<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Mahāsubhāṣitasaṃgraha 1-9979 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Mahāsubhāṣitasaṃgraha 1-9979</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_mahAsubhASitasaMgraha-1-9979.xml">sa_mahAsubhASitasaMgraha-1-9979.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>n.n.</p>
      <p class="noindent"><b>Contribution: </b>n.n.</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/5_subhas/msubhs_u.htm">msubhs_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Mahasubhashitasangraha, verses 1-9979
            <br />
            <br />input by ...
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p id="MSS_0001">
            aṃśavastava niśākara nūnaṃ kalpitāstaruṇaketakakhaṇḍaiḥ /<br />
            yena pāṇḍurataradyutayo naḥ kaṇṭakairiva tudanti śarīram //
             <span class="ref">MSS_0001</span></p>
         
         <p id="MSS_0002">
            aṃśukaṃ hṛtavatā tanubāhu- svastikāpihitamugdhakucāgrā /<br />
            bhinnaśaṅkhavalayaṃ pariṇetrā paryarambhi rabhasādaciroḍhā //
             <span class="ref">MSS_0002</span></p>
         
         <p id="MSS_0003">
            aṃśukamiva śītabhayāt saṃstyānatvacchalena himadhavalam /<br />
            ambhobhirapi gṛhītaṃ paśyata śiśirasya māhātmyam //
             <span class="ref">MSS_0003</span></p>
         
         <p id="MSS_0004">
            aṃśukena jaghanaṃ tirodadhe ka cukena ca kucau mṛgīdṛśām /<br />
            pīyamānamaniśaṃ priyekṣaṇaiḥ kṣāmatāmiva jagāma madhyamam //
             <span class="ref">MSS_0004</span></p>
         
         <p id="MSS_0005">
            aṃśupāṇibhiratīva pipāsuḥ padmajaṃ madhu bhṛśaṃ rasayitvā /<br />
            kṣībatāmiva gataḥ kṣitimeṣyaṃl lohitaṃ vapuruvāha pataṅgaḥ //
             <span class="ref">MSS_0005</span></p>
         
         <p id="MSS_0006">
            aṃśumānapi vipākapiśaṅgaṃ rūpamāpa parito divasānte /<br />
            kaḥ paro'tra na vikāramupeyād dhvāntabhīmaparivellitamūrtiḥ //
             <span class="ref">MSS_0006</span></p>
         
         <p id="MSS_0007">
            aṃśo daṇḍasamaḥ pūrvaḥ prayāsasama uttamaḥ /<br />
            vilopo vā yathālābhaṃ prakṣepasama eva vā //
             <span class="ref">MSS_0007</span></p>
         
         <p id="MSS_0008">
            aṃśo'pi duṣṭadiṣṭānāṃ pareṣāṃ syād vināśakṛt /<br />
            bālaleśo'pi vyāghrāṇāṃ yat syāj jīvitahānaye //
             <span class="ref">MSS_0008</span></p>
         
         <p id="MSS_0009">
            aṃsāvavaṣṭabdhanatā samādhiḥ śirodharāyā rahitaprayāsaḥ /<br />
            dhṛtā vikārāṃstyajatā mukhena prasādalakṣmīḥ śaśalāñchanasya //
             <span class="ref">MSS_0009</span></p>
         
         <p id="MSS_0010">
            aṃsālambitavāmakuṇḍaladharaṃ mandonnatabhrūlataṃ kiṃcit kuñcitakomalādharapuṭaṃ sāciprasārīkṣaṇam
            /<br />
            alolāṅgulipallavairmuralikāmāpūrayantaṃ mudā mūle kalpatarostribhaṅgalalitaṃ dhyāye
            jaganmohanam //
             <span class="ref">MSS_0010</span></p>
         
         <p id="MSS_0011">
            aṃsāsaktakapolavaṃśavadanavyāsaktabimbādhara-dvandvodīritamandamandapavanprārabdhamugdhadhvaniḥ
            /<br />
            īṣadvakrimalolahāranikaraḥ pratyekarokānana-nyañcaccañcadudañcadaṅgulicayastvāṃ pātu
            rādhādhavaḥ //
             <span class="ref">MSS_0011</span></p>
         
         <p id="MSS_0012">
            aṃsena karṇaṃ cibukena vakṣaḥ karadvayenākṣi tirodadhānām /<br />
            saṃtāḍayāmāsa hariḥ sametya cakoranetrāṃ calukodakena //
             <span class="ref">MSS_0012</span></p>
         
         <p id="MSS_0013">
            aṃhaḥ saṃharadakhilaṃ sakṛdudayādeva sakalalokasya /<br />
            taraṇiriva timirajaladhiṃ jayati jaganmaṅgalaṃ harernāma //
             <span class="ref">MSS_0013</span></p>
         
         <p id="MSS_0014">
            akaṇṭakā puṣpamahī veśayoṣidamātṛkā /<br />
            mantrihīnā ca rājyaśrīr bhujyate viṭaceṭakaiḥ //
             <span class="ref">MSS_0014</span></p>
         
         <p id="MSS_0015">
            akaṇṭhasya kaṇṭhe kathaṃ puṣpamālā vinā nāsikāyāḥ kathaṃ dhūpagandhaḥ /<br />
            akarṇasya karṇe kathaṃ gītanṛtyam apādasya pāde kathaṃ me praṇāmaḥ //
             <span class="ref">MSS_0015</span></p>
         
         <p id="MSS_0016">
            akaparddakasya viphalaṃ januriti jānīmahe maheśo'pi /<br />
            śirasi kṛtena kaparddī bhavati jaṭājūṭakenāpi //
             <span class="ref">MSS_0016</span></p>
         
         <p id="MSS_0017">
            akaravamadhimauli pādapadmāv apanaya mānini mānitāmakāṇḍe /<br />
            yadi pararamaṇīṃ gatastadātha stanayugaliṅgayugaṃ sprśāmi tanvi //
             <span class="ref">MSS_0017</span></p>
         
         <p id="MSS_0018">
            akaruṇa kātaramanasā darśitanīrā nirantarāleyam /<br />
            tvāmanudhāvati vimukhaṃ gaṅgeva bhagīrathaṃ dṛṣṭiḥ //
             <span class="ref">MSS_0018</span></p>
         
         <p id="MSS_0019">
            akaruṇatvamakāraṇavigrahaḥ paradhanāpahṛtiḥ parayoṣitaḥ /<br />
            svajanabandhujaneṣvasahiṣṇutā prakṛtisidhamidaṃ hi durātmanām //
             <span class="ref">MSS_0019</span></p>
         
         <p id="MSS_0020">
            akaruṇa mṛṣābhāśāsindho vimuñca mamāñcalaṃ tava paricitaḥ snehaḥ samyaṅmayetyabhidhāyinīm
            /<br />
            aviralagaladvāṣpāṃ tanvīṃ nirastavibhūṣaṇāṃ ka iha bhavatīṃ bhadre nidre vinā vinivedayet
            //
             <span class="ref">MSS_0020</span></p>
         
         <p id="MSS_0021">
            akaroḥ kimu netraśoṇimānaṃ kimakārṣīḥ karapallavāvarodham /<br />
            kalahaṃ kimadhāḥ krudhā rasajñe hitamarthaṃ na vidanti daivadaṣṭāḥ //
             <span class="ref">MSS_0021</span></p>
         
         <p id="MSS_0022">
            akarṇamakaroccheṣaṃ vidhirbrahmāṇḍabhaṅgadhīḥ /<br />
            śrutvā rāmakathāṃ ramyāṃ śiraḥ kasya na kampate //
             <span class="ref">MSS_0022</span></p>
         
         <p id="MSS_0023">
            akarṇadhārāśugasaṃbhṛtāṅgatāṃ gatairaritreṇa vināsya vairibhiḥ /<br />
            vidhāya yāvattaraṇerbhidāmaho nimajjya tīrṇaḥ samare bhavārṇavaḥ //
             <span class="ref">MSS_0023</span></p>
         
         <p id="MSS_0024">
            akartavyaṃ na kartavyaṃ prāṇaiḥ kaṇṭhagatairapi /<br />
            kartavyameva kartavyaṃ prāṇaiḥ kaṇṭhagatairapi //
             <span class="ref">MSS_0024</span></p>
         
         <p id="MSS_0025">
            akartavyeṣvasādhvīva tṛṣṇā prerayate janam /<br />
            tameva sarvapāpebhyo lajjā māteva rakṣati //
             <span class="ref">MSS_0025</span></p>
         
         <p id="MSS_0026">
            akarmaṇāṃ vai bhūtānāṃ vṛttiḥ syān na hi kācana /<br />
            tadevābhriprapadyeta na vihanyāt kathaṃcana //
             <span class="ref">MSS_0026</span></p>
         
         <p id="MSS_0027">
            akarmaśīlaṃ ca mahāśanaṃ ca lokadviṣṭaṃ bahumāyaṃ nṛśaṃsam /<br />
            adeśakālajñamaniṣṭaveṣam etān gṛhe na prativāsayīta //
             <span class="ref">MSS_0027</span></p>
         
         <p id="MSS_0028">
            akalaṅkacandrakalayā kalitā sā bhāti vāruṇī taruṇī /<br />
            bhālasthalīva śambhoḥ saṃdhyādhyānopaviṣṭasya //
             <span class="ref">MSS_0028</span></p>
         
         <p id="MSS_0029">
            akalaṅkāntike kāntiḥ keti kālaṅkalaṅkinaḥ /<br />
            aruṇe taruṇe masyā dhāvaṃ kāmayate śaśī //
             <span class="ref">MSS_0029</span></p>
         
         <p id="MSS_0030">
            akalaṅkā pulakavatī sasnehā muktakañcukī śyāmā /<br />
            patatu tavorasi dayitā khaṅgalatā vairiṇaḥ śirasi //
             <span class="ref">MSS_0030</span></p>
         
         <p id="MSS_0031">
            akalaṅko dṛḍhaḥ śuddhaḥ parivārī guṇānvitaḥ /<br />
            sadvaṃśo hṛdayagrāhī khaṅgaḥ susadṛśastava //
             <span class="ref">MSS_0031</span></p>
         
         <p id="MSS_0032">
            akalitanijapararūpaḥ svakamapi doṣaṃ parasthitaṃ vetti /<br />
            nāvāsthitastaṭasthān acalānapi vicalitān manute //
             <span class="ref">MSS_0032</span></p>
         
         <p id="MSS_0033">
            akaliyugamakharvamatra hṛdyaṃ vyacaradapāpaghano yataḥ kuṭumbī /<br />
            mama ruciriha lakṣmaṇāgrajena prabhavati śarmadaśāsyamardena //
             <span class="ref">MSS_0033</span></p>
         
         <p id="MSS_0034">
            akalilatapastejovīryaprathimni yaśonidhā- vavitathamadadhmāte roṣānmunāvabhidhāvati
            /<br />
            abhinavadhanurvidyādarpakṣamāya ca karmaṇe sphurati rabhasāt pāṇiḥ pādopasaṃgrahaṇāya
            ca //
             <span class="ref">MSS_0034</span></p>
         
         <p id="MSS_0035">
            akalpaḥ svāṅgaceṣṭāyāṃ śakunta iva pañjare /<br />
            anucchvasansmaran pūrvaṃ garbhe kiṃ nāma vindate //
             <span class="ref">MSS_0035</span></p>
         
         <p id="MSS_0036">
            akasmāt prakriyā nṝṇāṃ akasmāccāpakarṣaṇam /<br />
            śubhāśubhe mahattvaṃ ca prakartuṃ buddhilāghavāt //
             <span class="ref">MSS_0036</span></p>
         
         <p id="MSS_0037">
            akasmādapi yaḥ kaścid arthaṃ prāpnoti pūruṣaḥ /<br />
            taṃ haṭheneti manyante sa hi yatno na kasyacit //
             <span class="ref">MSS_0037</span></p>
         
         <p id="MSS_0038">
            akasmādunmatta praharasi kimadhvakṣitiruhaṃ hradaṃ hastāghātairvidalasi kimutphullanalinam
            /<br />
            tadā jānīmaste karivara balodgāramasamaṃ saṭāṃ suptasyāpi spṛśasi yadi pañcānanaśiśoḥ
            //
             <span class="ref">MSS_0038</span></p>
         
         <p id="MSS_0039">
            akasmādekasmin pathi sakhi mayā yāmunataṭaṃ vrajantyā dṛṣṭo'yaṃ navajaladharaśyāmalatanuḥ
            /<br />
            sa dṛgbhaṅgyā kiṃ vākuruta na hi jāne tata idaṃ mano me vyālolaṃ kvacana gṛhakṛtye
            na lagate //
             <span class="ref">MSS_0039</span></p>
         
         <p id="MSS_0040">
            akasmādeva kupyanti prasīdantyanimittataḥ /<br />
            śīlametadasādhūnām abhraṃ pāriplavaṃ yathā //
             <span class="ref">MSS_0040</span></p>
         
         <p id="MSS_0041">
            akasmādeva tanvaṅgī jahāsa yadiyaṃ punaḥ /<br />
            nūnaṃ prasūnabāṇo'syāṃ svārājyamadhitiṣṭhati //
             <span class="ref">MSS_0041</span></p>
         
         <p id="MSS_0042">
            akasmādeva te caṇḍi sphuritādharapallavam /<br />
            mukhaṃ muktāruco dhatte gharmāmbhaḥkaṇamañjarīḥ //
             <span class="ref">MSS_0042</span></p>
         
         <p id="MSS_0043">
            akasmādeva yaḥ kopād abhīkṣṇaṃ bahu bhāṣate /<br />
            tasmādudvijate lokaḥ sasphuliṅgādivānalāt //
             <span class="ref">MSS_0043</span></p>
         
         <p id="MSS_0044">
            akasmāddveṣṭi yo bhaktam ājanmaparisevitam /<br />
            na vyañjane ruciryasya tyājyo nṛpa ivāturaḥ //
             <span class="ref">MSS_0044</span></p>
         
         <p id="MSS_0045">
            akāṇḍakopino bhartur anyāsakteśca yoṣitaḥ /<br />
            praśāntiścetasaḥ kartuṃ brahmaṇāpi na śakyate //
             <span class="ref">MSS_0045</span></p>
         
         <p id="MSS_0046">
            akāṇḍadhrtamānasavyavasitotsavaiḥ sārasair akāṇdapaṭutāṇḍavairapi śikhaṇḍināṃ maṇḍalaiḥ
            /<br />
            diśaḥ samavalokitāḥ sarasanirbharaprollasad- bhavatpṛthuvarūthinīrajanibhūrajaḥśyāmalāḥ
            //
             <span class="ref">MSS_0046</span></p>
         
         <p id="MSS_0047">
            akāṇḍapātajātānām astrāṇāṃ marmabhedinām /<br />
            gāḍhaśokaprahārāṇām acintaiva mahauṣadham //
             <span class="ref">MSS_0047</span></p>
         
         <p id="MSS_0048">
            akāṇḍe vakṣojaskhalitavasanavyāpṛtakaraṃ mṛṣā jṛmbhārambhonnamitabhujabandhonnatakucam
            /<br />
            vṛthā yātāyātaiḥ kapaṭakalitānyonyahasitaṃ harantyetāścittānyahaha jagatāṃ vāravanitāḥ
            //
             <span class="ref">MSS_0048</span></p>
         
         <p id="MSS_0049">
            akāmasya kriyā kācid dṛśyate neha kaṛhicit /<br />
            yadyaddhi kurute kiṃcit tattat kāmasya ceṣṭitam //
             <span class="ref">MSS_0049</span></p>
         
         <p id="MSS_0050">
            akāmāṃ kāmayānasya śarīramupatapyate /<br />
            icchantīṃ kāmayānasya prītirbhavati śobhanā //
             <span class="ref">MSS_0050</span></p>
         
         <p id="MSS_0051">
            akāmān kāmayati yaḥ kāmayānān paridviṣan /<br />
            balavantaṃ ca yo dveṣṭi tamāhurmūḍhacetasam //
             <span class="ref">MSS_0051</span></p>
         
         <p id="MSS_0052">
            akāraṇaṃ rūpamakāraṇaṃ kulaṃ mahatsu nīceṣu ca karma śobhate /<br />
            idaṃ hi rūpaṃ paribhutapūrvakaṃ tadeva bhūyo bahumānamāgataṃ //
             <span class="ref">MSS_0052</span></p>
         
         <p id="MSS_0053">
            akāraṇaṃ vyākaraṇaṃ tantrīśabdo'pyakāraṇam /<br />
            akāraṇaṃ trayo vedās taṇḍulāstatra kāraṇam //
             <span class="ref">MSS_0053</span></p>
         
         <p id="MSS_0054">
            akāraṇāviṣkṛtakopadāruṇāt khalādbhayaṃ kasya na nāma jāyate /<br />
            viṣaṃ mahāheriva yasya durvacaḥ suduḥsahaṃ saṃnihitaṃ sadā mukhe //
             <span class="ref">MSS_0054</span></p>
         
         <p id="MSS_0055">
            akāraṇena viprebhyo yaḥ kupyati narādhipaḥ /<br />
            krṣṇasarpaṃ sa gṛhṇāti śirasā baladaṛpitaḥ //
             <span class="ref">MSS_0055</span></p>
         
         <p id="MSS_0056">
            akāryakaraṇādbhītaḥ kāryāṇāṃ ca vivarjanāt /<br />
            akāle mantrabhedācca yena mādyenna tat pibet //
             <span class="ref">MSS_0056</span></p>
         
         <p id="MSS_0057">
            akāryapratiṣedhaśca kāryāṇāṃ ca pravartanam /<br />
            pradānaṃ ca pradeyānām adeyānāmasaṃgrahaḥ //
             <span class="ref">MSS_0057</span></p>
         
         <p id="MSS_0058">
            akāryamasakṛt kṛtvā dṛśyante hyadhanā narāḥ /<br />
            dhanayuktāstvadharmasthā dṛśyante cāpare janāḥ //
             <span class="ref">MSS_0058</span></p>
         
         <p id="MSS_0059">
            akāryāṇyapi paryāpya kṛtvāpiṃ vṛjinārjanaṃ /<br />
            vidhīyate hitaṃ yasya sa dehaḥ kasya susthiraḥ //
             <span class="ref">MSS_0059</span></p>
         
         <p id="MSS_0060">
            akārye tathyo vā bhavati vitathaḥ kāmamathavā tathāpyuccairdhāmnāṃ harati mahimānaṃ
            janaravaḥ /<br />
            tulottīrṇasyāpi prakaṭanihatāśeṣatamaso ravestādṛktejo na hi bhavati kanyāṃ gata iti
            //
             <span class="ref">MSS_0060</span></p>
         
         <p id="MSS_0061">
            akālacaryā viṣamā ca goṣṭhī kumitrasevā na kadāpi kāryā /<br />
            paśyāṇḍajaṃ padmavane prasuptaṃ dhanurvimuktena śareṇa bhinnam //
             <span class="ref">MSS_0061</span></p>
         
         <p id="MSS_0062">
            akālajaladendoḥ sā hṛdyā vadanacandrikā /<br />
            nityaṃ kavicakorairyā pīyate na ca hīyate //
             <span class="ref">MSS_0062</span></p>
         
         <p id="MSS_0063">
            akālajaladaślokaiś citramātmakṛtairiva /<br />
            jātaḥ kādambarīrāmo nāṭake pravaraḥ kaviḥ //
             <span class="ref">MSS_0063</span></p>
         
         <p id="MSS_0064">
            akālajaladacchannam ālokya ravimaṇḍalam /<br />
            cakravākayugaṃ rauti rajanībhayaśaṅkayā //
             <span class="ref">MSS_0064</span></p>
         
         <p id="MSS_0065">
            akālamṛtyuṃ parihṛtya jīvitaṃ dadāti yo dehasukhaṃ ca dehinām /<br />
            natena dhātrāsti samaḥ kuto'dhiko na jīvitāddānamihātiricyate //
             <span class="ref">MSS_0065</span></p>
         
         <p id="MSS_0066">
            akālamṛtyurviśvāso viśvasan hi vipadyate /<br />
            yasmin karoti viśvāsaṃ sa jīvatyaparo mṛtaḥ //
             <span class="ref">MSS_0066</span></p>
         
         <p id="MSS_0067">
            akālasahamatyalpaṃ mūrkhavyasanināyakam /<br />
            aguptaṃ bhīruyodhaṃ ca durgavyasanamucyate //
             <span class="ref">MSS_0067</span></p>
         
         <p id="MSS_0068">
            akālasainyayuktastu hanyate kālayodhinā /<br />
            kauśikena hatajyotir niśītha iva vāyasaḥ //
             <span class="ref">MSS_0068</span></p>
         
         <p id="MSS_0069">
            akāle kṛtyamārabdhaṃ kaṛtuṃ nārthāya kalpate /<br />
            tadeva kāla ārabdhaṃ mahate'rthāya kalpate //
             <span class="ref">MSS_0069</span></p>
         
         <p id="MSS_0070">
            akāle garjite deve durdinaṃ vāthavā bhavet /<br />
            pūrvakāṇḍahataṃ lakṣyam anadhyāyaṃ pracakṣate //
             <span class="ref">MSS_0070</span></p>
         
         <p id="MSS_0071">
            akiṃcanaḥ paripatan sukhamāsvādayiṣyasi /<br />
            akiṃcanaḥ sukhaṃ śete samuttiṣṭhati caiva hi //
             <span class="ref">MSS_0071</span></p>
         
         <p id="MSS_0072">
            akiṃcanatvaṃ rājyaṃ ca tulayā samatolayat /<br />
            akiṃcanatvamadhikaṃ rājyādapi jitātmanaḥ //
             <span class="ref">MSS_0072</span></p>
         
         <p id="MSS_0073">
            akiṃcanasya dāntasya śāntasya samacetasaḥ /<br />
            mayā saṃtuṣṭamanasaḥ sarvāḥ sukhamayā diśaḥ //
             <span class="ref">MSS_0073</span></p>
         
         <p id="MSS_0074">
            akiṃcanasya śuddhasya upapannasya sarvaśaḥ /<br />
            avekṣamāṇastrīṃllokān na tulyamupalakṣaye //
             <span class="ref">MSS_0074</span></p>
         
         <p id="MSS_0075">
            akiṃcanāśca dṛśyante puruṣāścirajīvinaḥ /<br />
            samṛddhe ca kule jātā vinaśyanti pataṃgavat //
             <span class="ref">MSS_0075</span></p>
         
         <p id="MSS_0076">
            akiṃcitkāriṇāṃ dīnair ākṛṣṭaguṇakarmaṇām /<br />
            aghāya gatasattvānāṃ darśanasparśanādikam //
             <span class="ref">MSS_0076</span></p>
         
         <p id="MSS_0077">
            akīrtiṃ cāpi bhūtāni kathayiṣyanti te'vyayām /<br />
            saṃbhāvitasya cākīrtir maraṇādatiricyate //
             <span class="ref">MSS_0077</span></p>
         
         <p id="MSS_0078">
            akīrtiryasya gīyeta loke bhūtasya kasyacit /<br />
            patatyevādhamāṃllokān yāvacchabdaḥ prakīrtyate //
             <span class="ref">MSS_0078</span></p>
         
         <p id="MSS_0079">
            akīrtirnindyate devaiḥ kīrtirlokeṣu pūjyate /<br />
            kīrtyarthaṃ tu samārambhaḥ sarveṣāṃ sumahātmanām //
             <span class="ref">MSS_0079</span></p>
         
         <p id="MSS_0080">
            akīrteḥ kāraṇaṃ yoṣid yoṣidvairasya kāraṇam /<br />
            saṃsārakāraṇaṃ yoṣid yoṣitaṃ varjayettataḥ //
             <span class="ref">MSS_0080</span></p>
         
         <p id="MSS_0081">
            akuṇṭhotkaṇṭhayā pūrṇam akaṇṭhaṃ kalakaṇṭhi mām /<br />
            kambukaṇṭhyāḥ kṣaṇaṃ kaṇṭhe kuru kaṇṭhārtimuddhara //
             <span class="ref">MSS_0081</span></p>
         
         <p id="MSS_0082">
            akuberapurīvilokanaṃ na dharāsūnukaraṃ kadācana /<br />
            atha tatpratikārahetave- 'damayantīpatilocanaṃ bhaja //
             <span class="ref">MSS_0082</span></p>
         
         <p id="MSS_0083">
            akurvanto'pi pāpāni śucayaḥ pāpasaṃśrayāt /<br />
            parapāpairvinaśyanti matsyā nāgahrade yathā //
             <span class="ref">MSS_0083</span></p>
         
         <p id="MSS_0084">
            akulānāṃ kule bhāvaṃ kulīnānāṃ kulakṣayam /<br />
            saṃyogaṃ viprayogaṃ ca paśyanti cirajīvinaḥ //
             <span class="ref">MSS_0084</span></p>
         
         <p id="MSS_0085">
            akulīnaḥ kulīnaśca maryādāṃ yo na laṅghayet /<br />
            dharmāpekṣī mṛdurdāntaḥ sa kulīnaśatairvaraḥ //
             <span class="ref">MSS_0085</span></p>
         
         <p id="MSS_0086">
            akulīnastu puruṣaḥ prakṛtaḥ sādhusaṃkṣayāt /<br />
            durlabhaiśvaryasaṃprāpto garvitaḥ śatrutāṃ vrajet //
             <span class="ref">MSS_0086</span></p>
         
         <p id="MSS_0087">
            akulīno'pi mūrkho'pi bhūpālaṃ yo'tra sevate /<br />
            api saṃmānahīno'pi sa sarvatra prapūjyate //
             <span class="ref">MSS_0087</span></p>
         
         <p id="MSS_0088">
            akule patito rājā mūrkhaputro hi paṇḍitaḥ /<br />
            nirdhanasya dhanaprāptis tṛṇavanmanyate jagat //
             <span class="ref">MSS_0088</span></p>
         
         <p id="MSS_0089">
            akūpārād vāri pracurataramādāya jaladaḥ sa dānādhyakṣo'pi prakirati jalaṃ nādbhutamidam
            /<br />
            sa megho dhanyo yat parikirati muktāphalatayā yadīyāsau kīrtirnaṭati nṛpanārīkucataṭe
            //
             <span class="ref">MSS_0089</span></p>
         
         <p id="MSS_0090">
            akūrcārambho'pi praticubukadeśaṃ karatalaṃ pratijñāyāṃ kurvan yuvatiṣu dṛśaṃ snigdhataralāṃ
            /<br />
            kumāro'haṃ kārāt pariṣadi samānānagaṇayan bhujau vakṣaḥ paśyannavavayasi kāntiṃ vitanute
            //
             <span class="ref">MSS_0090</span></p>
         
         <p id="MSS_0091">
            akṛtakavalārambhairvaktrairbhayasthagitekṣaṇāḥ kimapi valitagrīvaṃ sthitvā muhurmṛgapaṅktayaḥ
            /<br />
            gaganamasakṛtpaśyantyetāstathāśrughanairmukhair nipatati yathā śṛṅgāgrebhyo'kramaṃ
            nayanodakam //
             <span class="ref">MSS_0091</span></p>
         
         <p id="MSS_0092">
            akṛtajñamanāryaṃ ca dīrgharoṣamanārjavam /<br />
            caturo viddhi cāṇḍālāñ jātyā jāyeta pañcamaḥ //
             <span class="ref">MSS_0092</span></p>
         
         <p id="MSS_0093">
            akṛtatyāgamahimnāṃ mithyā kiṃ rājarājaśabdena /<br />
            goptāraṃ na nidhīnāṃ mahayanti maheśvaraṃ vibudhāḥ //
             <span class="ref">MSS_0093</span></p>
         
         <p id="MSS_0094">
            akṛtadviṣadunnaticchidaḥ śritasaṃrakṣaṇavandhyakarmaṇaḥ /<br />
            puruṣasya nirarthakaḥ karaḥ kila kaṇḍūyanamātrasārthakaḥ //
             <span class="ref">MSS_0094</span></p>
         
         <p id="MSS_0095">
            akṛtapremaiva varaṃ na punaḥ saṃjātavighaṭitapremā /<br />
            uddhṛtanayanastāmyati yathā hi na tatheha jātāndhaḥ //
             <span class="ref">MSS_0095</span></p>
         
         <p id="MSS_0096">
            akṛta viśadadhāmno bimbasāraṃ gṛhītvā dayita yuvativaktraṃ lokadhātreti vidmaḥ /<br />
            na hi na hi bhavadīyo moha evaiṣa mitra sitagaralanidhānaṃ tattvato niścinu tvam //
             <span class="ref">MSS_0096</span></p>
         
         <p id="MSS_0097">
            akṛtasyāgamo nāsti kṛte nāśo na vidyate /<br />
            akasmādeva loko'yaṃ tṛṣṇe dāsīkṛtastvayā //
             <span class="ref">MSS_0097</span></p>
         
         <p id="MSS_0098">
            akṛtātmānamāsādya rājānamanaye ratam /<br />
            samṛddhāni vinaśyanti rāṣṭrāṇi nagarāṇi ca //
             <span class="ref">MSS_0098</span></p>
         
         <p id="MSS_0099">
            akṛte'pyudyame puṃsām anyajanmakṛtaṃ phalam /<br />
            śubhāśubhaṃ samabhyeti vidhinā saṃniyojitam //
             <span class="ref">MSS_0099</span></p>
         
         <p id="MSS_0100">
            akṛteṣvevakāryeṣu mṛtyurvai saṃprakarṣati /<br />
            yuvaiva dharmaśīlaḥ syād animittaṃ hi jīvitam //
             <span class="ref">MSS_0100</span></p>
         
         <p id="MSS_0101">
            akṛtopadravaḥ kaścin mahānapi na pūjyate /<br />
            pūjayanti narā nāgān na tārkṣyaṃ nāgaghātinam //
             <span class="ref">MSS_0101</span></p>
         
         <p id="MSS_0102">
            akṛtayaṃ naiva kṛtyaṃ syāt prāṇatyāge'pyupasthite /<br />
            na ca kṛtyaṃ parityājyam eṣa dharmaḥ sanātanaḥ //
             <span class="ref">MSS_0102</span></p>
         
         <p id="MSS_0103">
            akṛtayaṃ manyate kṛtayaṃ agamyaṃ manyate sugam /<br />
            abhakṣyaṃ manyate bhakṣyaṃ strīvākyaprerito naraḥ //
             <span class="ref">MSS_0103</span></p>
         
         <p id="MSS_0104">
            akṛtrimapremarasā vilāsālasagāminī /<br />
            asāre dagdhasaṃsāre sāraṃ sāraṅgalocanā //
             <span class="ref">MSS_0104</span></p>
         
         <p id="MSS_0105">
            akṛtrimavilāsāṅkam aśikṣitakalākramam /<br />
            avibhāgāṅgasubhagaṃ babhūva surataṃ tayoḥ //
             <span class="ref">MSS_0105</span></p>
         
         <p id="MSS_0106">
            akṛtvā karma yo loke phalaṃ vindati viṣṭitaḥ /<br />
            sa tu vaktavyatāṃ yāti dveṣyo bhavati prāyaśaḥ //
             <span class="ref">MSS_0106</span></p>
         
         <p id="MSS_0107">
            akṛtvā nijadeśasya rakṣāṃ yo vijigīṣate /<br />
            sa nṛpaḥ paridhānena vṛtamauliḥ pumāniva //
             <span class="ref">MSS_0107</span></p>
         
         <p id="MSS_0108">
            akṛtvā parasaṃtāpam agatvā khalanamratām /<br />
            anutsṛjya satāṃ vartma yat svalpamapi tad bahu //
             <span class="ref">MSS_0108</span></p>
         
         <p id="MSS_0109">
            akṛtvā pauruṣaṃ yā śrīḥ kiṃ tayālasabhāgyayā /<br />
            kuraṅgo'pi samaśnāti daivādupanataṃ tṛṇam //
             <span class="ref">MSS_0109</span></p>
         
         <p id="MSS_0110">
            akṛtvā mānuṣaṃ karma yo daivamanuvartate /<br />
            vṛthā śrāmyati saṃprāpya patiṃ klībamivāṅganā //
             <span class="ref">MSS_0110</span></p>
         
         <p id="MSS_0111">
            akṛtvā helayā pādam uccairmūrdhasu vidviṣām /<br />
            kathaṃkāramanālambā kīrtirdyāmadhirohati //
             <span class="ref">MSS_0111</span></p>
         
         <p id="MSS_0112">
            akṛpaṇamaśaṭhamacapalaṃ yoginamaviṣādinaṃ budhaṃ śūram /<br />
            yadi nāśrayati naraṃ śrīḥ śrīreva hi vañcitā bhavati //
             <span class="ref">MSS_0112</span></p>
         
         <p id="MSS_0113">
            akṛśaṃ kucayoḥ kṛśaṃ valagne vitataṃ cakṣuṣi vistṛtaṃ nitambe /<br />
            aruṇādharamāvirastu citte karuṇāśāli kapālibhāgadheyam //
             <span class="ref">MSS_0113</span></p>
         
         <p id="MSS_0114">
            akṛśaṃ nitambabhāge kṣāmaṃ madhye samunnataṃ kucayoḥ /<br />
            atyāyataṃ nayanayor mama jīvitametadāyāti //
             <span class="ref">MSS_0114</span></p>
         
         <p id="MSS_0115">
            akṛṣṭaphalamūlena vanavāsarataḥ sadā /<br />
            kurute'harahaḥ śrāddham ṛṣirvipraḥ sa ucyate //
             <span class="ref">MSS_0115</span></p>
         
         <p id="MSS_0116">
            akekī kiṃ kekī vacasi caturaḥ kinna kuraraḥ śukaḥ kiṃvā mūkaḥ sa ca kalaravaḥ kiṃ
            kṣataravaḥ /<br />
            tvayāgaṇyaiḥ puṇyaiḥ pikamadhurimā dhīragarimā yato labdhaḥ stabdhaḥ kimasi ruciraṃ
            neha suciram //
             <span class="ref">MSS_0116</span></p>
         
         <p id="MSS_0117">
            akausumī manmathacāpayaśṭi- ranaṃśukā vibhramavaijayantī /<br />
            lalāṭaraṅgāṅgaṇanartakīyam anañjanā bhrūranuyāti dṛṣṭam //
             <span class="ref">MSS_0117</span></p>
         
         <p id="MSS_0118">
            akratvaṅgamatastakraṃ na śatakratunā hutam /<br />
            nādattamiti vākyārthāt takraṃ śakrasya durlabham //
             <span class="ref">MSS_0118</span></p>
         
         <p id="MSS_0119">
            akratvarthamiti jñātvā śakre na hutavān purā /<br />
            nādattamiti śāstrārthāt takraṃ śakrasya durlabham //
             <span class="ref">MSS_0119</span></p>
         
         <p id="MSS_0120">
            akrameṇānupāyena karmārambho na sidhyati /<br />
            dadhisarpiḥpayāṃsīva śabarasya yathā hi goḥ //
             <span class="ref">MSS_0120</span></p>
         
         <p id="MSS_0121">
            akrodhaṃ śikṣayantyanyaiḥ krodhanā ye tapodhanāḥ /<br />
            nirdhanāste dhanāyaiva dhātuvādopadeśinaḥ //
             <span class="ref">MSS_0121</span></p>
         
         <p id="MSS_0122">
            akrodhanaḥ krodhanebhyo viśiṣṭas tathā titikṣuratitikṣorviśiṣṭaḥ /<br />
            amānuṣebhyomānuṣāśca pradhānā vidvāṃstathaivāviduṣaḥ pradhānaḥ //
             <span class="ref">MSS_0122</span></p>
         
         <p id="MSS_0123">
            akrodhanaḥ satyavādī bhūtānāmavihiṃsakaḥ /<br />
            anasūyaḥ sadācāro dīrghamāyuravāpnuyāt //
             <span class="ref">MSS_0123</span></p>
         
         <p id="MSS_0124">
            akrodhanaśca rājendra satyaśīlo dṛḍhavrataḥ /<br />
            ātmopamaśca bhūteṣu sa tīrthaphalamaśnute //
             <span class="ref">MSS_0124</span></p>
         
         <p id="MSS_0125">
            akrodhavairāgyajitendriyatvaṃ kṣamādayāśāntijanapriyatvam /<br />
            nirlobhadātā bhayaśokahārī jñānasya cihnaṃ bhayalakṣaṇāni //
             <span class="ref">MSS_0125</span></p>
         
         <p id="MSS_0126">
            akrodhasya yadā krodhaḥ sarvanāśāya kalpate /<br />
            rāghavasya prakopena baddho nadanadīpatiḥ //
             <span class="ref">MSS_0126</span></p>
         
         <p id="MSS_0127">
            akrodhena jayet krodham asādhuṃ sādhunā jayet /<br />
            jayet kadaryaṃ dānena jayet satyena cānṛtam //
             <span class="ref">MSS_0127</span></p>
         
         <p id="MSS_0128">
            aklāntadyutibhirvasantakusumairuttaṃsayan kuntalān antaḥ khelati khañjarīṭanayane
            kuñjeṣu kañjekṣaṇaḥ /<br />
            asmanmandirakarmatastava karau nādyāpi viśrāmyataḥ kiṃ brūmo rasikāgraṇīrasi ghaṭī
            neyaṃ vilambakṣamā //
             <span class="ref">MSS_0128</span></p>
         
         <p id="MSS_0129">
            akliṣṭabālatarupallavalobhanīyaṃ pītaṃ mayā sadayameva ratotsaveṣu /<br />
            bimbādharaṃ daśasi ced bhramara priyāyās tvāṃ kārayāmi kamalodarabandhanastham //
             <span class="ref">MSS_0129</span></p>
         
         <p id="MSS_0130">
            akleśādiva cintitam upatiṣṭhati siddhameva puṇyavatām /<br />
            uḍḍīyāpuṇyavatāṃ gacchanti kapotakāḥ paśya //
             <span class="ref">MSS_0130</span></p>
         
         <p id="MSS_0131">
            akṣatrārikṛtābhimanyunidhanaprodbhūtatīvrabhruvaḥ pārthasyākṛta śātravapratikṛterantaḥ
            śucā muhyataḥ /<br />
            kīrṇā bāṣpakaṇaiḥ patanti dhanuṣi vrīḍājaḍā dṛṣṭayo hā vatseti giraḥ sphuranti na
            punarniryānti vaktrādbahiḥ //
             <span class="ref">MSS_0131</span></p>
         
         <p id="MSS_0132">
            akṣadevanapaṇīkṛtedhare kāntayorjayaparājaye sati /<br />
            atra vaktu yadi vetti manmathaḥ kastayorjayati jīyate'pi vā //
             <span class="ref">MSS_0132</span></p>
         
         <p id="MSS_0133">
            akṣadyūtajitādharagrahavidhāvīśo'si tatkhaṇḍanā- dādhikye vada ko bhavāniti mṛṣā kopāñcitabhrū
            latam /<br />
            svidyatkhinnakarā /grakuḍma/ laparāyattīkṛtāsyasya me mugdhākṣīpratikṛtya tat kṛtavatī
            dyūte'pi yannārjitam //
             <span class="ref">MSS_0133</span></p>
         
         <p id="MSS_0134">
            akṣamaḥ kṣamatāmāno kriyāyāṃ yaḥ pravartate /<br />
            sa hi hāsyāspadatvaṃ ca labhate prāṇasaṃśayam //
             <span class="ref">MSS_0134</span></p>
         
         <p id="MSS_0135">
            akṣamālāpavṛttijñā kuśāsanaparigrahā /<br />
            brāhmīva daurjanī saṃsad vandanīyā samekhalā //
             <span class="ref">MSS_0135</span></p>
         
         <p id="MSS_0136">
            akṣamā hrīparityāgaḥ śrīnāśo dharmasaṃkṣayaḥ /<br />
            abhidhyāprājñatā caiva sarvaṃ lobhāt pravartate //
             <span class="ref">MSS_0136</span></p>
         
         <p id="MSS_0137">
            akṣamo'satyasaṃdhaśca paradārī nṛśaṃsakṛt /<br />
            pacyate narakeṣveva dahyamānaḥ svakarmaṇā //
             <span class="ref">MSS_0137</span></p>
         
         <p id="MSS_0138">
            akṣaradvayamabhyastaṃ nāsti nāstīti yat purā /<br />
            tadidaṃ dehi dehīti viparītamupasthitam //
             <span class="ref">MSS_0138</span></p>
         
         <p id="MSS_0139">
            akṣaramaitrībhājaḥ sālaṃkārasya cāruvṛttasya /<br />
            kiṃ brūmo sakhi yūno na hi na hi sakhi padyabandhasya //
             <span class="ref">MSS_0139</span></p>
         
         <p id="MSS_0140">
            akṣarāṇāmakāro'ham iti viṣṇuḥ svayaṃ bruvan /<br />
            bhavatā so'pi yat satyam ākāreṇa laghūkṛtaḥ //
             <span class="ref">MSS_0140</span></p>
         
         <p id="MSS_0141">
            akṣarāṇi parīkṣyantām ambarāḍambareṇa kim /<br />
            śaṃbhurambarahīno'pi sarvajñaḥ kiṃ na jāyate //
             <span class="ref">MSS_0141</span></p>
         
         <p id="MSS_0142">
            akṣarāṇi vicitrāṇi yena jānanti mānavāḥ /<br />
            balīvardasamāste tu khuraśṛṅgavivarjitāḥ //
             <span class="ref">MSS_0142</span></p>
         
         <p id="MSS_0143">
            akṣarāṇi samānāni vartulāni ghanāni ca /<br />
            parasparavilagnāni taruṇīkucakumbhavat //
             <span class="ref">MSS_0143</span></p>
         
         <p id="MSS_0144">
            akṣipakṣma kadā luptaṃ chidyante hi śiroruhāḥ /<br />
            vardhamānātmanāmeva bhavanti hi vipattayaḥ //
             <span class="ref">MSS_0144</span></p>
         
         <p id="MSS_0145">
            akṣibhyāṃ kṛṣṇaśārābhyām asyāḥ karṇau na bādhitau /<br />
            śaṅke kanakatāḍaṅkapāśatrāsavaśādiva //
             <span class="ref">MSS_0145</span></p>
         
         <p id="MSS_0146">
            akṣīṇakarmabandhastu jñātvā mṛtyumupasthitam /<br />
            uktvāntikāle saṃsmṛtya punaryogitvamṛcchati //
             <span class="ref">MSS_0146</span></p>
         
         <p id="MSS_0147">
            akṣīṇabhogādviṣamād iṣṭāniṣṭabhayojjhitāt /<br />
            durjanādvata devā apy aśaktā iva bibhyati //
             <span class="ref">MSS_0147</span></p>
         
         <p id="MSS_0148">
            akṣetre bījamutsṛṣṭam antareva vinaśyati /<br />
            abījakamapi kṣetraṃ kevalaṃ sthaṇḍilaṃ bhavet //
             <span class="ref">MSS_0148</span></p>
         
         <p id="MSS_0149">
            akṣeṣu mṛgayāyāṃ ca strīṣu pāne vṛthāṭane /<br />
            nidrāyāṃ ca nibandhena kṣipraṃ naśyati bhūpatiḥ //
             <span class="ref">MSS_0149</span></p>
         
         <p id="MSS_0150">
            akṣeṣviyaṃ vyasanitā hṛdaye yadete rāgo ghano madhumadotkaṭamānanaṃ ca /<br />
            padmastathāpi paramāspadameva lakṣmyās taddainyameva kila durbhagatā yadebhiḥ //
             <span class="ref">MSS_0150</span></p>
         
         <p id="MSS_0151">
            akṣoṭhaśuṇṭhimaricārdrakadāḍimatvak kustumburūlavaṇatailasusaṃskṛtān yaḥ /<br />
            matsyān suśītasitabhaktatale dadhāti sa brahmalokamadhigacchati puṇyakarmā //
             <span class="ref">MSS_0151</span></p>
         
         <p id="MSS_0152">
            akṣaure'pi ca nakṣatre kurvīta budhasomayoḥ /<br />
            yukte'pi tithinakṣatre na kuryācchanibhaumayoḥ //
             <span class="ref">MSS_0152</span></p>
         
         <p id="MSS_0153">
            akṣauhiṇī ripuṃ hanyāt svayaṃ vā tena hanyate /<br />
            brāhmaṇo mantraviddhanyāt sarvāneva ripūn kṣaṇāt //
             <span class="ref">MSS_0153</span></p>
         
         <p id="MSS_0154">
            akṣṇornikṣipadañjanaṃ śravaṇayostāpiñchagucchāvalīṃ mūrdhni śyāmasarojadāma kucayoḥ
            kastūrikāpatrakam /<br />
            dhūrtānāmabhisārasaṃbhramajuṣāṃ viṣvaṅnikuñje sakhi dhvāntaṃ nīlanicolacāru sudṛśāṃ
            pratyaṅgamāliṅgati //
             <span class="ref">MSS_0154</span></p>
         
         <p id="MSS_0155">
            akṣṇormañjulamañjanaṃ caraṇayornīlāśmajau nūpurā- vaṅge nīlapaṭaḥ sphuṭaṃ mṛgamadanyāsaḥ
            kapolasthale /<br />
            yatprītyā pariśīlitaṃ paradṛśāṃ rodhāya tatsāṃprataṃ nepathyasya vidhāvapīdamasatījātasya
            jātaṃ tamaḥ //
             <span class="ref">MSS_0155</span></p>
         
         <p id="MSS_0156">
            akṣṇoryugmaṃ vilokānmṛdutanuguṇatastarpayantī śarīraṃ divyāmodena vaktrādapagatamarutā
            nāsikāṃ cāruvācā /<br />
            śrotradvaṃdvaṃ manojñādrasanamapi rasādarpayantī mukhābjaṃ yadvatpañcākṣasaukhyaṃ
            vitarati yuvatiḥ kāmināṃ nānyadevaṃ //
             <span class="ref">MSS_0156</span></p>
         
         <p id="MSS_0157">
            akṣṇorvipakṣa iti sānuśayaṃ lulāva nīlotpalaṃ yadabalā kalamasya goptrī /<br />
            bhūyastadeva śirasāvahadunnatānāṃ vairaṃ virodhiṣu dṛḍhaṃ na parājiteṣu //
             <span class="ref">MSS_0157</span></p>
         
         <p id="MSS_0158">
            akhaṇḍamaṇḍalaḥ śrīmān paśyaiṣa pṛthivīpatiḥ /<br />
            na niśākaravajjātu kalāvaikalyamāgataḥ //
             <span class="ref">MSS_0158</span></p>
         
         <p id="MSS_0159">
            akhaṇḍitaṃ ca kramukaṃ cūrṇam tu rasavarjitam /<br />
            bhūmau nipatitaṃ patraṃ śakrasyāpi śriayaṃ haret //
             <span class="ref">MSS_0159</span></p>
         
         <p id="MSS_0160">
            akhaṇḍitā śaktirathopamānaṃ na svīkṛtaṃ na cchalarītirasti /<br />
            aspṛṣṭasaṃdehaviparyayasya ko'yaṃ tava nyāyanaye niveśaḥ //
             <span class="ref">MSS_0160</span></p>
         
         <p id="MSS_0161">
            akharvaparvagarteṣu vicchinno yasya vāridhiḥ /<br />
            sa eva hi muneḥ pāṇir adhastādvindhyabhūbhṛtaḥ //
             <span class="ref">MSS_0161</span></p>
         
         <p id="MSS_0162">
            akhilaṃ viduṣāmanāvilaṃ suhṛdā ca svahṛdā ca paśyatām /<br />
            savidhe'pi nasūkṣmasākṣiṇī vadanālaṃkṛtimātramakṣiṇī //
             <span class="ref">MSS_0162</span></p>
         
         <p id="MSS_0163">
            akhileṣu vihaṃgeṣu hanta svacchandacāriṣu /<br />
            śuka pañjarabandhaste madhurāṇāṃ girāṃ phalam //
             <span class="ref">MSS_0163</span></p>
         
         <p id="MSS_0164">
            agajānanapadmārkaṃ gajānanamaharniśam /<br />
            anekadaṃ taṃ bhaktānām ekadantamupāsmahe //
             <span class="ref">MSS_0164</span></p>
         
         <p id="MSS_0165">
            agaṇitaguṇena sundara kṛtvā cāritramapyudāsīnam /<br />
            bhavatānanyagatiḥ sā vihitāvartena taraṇiriva //
             <span class="ref">MSS_0165</span></p>
         
         <p id="MSS_0166">
            agaṇitagururyācñālolaṃ padāntasadātithiḥ samayamavidan mugdhaḥ kālāsaho ratilampaṭaḥ
            /<br />
            kṛtakakupitaṃ hastāghātaṃ trapāruditaṃ haṭhā- daparigaṇayan lajjāyāṃ māṃ nimajjayati
            priyaḥ //
             <span class="ref">MSS_0166</span></p>
         
         <p id="MSS_0167">
            agaṇitanijaśramāṇāṃ parakṛtye'bhyetya vartamānānām /<br />
            sujanaghanadinamaṇīnāṃ paropakārārthamajani janiḥ //
             <span class="ref">MSS_0167</span></p>
         
         <p id="MSS_0168">
            agaṇitayaśasā tyakta- sthitinā kriyate'tha yākṛtajñena /<br />
            snigdhe suhṛdi sarāge mitre tava vañcanā na yuktā sā //
             <span class="ref">MSS_0168</span></p>
         
         <p id="MSS_0169">
            agatitvamatiśraddhā jñānābhāsena tṛptatā /<br />
            trayaḥ śiṣyaguṇā hyete mūrkhācāryasya bhāgyajāḥ //
             <span class="ref">MSS_0169</span></p>
         
         <p id="MSS_0170">
            agatīnāṃ khalīkārād duḥkhaṃ naivopajāyate /<br />
            bhavantyaśokāḥ prāyeṇa sāṃkurāḥ pādatāḍitāḥ //
             <span class="ref">MSS_0170</span></p>
         
         <p id="MSS_0171">
            agadaiḥ sarvasāmānyair vyantarāṇāṃ viṣaṃ haret /<br />
            dhūpo devīsahāpicchakhaṇḍanaistadviṣāpahaḥ //
             <span class="ref">MSS_0171</span></p>
         
         <p id="MSS_0172">
            agamyagamanāt prāyaḥ prāyaścittīyate janaḥ /<br />
            agamyaṃ tvadyaśo yāti sarvatraiva ca pāvanam //
             <span class="ref">MSS_0172</span></p>
         
         <p id="MSS_0173">
            agamyāni pumān yāti yo'sevyāṃśca niṣevate /<br />
            sa mṛtyumupagṛhṇāti garbhamaśvatarī yathā //
             <span class="ref">MSS_0173</span></p>
         
         <p id="MSS_0174">
            agamyārthaṃ tṛṇaprāṇāḥ pṛṣṭhasthīkṛtabhīhriyaḥ /<br />
            śambhalībhuktasarvasvā janā yatpāripārśvikāḥ //
             <span class="ref">MSS_0174</span></p>
         
         <p id="MSS_0175">
            agamyo mantrāṇāṃ prakṛtibhiṣajāmapyaviṣayaḥ sudhāsārāsādhyo visadṛśatarārambhagahanaḥ
            /<br />
            jagadbhrāmīkartuṃ pariṇatadhiyānena vidhinā sphuṭaṃ sṛṣṭo vyādhiḥ prakṛtiviṣamo durjanajanaḥ
            //
             <span class="ref">MSS_0175</span></p>
         
         <p id="MSS_0176">
            agastitulyāśca ghṛtābdhiśoṣaṇe dambholitulyā vaṭakādribhedane /<br />
            śākāvalīkānanavahnirūpās ta eva bhaṭṭā itare bhaṭāśca //
             <span class="ref">MSS_0176</span></p>
         
         <p id="MSS_0177">
            agastihastaculukamite'bdhau vāhanākṛtau /<br />
            magnaḥ samudro velāyām iti devāstadā jaguḥ //
             <span class="ref">MSS_0177</span></p>
         
         <p id="MSS_0178">
            agastya iva yasyāsir nyañcitakṣitibhṛdbabhau /<br />
            citraṃ so'pyakaronnṛtyat kabandhaṃ samarārṇavam //
             <span class="ref">MSS_0178</span></p>
         
         <p id="MSS_0179">
            agastyasya muneḥ śāpād brahmasyandanamāsthitaḥ /<br />
            mahāsukhāt paribhraṣṭo nahuṣaḥ sarpatāṃ gataḥ //
             <span class="ref">MSS_0179</span></p>
         
         <p id="MSS_0180">
            agastyena payorāśeḥ kiyat kiṃ pītamujjhitam /<br />
            tvayā vairikulaṃ vīra samare kīdṛśaṃ kṛtam //
             <span class="ref">MSS_0180</span></p>
         
         <p id="MSS_0181">
            agā gāṅgāṅgakākākagāhakāghakakākahā /<br />
            ahāhāṅka khagāṅkāgakaṅkāgakhagakākaka //
             <span class="ref">MSS_0181</span></p>
         
         <p id="MSS_0182">
            agādhajalasaṃcārī vikārī na ca rohitaḥ /<br />
            gaṇḍūṣajalamātre tu śapharī pharpharāyate //
             <span class="ref">MSS_0182</span></p>
         
         <p id="MSS_0183">
            agādhahṛdayā bhūpāḥ kūpā iva durāsadāḥ /<br />
            ghaṭakā guṇino no cet kathaṃ labhyeta jīvanam //
             <span class="ref">MSS_0183</span></p>
         
         <p id="MSS_0184">
            agādhenāpi kiṃ tena toyena lavaṇāmbudheḥ /<br />
            janumātraṃ varaṃ vāri tṛṣṇācchedakaraṃ nṛṇām //
             <span class="ref">MSS_0184</span></p>
         
         <p id="MSS_0185">
            agāre'smin kānte giriśamaniśānāthaśakalaṃ bhujaṃgānuttuṅgān sakalamapi vātāyanapathe
            /<br />
            nikuñjeṣu śyenānadhigṛhaśiro rāhuvalayaṃ likhantyā nīyante śiva śiva tayā hanta divasāḥ
            //
             <span class="ref">MSS_0185</span></p>
         
         <p id="MSS_0186">
            aguṇakaṇo guṇarāśir dvayamapi daivena khalamukhe patitam /<br />
            prasarati tailamivaikaḥ salile ghṛtavajjaḍatvametyanyaḥ //
             <span class="ref">MSS_0186</span></p>
         
         <p id="MSS_0187">
            agururiti vadatu loko gauravamatraiva punarahaṃ manye /<br />
            darśitaguṇaikavṛttir yasya jane janitadāhe'pi //
             <span class="ref">MSS_0187</span></p>
         
         <p id="MSS_0188">
            agurusurabhidhūpāśobhitaṃ keśapāśaṃ galitakusumamālaṃ dhunvatī kuñcitāgram /<br />
            tyajati gurunitambā nimnanābhiḥ sumadhyāpy uṣasi śayanavāsaḥ kāminī kāmaśobhā //
             <span class="ref">MSS_0188</span></p>
         
         <p id="MSS_0189">
            agurorapi sata uccaiḥ praśaṃsanaṃ tadguṇā vitanvanti /<br />
            agururjvalane'pyastaḥ saurabhamiṣato guṇān vamati //
             <span class="ref">MSS_0189</span></p>
         
         <p id="MSS_0190">
            agūḍhavibhavā yasya paurā rāṣṭravāsinaḥ /<br />
            nayāpanayavettāyaḥ sa rājā rājasattamaḥ //
             <span class="ref">MSS_0190</span></p>
         
         <p id="MSS_0191">
            agūḍhahāsasphuṭadantakesaraṃ mukhaṃ svidetadvikasannu paṅkajam /<br />
            iti pralīnāṃ nalinīvane sakhīṃ vidāmbabhūvuḥ sucireṇa yoṣitaḥ //
             <span class="ref">MSS_0191</span></p>
         
         <p id="MSS_0192">
            agniṃ prāpya yathā sadyas tūlarāśirvinaśyati /<br />
            tathā gaṅgājalenaiva sarvapāpaṃ vinaśyati //
             <span class="ref">MSS_0192</span></p>
         
         <p id="MSS_0193">
            agniṃ stokamivātmānaṃ saṃdhukṣayati yo naraḥ /<br />
            sa vardhamāno grasate mahāntamapi saṃcayam //
             <span class="ref">MSS_0193</span></p>
         
         <p id="MSS_0194">
            agniḥ stoko vardhate cājyasikto bījaṃ caikaṃ bahusāhasrameti /<br />
            kṣayodayau vipulau saṃniyamya tasmādalpaṃ nāvamanyeta vittam //
             <span class="ref">MSS_0194</span></p>
         
         <p id="MSS_0195">
            agnikuṇḍasamā nārī ghṛtakumbhasamo naraḥ /<br />
            saṃgamena parastrīṇāṃ kasya no calate manaḥ //
             <span class="ref">MSS_0195</span></p>
         
         <p id="MSS_0196">
            agnikumbhasamā nārī ghṛtakumbhasamo naraḥ /<br />
            ubhayorapi saṃyogaḥ kasya viśvāsakārakaḥ //
             <span class="ref">MSS_0196</span></p>
         
         <p id="MSS_0197">
            agnidāhe na me duḥkhaṃ chede na nikaṣe na vā /<br />
            yattadeva mahadduḥkhaṃ guñjayā saha tolanam //
             <span class="ref">MSS_0197</span></p>
         
         <p id="MSS_0198">
            agnido garadaścaiva śastrapāṇirdhanāpahaḥ /<br />
            kṣetradārāpahārī ca ṣaḍete hyātatāyinaḥ //
             <span class="ref">MSS_0198</span></p>
         
         <p id="MSS_0199">
            agninā bhasmanā caiva stambhena ca janena ca /<br />
            advāreṇaiva mārgeṇa paṅktitadoṣo na vidyate //
             <span class="ref">MSS_0199</span></p>
         
         <p id="MSS_0200">
            agnirāpaḥ striyo mūrkhāḥ sarpā rājakulāni ca /<br />
            nityaṃ yatnena sevyāni sadyaḥ prāṇaharāṇi ṣaṭ //
             <span class="ref">MSS_0200</span></p>
         
         <p id="MSS_0201">
            agnirgururdvijātīnāṃ varṇānāṃ pārthivo guruḥ /<br />
            kulastrīṇāṃ gururbhartā sarvasyābhyāgato guruḥ //
             <span class="ref">MSS_0201</span></p>
         
         <p id="MSS_0202">
            agnirdahati tāpena sūryo dahati raśmibhiḥ /<br />
            rājā dahati daṇḍena tapasā brāhmaṇo dahet //
             <span class="ref">MSS_0202</span></p>
         
         <p id="MSS_0203">
            agnirdevo dvijātīnāṃ munīnāṃ hṛdi daivatam /<br />
            pratimāsvalpabuddhīnāṃ sarvatra samadarśinaḥ //
             <span class="ref">MSS_0203</span></p>
         
         <p id="MSS_0204">
            agnirhi devatāḥ sarvāḥ sarvaṇaṃ ca tadātmakam /<br />
            tasmāt suvarṇaṃ dadatā dattāḥ sarvāḥ sma devatāḥ //
             <span class="ref">MSS_0204</span></p>
         
         <p id="MSS_0205">
            agniṣṭomādibhiryajñair vividhairāptadakṣiṇaiḥ /<br />
            na tat phalamavāpnoti tīrthārthe gamanena yat //
             <span class="ref">MSS_0205</span></p>
         
         <p id="MSS_0206">
            agniśtejo mahalloke gūḍhastiṣṭhati dāruṣu /<br />
            na copayuṅkte taddāru yāvanno dīpyate paraiḥ //
             <span class="ref">MSS_0206</span></p>
         
         <p id="MSS_0207">
            sa eva khalu dārubhyo yadā nirmathya dīpyate /<br />
            tadā tacca vanaṃ cānyan nirdahatyāśu tejasā //
             <span class="ref">MSS_0207</span></p>
         
         <p id="MSS_0208">
            evameva kule jātāḥ pāvakopamatejasaḥ /<br />
            kṣamāvanto nirākārāḥ kāṣṭhe'gniriva śerate //
             <span class="ref">MSS_0208</span></p>
         
         <p id="MSS_0209">
            agnihotraṃ gṛhaṃ kṣetraṃ garbhirṇīṃ vṛddhabālakau /<br />
            riktahastena nopeyād rājānaṃ devatāṃ gurum //
             <span class="ref">MSS_0209</span></p>
         
         <p id="MSS_0210">
            agnihotraṃ trayo vedās tridaṇḍaṃ bhasmaguṇṭhanam /<br />
            buddhipauruṣahīnānāṃ jīviketi bṛhaspatiḥ //
             <span class="ref">MSS_0210</span></p>
         
         <p id="MSS_0211">
            agnihotraphalā vedāḥ śīlavṛttaphalaṃ śrutam /<br />
            ratiputraphalā dārā dattabhuktaphalaṃ dhanam //
             <span class="ref">MSS_0211</span></p>
         
         <p id="MSS_0212">
            agnihotramadhītaṃ vā dānādyāścākhilāḥ kriyāḥ /<br />
            bhajante tasya vaiphalyaṃ yasya vākyamakāraṇam //
             <span class="ref">MSS_0212</span></p>
         
         <p id="MSS_0213">
            agnihotreṣu viprāṇāṃ hṛdi devo manīṣiṇām /<br />
            pratimāsvalpabuddhīnāṃ sarvatra viditātmanām //
             <span class="ref">MSS_0213</span></p>
         
         <p id="MSS_0214">
            agneryathā dāruviyogayogayor adṛṣṭato'nyatra nimittamasti /<br />
            evaṃ hi jantorapi durvibhāvyaḥ śarīrasaṃyogaviyogahetuḥ //
             <span class="ref">MSS_0214</span></p>
         
         <p id="MSS_0215">
            agnau kriyāvatāṃ devo divi devo manīṣiṇām /<br />
            pratimāsvalpabuddhīnāṃ yogināṃ hṛdaye hariḥ //
             <span class="ref">MSS_0215</span></p>
         
         <p id="MSS_0216">
            agnau dagdhaṃ jale magnaṃ hṛtaṃ taskarapārthivaiḥ /<br />
            tatsarvaṃ dānamityāhur yadi klaibyaṃ na bhāṣate //
             <span class="ref">MSS_0216</span></p>
         
         <p id="MSS_0217">
            agnau prāptaṃ pradhūyeta yathā tūlaṃ dvijottama /<br />
            tathā gaṅgāvagāḍhasya sarvaṃ pāpaṃ pradhūyate //
             <span class="ref">MSS_0217</span></p>
         
         <p id="MSS_0218">
            agnau prāstaṃ tu puruṣaṃ karmānveti svayaṃkṛtam /<br />
            tasmāttu puruṣo yatnād dharmaṃ saṃcinuyācchanaiḥ //
             <span class="ref">MSS_0218</span></p>
         
         <p id="MSS_0219">
            agnau prāstāhutiḥ samyag ādityamupatiṣṭhate /<br />
            ādityājjāyate vṛṣṭir vṛṣr̥erannaṃ tataḥ prajāḥ //
             <span class="ref">MSS_0219</span></p>
         
         <p id="MSS_0220">
            agnyākāraṃ kalayasi puraścakravākīva candraṃ baddhotkampaṃ śiśiramarutā dahyate padminīva
            /<br />
            prāṇān dhatse kathamapi balādgacchataḥ śalyatulyāṃs tat kenāsau sutanu janito māmmathaste
            vikāraḥ //
             <span class="ref">MSS_0220</span></p>
         
         <p id="MSS_0221">
            agnyādhānena yajñena kāṣāyeṇa jaṭājinaiḥ /<br />
            lokān viśvāsayitvaiva tato lumpedyathā vṛkaḥ //
             <span class="ref">MSS_0221</span></p>
         
         <p id="MSS_0222">
            agracchāyā tṛṇāgniśca nīcasevā paṭe jalam /<br />
            veśyārāgaḥ khalaprema sarvaṃ budbudasannibham //
             <span class="ref">MSS_0222</span></p>
         
         <p id="MSS_0223">
            agrataḥ pṛṣṭhato madhye pārśvato'tha samantataḥ /<br />
            vidyuccakitavadbhāti sūryakoṭisamaprabhaḥ //
             <span class="ref">MSS_0223</span></p>
         
         <p id="MSS_0224">
            agrataścaturo vedān pṛṣṭhataḥ saśaraṃ dhanuḥ /<br />
            ubhābhyāṃ ca samartho'haṃ śāpādapi śarādapi //
             <span class="ref">MSS_0224</span></p>
         
         <p id="MSS_0225">
            agrato vāmapādaṃ ca dakṣiṇaṃ jātu kuñcitam /<br />
            ālīḍhaṃ tu prakartavyaṃ hastadvayasavistaram //
             <span class="ref">MSS_0225</span></p>
         
         <p id="MSS_0226">
            agrasānuṣu nitāntapiśaṅgair bhūruhānmṛdukarairavalambya /<br />
            astaśailagahanaṃ nu vivasvān āviveśa jaladhiṃ nu mahīṃ nu //
             <span class="ref">MSS_0226</span></p>
         
         <p id="MSS_0227">
            agrāhyaṃ śravaṇasya bhūṣaṇamalaṃkāro na bhāvocitaḥ kaṇṭhasyāñjanamujjvalaṃ nayanayoḥ
            sūkṣmatvamāvekṣitum /<br />
            vaktrasya kṣaṇiko'dhivāsanavidhiḥ kānte priye nābhavas saubhāgyapratikarmanirmitamahāvidyaiva
            yenātmanaḥ //
             <span class="ref">MSS_0227</span></p>
         
         <p id="MSS_0228">
            agrāhyā mūrdhajeṣvetāḥ striyo guṇasamanvitāḥ /<br />
            na latāḥ pallavacchedam arhantyupavanodbhavāḥ //
             <span class="ref">MSS_0228</span></p>
         
         <p id="MSS_0229">
            agre kasyacidasti kaṃcidabhitaḥ kenāpi pṛṣṭe kṛtaḥ saṃsāraḥ śiśubhāvayauvanajarābhārāvatārādayam
            /<br />
            bālastaṃ bahu manyatāmasulabhaṃ prāptaṃ yuvā sevatāṃ vṛddhastadviṣyādbahiṣkṛta iva
            vyāvṛtya kiṃ paśyati //
             <span class="ref">MSS_0229</span></p>
         
         <p id="MSS_0230">
            agre kugrāmavargaḥ piśitarasalasaccaṇḍacaṇḍāyamānaḥ paścādvyādho vadhārtho niśitaśarakaraḥ
            pādamudrānapāyī /<br />
            viṣvagdīpto vanāgnirvanamatigahanaṃ dhūmavātyā ca dṛṣṭeḥ saroddhī kāndiśīko hari hari
            hariṇaḥkaṃ śaraṇyaṃ prayātu //
             <span class="ref">MSS_0230</span></p>
         
         <p id="MSS_0231">
            agre gacchata dhenudugdhakalaśānādāya gopyo gṛhaṃ dugdhe vaskayaṇīkule punariyaṃ rādhā
            śanairyāsyati /<br />
            ityanyavyapadeśaguptahṛdayaḥ kurvan viviktaṃ vrajaṃ devaḥ kāraṇanandasūnuraśivaṃ kṛṣṇaḥ
            sa muṣṇātu vaḥ //
             <span class="ref">MSS_0231</span></p>
         
         <p id="MSS_0232">
            agre gītaṃ sarasakavayaḥ pārśvato dākṣiṇātyāḥ pṛṣṭhe līlāvalayaraṇitaṃ cāmaragrāhiṇīnām
            /<br />
            yadyastyevaṃ kuru bhavarasāsvādane lampaṭatvaṃ no ceccetaḥ praviśa sahasā nirvikalpe
            samādhau //
             <span class="ref">MSS_0232</span></p>
         
         <p id="MSS_0233">
            agre taptajalā nitāntaśiśirā mūle muhurbāhubhir vyāmathyoparataprapeṣu pathikairmārgeṣu
            madhyaṃdine /<br />
            ādhārāḥ plutabālaśaivaladalacchedāvakīrṇormayaḥ pīyante halamuktamagnamahiṣaprakṣobhaparyāvilāḥ
            //
             <span class="ref">MSS_0233</span></p>
         
         <p id="MSS_0234">
            agre tiṣṭhati dāruṇākṛtirasau krodhoddhataḥ kesarī paścādudbhaṭadāvadūṣitadharāsaṃkrāntacaṇḍānilaḥ
            /<br />
            kiṃ kurmaḥ sahasā vihāya kalabhānetān brajāmaḥ kathaṃ haṃho kūṇitalocaneti kariṇī
            cintākulā tābhyati //
             <span class="ref">MSS_0234</span></p>
         
         <p id="MSS_0235">
            agre dhanuḥ śarakaraḥ svayamasti kāmaḥ paścāttvarā śaśadharodayasaṃśayotthā /<br />
            dhvāntaṃ dināntavikasadvibhavaṃ samantāt kiṃ kevalā pathi vadhūrdayitābhisāre //
             <span class="ref">MSS_0235</span></p>
         
         <p id="MSS_0236">
            agre prastutanāśānāṃ mūkatā paramo guṇaḥ /<br />
            tathāpi prabhubhaktānāṃ saudharmyādevamucyate //
             <span class="ref">MSS_0236</span></p>
         
         <p id="MSS_0237">
            yaireva stutibhiḥ svāmī prāpyate vyasanāvaṭam /<br />
            paścānmūkatvamāpannair ḍaddharttuṃ naiva śakyate //
             <span class="ref">MSS_0237</span></p>
         
         <p id="MSS_0238">
            agre māhiṣikaṃ dṛṣṭvā madhye tu vṛṣalīpatim /<br />
            ante vārdhuṣikaṃ dṛṣṭvā nirāśāḥ pitaro gatāḥ //
             <span class="ref">MSS_0238</span></p>
         
         <p id="MSS_0239">
            agre yānti rathasya reṇuvadamī cūrṇībhavanto ghanāś cakrabhrāntirarāntareṣu janayatyanyāmivārāvalim
            /<br />
            citranyastamivācalaṃ hayaśirasyāyāmavaccāmaraṃ yaṣṭyagre ca samaṃ sthito dhvajapaṭaḥ
            prānte ca vegānilāt //
             <span class="ref">MSS_0239</span></p>
         
         <p id="MSS_0240">
            agre laghimā paścān mahatāpi pidhīyate na hi mahimnā /<br />
            vāmana iti trivikramam abhidadhati daśāvatāravidaḥ //
             <span class="ref">MSS_0240</span></p>
         
         <p id="MSS_0241">
            agre vikīrṇakurabaka- phalajālakahīyamānasahakāram /<br />
            pariṇāmābhimukhamṛtor utsukayati yauvanaṃ cetaḥ //
             <span class="ref">MSS_0241</span></p>
         
         <p id="MSS_0242">
            agre vyādhaḥ karadhṛtaśaraḥ pārśvato jālamālā pṛṣṭe vahnirdahati nitarāṃ saṃnidhau
            sārameyāḥ /<br />
            eṇī garbhādalasagamanā bālakai ruddhapādā cintāviṣṭā vadati hi mṛgaṃ kiṃ karomi kva
            yāmiḥ //
             <span class="ref">MSS_0242</span></p>
         
         <p id="MSS_0243">
            agre śyāmalabindubaddhatilakairmadhye'pi pākānvaya- prauḍhībhūtapaṭolapāṭalatarairmūle
            manāgbabhrubhiḥ /<br />
            vṛnte karkaśakīrapiccaharibhiḥ sthūlaiḥ phalairbandhurāḥ saṃpratyutsukayanti kasya
            na manaḥ pūgadrumāṇāṃ chaṭāḥ //
             <span class="ref">MSS_0243</span></p>
         
         <p id="MSS_0244">
            agresarī kumārī tatpṛṣṭe puṅkhago yadā tāraḥ /<br />
            siddhistadottamā syād dṛṣṭāpyādau varā durgā //
             <span class="ref">MSS_0244</span></p>
         
         <p id="MSS_0245">
            agre strīnakhapāṭalaṃ kuravakaṃ śyāmaṃ dvayorbhāgayor bālāśokamupoḍharāgasubhagaṃ
            bhedonmukhaṃ tiṣṭhati /<br />
            īṣadbaddharajaḥkaṇāṃgrakapiśā cūte navā mañjarī mugdhatvasya ca yauvanasya ca sakhe
            madhye madhuśrīḥ sthitā //
             <span class="ref">MSS_0245</span></p>
         
         <p id="MSS_0246">
            agryo muktimatāṃ prayogasamaye mantreṣu pṛṣṭhaṃ gataḥ pākāgāragatastu pācakamanastoṣāya
            vācaspatiḥ /<br />
            uccāyāṃ nirato rato'rthakagaṇe piṇḍeṣu dattādaro nānāśrāddhagaṇaikacālitamanā bhaddoṭṭamo
            rājate //
             <span class="ref">MSS_0246</span></p>
         
         <p id="MSS_0247">
            aghaṃ sa kevalaṃ bhuṅkte yaḥ pacatyātmakāraṇāt /<br />
            yajñaśiṣṭāśanaṃ hyetat satāmannaṃ vidhīyate //
             <span class="ref">MSS_0247</span></p>
         
         <p id="MSS_0248">
            aghaṭitaṃ ghaṭanāṃ nayati dhruvaṃ sughaṭitaṃ kṣaṇabhaṅguratācalam /<br />
            jagadidaṃ kurute sacarācaraṃ vidhiraho balavāniti me matiḥ //
             <span class="ref">MSS_0248</span></p>
         
         <p id="MSS_0249">
            aghaṭitaghaṭitaṃ ghaṭayati sughaṭitaghaṭitāni jarjarīkurute /<br />
            vidhireva tāni ghaṭayati yāni pumānnaiva cintayati //
             <span class="ref">MSS_0249</span></p>
         
         <p id="MSS_0250">
            aghṛṣṭamiva māṇikyam amattamiva ca dvipam /<br />
            aśūraṃ pārthivaṃ loko jātyamapyavamanyate //
             <span class="ref">MSS_0250</span></p>
         
         <p id="MSS_0251">
            aṅkaṃ ke'pi śaśaṅkirejalanidheḥ paṅkaṃ pare menire sāraṅgaṃ katicicca saṃjagadire
            bhūmeśca bimbaṃ pare /<br />
            indau yaddalitendranīlaśakalaśyāmaṃ darīdṛśyate tanmanye ravibhītamandhatamasaṃ kukṣisthamālakṣyate
            //
             <span class="ref">MSS_0251</span></p>
         
         <p id="MSS_0252">
            aṅkanilīnagajānana- śaṅkākulabāhuleyahṛtavasanau /<br />
            sasmitaharakarakalitau himagiritanayāstanau jayataḥ //
             <span class="ref">MSS_0252</span></p>
         
         <p id="MSS_0253">
            aṅkanyāsairviṣamair māyāvanitālakāvalīkuṭilaiḥ /<br />
            ko nāma kāmacāraiḥ kāyasthairmohito na janaḥ //
             <span class="ref">MSS_0253</span></p>
         
         <p id="MSS_0254">
            aṅkamallavinodeṣu tathānyeṣūtsavādiṣu /<br />
            antaḥpurapracāreṣu devapūjāpareṣu ca //
             <span class="ref">MSS_0254</span></p>
         
         <p id="MSS_0255">
            aṅkādhiropitamṛgaś candramā mṛgalāñchanaḥ /<br />
            kesarī niṣṭhurakṣiptamṛgayūtho mṛgādhipaḥ //
             <span class="ref">MSS_0255</span></p>
         
         <p id="MSS_0256">
            aṅkurite pallavite korakite vikasite ca sahakāre /<br />
            aṅkuritaḥ pallavitaḥ korakito vikasitaśca madanaḥ //
             <span class="ref">MSS_0256</span></p>
         
         <p id="MSS_0257">
            aṅkekṛtvottamāṅgaṃ plavagabalapateḥ pādamakṣasya hantur datvotsaṅge salīlaṃ tvaci
            kanakamṛgasyāṅgaśeṣaṃ nidhāya /<br />
            bāṇaṃ rakṣaḥ kulaghanaṃ praguṇitamanujenādarāttīkṣṇamakṣṇaḥ koṇenāvekṣamāṇastvadanujavacane
            dattakarṇo'yamāste //
             <span class="ref">MSS_0257</span></p>
         
         <p id="MSS_0258">
            aṅke vṛddhimupāgataṃ śiśutayā sarvāṅgamāliṅgitaṃ matsyaḥ śrīparirambhanirbharataravyākośakoṣonmukhaiḥ
            /<br />
            āśāptaiḥ paripīyamānamaniśaṃ niḥspandamindindirair dūrādeva nimeṣaśūnyanayanaḥ padmaṃ
            samudvīkṣate //
             <span class="ref">MSS_0258</span></p>
         
         <p id="MSS_0259">
            aṅkeṣu śūnyavinyāsād vṛddhiḥ syāttu daśādhikā /<br />
            tasmājjñeyā viśeṣeṇa aṅkānāṃ vāmato gatiḥ //
             <span class="ref">MSS_0259</span></p>
         
         <p id="MSS_0260">
            aṅkollakvāthatoyena miśritaṃ ghṛtamākṣikam /<br />
            vasā kiṭikuṅgāṇām etaiḥ siktā mahīruhāḥ //
             <span class="ref">MSS_0260</span></p>
         
         <p id="MSS_0261">
            aṅkollakvathitaṃ svinnaṃ nṛmāṃsaṃ chāgadugdhayuk /<br />
            piṇyākasahitaṃ mūle sahakārasya nikṣipet //
             <span class="ref">MSS_0261</span></p>
         
         <p id="MSS_0262">
            aṅkollatailabhāvitam uṣitaṃ gośakṛti kumudakandamalam /<br />
            karakāmbukardamabhṛte kalaśe kusumaṃ samudvahati //
             <span class="ref">MSS_0262</span></p>
         
         <p id="MSS_0263">
            aṅkollatailasūkara- śiśumāravasāsu bhāvitaṃ bījam /<br />
            sadyo rohati nihitaṃ bhūmau karakāmbhasā siktam //
             <span class="ref">MSS_0263</span></p>
         
         <p id="MSS_0264">
            aṅkollapatradhapena yadvā keśasamanvitaiḥ /<br />
            saktubhiḥ kaṭutailāktair yāti matsyaviṣaṃ kṣayam //
             <span class="ref">MSS_0264</span></p>
         
         <p id="MSS_0265">
            aṅkollabījamajjānāṃ sūkṣmacūrṇaṃ vidhīyate /<br />
            tilatailena taccūrṇaṃ samyakkṛtvā ca bhāvayet //
             <span class="ref">MSS_0265</span></p>
         
         <p id="MSS_0266">
            aṅgaṃ galitaṃ palitaṃ muṇḍaṃ dantavihīnaṃ jātaṃ tuṇḍam /<br />
            karadhṛtakampitaśobhitadaṇḍaṃ tadapi na muñcatyāśā piṇḍam //
             <span class="ref">MSS_0266</span></p>
         
         <p id="MSS_0267">
            aṅgaṃ candanapaṅkapaṅkajabisacchedāvalīnaṃ muhus tāpaḥ śāpa ivaiṣa śoṣaṇapaṭuḥ kampaḥ
            sakhīkampanaḥ /<br />
            śvāsāḥ saṃvṛtatārahārarucayaḥ saṃbhinnacīnāṃśukā jātaḥ prāgatidāhavedanamahārambhaḥ
            sa tasyā jvaraḥ //
             <span class="ref">MSS_0267</span></p>
         
         <p id="MSS_0268">
            aṅgaṃ candanapāṇḍu pallavamṛdustāmbūlatāmro'varo dhārāyantrajalābhiṣekakaluṣe dhautāñjane
            locane /<br />
            antaḥpuṣpasugandhirārdrakabarī svacchaṃ tanīyo'mbaraṃ kāntānāṃ kamanīyatāṃ bidadhate
            grīṣme'parāhṇagame //
             <span class="ref">MSS_0268</span></p>
         
         <p id="MSS_0269">
            aṅgaṃ dakṣiṇamāruhya vāmenottarati sphuṭam /<br />
            tadā hānikarī jñeyā vyatyayena tu lābhadā //
             <span class="ref">MSS_0269</span></p>
         
         <p id="MSS_0270">
            aṅgaṃ damanapattrābhamaṅge yasmin pratīyate /<br />
            vidyāddamanavajraṃ tu tīkṣṇadhāraṃ mahāguṇam //
             <span class="ref">MSS_0270</span></p>
         
         <p id="MSS_0271">
            aṅgaṃ pratīyate yatra bahugranthisamanvitam /<br />
            durlabhaṃ tanmahāmūlyaṃ granthivajrakamucyate //
             <span class="ref">MSS_0271</span></p>
         
         <p id="MSS_0272">
            aṅgaṃ bhūṣaṇanikaro bhūṣayatītyeṣa laukiko vādaḥ /<br />
            aṅgāni bhūṣaṇānāṃ kāmapi suṣamāmajījanaṃstasyāḥ //
             <span class="ref">MSS_0272</span></p>
         
         <p id="MSS_0273">
            aṅgaṃ yena rathīkṛtaṃ nayanayoryugmaṃ rathāṅgīkṛtaṃ patraṃ svaṃ rathakarmasāratthikṛtaṃ
            śvāsasturaṃgīkṛtāḥ /<br />
            koda'ḍīkṛtamātmavīryamacirānmaurvīkṛtaṃ bhūṣaṇaṃ vāmāṅgaṃ viśikhīkṛtaṃ diśatu naḥ
            kṣemaṃ sa dhanvī pumān //
             <span class="ref">MSS_0273</span></p>
         
         <p id="MSS_0274">
            aṅgaṇaṃ tadidamunmadadvipa- śreṇiśoṇitavihāriṇo hareḥ /<br />
            ullasattaruṇakelipallavāṃ sallakīṃ tyajati kiṃ mataṅgajaḥ //
             <span class="ref">MSS_0274</span></p>
         
         <p id="MSS_0275">
            aṅgaṇavedirvasudhā kulyā jaladhiḥ sthalī ca pātālam /<br />
            valmīkaśca sumeruḥ kṛtapratijñasya dhīrasya //
             <span class="ref">MSS_0275</span></p>
         
         <p id="MSS_0276">
            aṅgadoṣaparityaktaś caturmārgakṛtaśramaḥ /<br />
            jñātā kulakavādyasya rañjako vādakaḥ smṛtaḥ //
             <span class="ref">MSS_0276</span></p>
         
         <p id="MSS_0277">
            aṅganānāmivāṅgāni gopyante svaguṇā yadā /<br />
            tadā te spṛhaṇīyāḥ syur ime hyatyantadurlabhāḥ //
             <span class="ref">MSS_0277</span></p>
         
         <p id="MSS_0278">
            aṅganāmaṅganāmantare mādhavo mādhavaṃ mādhavaṃ cāntareṇāṅganā /<br />
            itthamākalpite maṇḍale madhyagaḥ saṃjagau veṇunā devakīnandanaḥ //
             <span class="ref">MSS_0278</span></p>
         
         <p id="MSS_0279">
            aṅganyāsastataḥ kāryaḥ śivoktaḥ siddhimicchatā /<br />
            ācāryeṇa ca śiṣyasya pāpaghno vighnanāśanaḥ //
             <span class="ref">MSS_0279</span></p>
         
         <p id="MSS_0280">
            aṅgapratyaṅgajaḥ putro hṛdayāccāpi jāyate /<br />
            tasmāt priyataro mātuḥ priyatvānna tu bāndhavaḥ //
             <span class="ref">MSS_0280</span></p>
         
         <p id="MSS_0281">
            aṅgapratyaṅgabhāgena tataḥ piṇḍaḥ prajāyate /<br />
            carmaṇācchāditaḥ sapta dhātavaḥ suyranukramāt //
             <span class="ref">MSS_0281</span></p>
         
         <p id="MSS_0282">
            aṅgamaṅgena saṃpīḍya māṃsaṃ māṃsena tu striyaḥ /<br />
            purāhamabhavaṃ prīto yattanmohavijṛmbhitam //
             <span class="ref">MSS_0282</span></p>
         
         <p id="MSS_0283">
            aṅgamanaṅgakliṣṭaṃ sukhayedanyā na me karasparśāt /<br />
            nocchvasiti tapanakiraṇaiś candrasyevāṃśubhiḥ kumudam //
             <span class="ref">MSS_0283</span></p>
         
         <p id="MSS_0284">
            aṅgayuktaḥ kṛtāsraśca kurvan samyakpurovidhim /<br />
            vijānan siddhasādhyādīn vairiṇo'strairna pīḍyate //
             <span class="ref">MSS_0284</span></p>
         
         <p id="MSS_0285">
            aṅgasaṅgāt tathā jīvo bhajate prākṛtān guṇān /<br />
            ahaṃkārābhibhūtaḥ san bhinnastebhyo'pi so'vyayaḥ //
             <span class="ref">MSS_0285</span></p>
         
         <p id="MSS_0286">
            aṅgāḥ saṃjātabhaṅgādyanavanavasatiprāptaraṅgāḥ kaliṅgās tailaṅgāḥsvargagaṅgābhiṣavaṇamatayaḥ
            śīryadaṅgāśca vaṅgāḥ /<br />
            lāṭāḥsvidyallalāṭāḥ padagamanadṛḍhāśvāsalolāśca colā jāyante śrīnijāma pṛthuraṇa bhavataḥ
            prauḍhaniḥsāṇanādāt //
             <span class="ref">MSS_0286</span></p>
         
         <p id="MSS_0287">
            aṅgākṛṣṭadukūlayā sarabhasaṃ gūḍhau bhujābhyāṃ stanāv ākṛṣṭe jaghanāṃśuke kṛtamadhaḥ
            saṃsaktamūrudvayam /<br />
            nābhīmūlanibaddhacakṣuṣi mayi vrīḍānatāṅgyā tayā dīpaḥ sphūtkṛtavātavepitaśikhaḥ karṇotpalenāhataḥ
            //
             <span class="ref">MSS_0287</span></p>
         
         <p id="MSS_0288">
            aṅgākṛṣṭirvyathayati nakhāṅkeṣu vakṣojakumbhā- vāsyaṃ jṛmbhā daśanavasane dantadaṣṭaṃ
            dunoti /<br />
            yāntyāḥ khedaṃ vrajati karajaśreṇiṣu śroṇibhāgaḥ prātaryāti praguṇataratāṃ vaiśasaṃ
            naiśamasyāḥ //
             <span class="ref">MSS_0288</span></p>
         
         <p id="MSS_0289">
            aṅgāṅgamāgate śatrau kiṃ karoti paricchadaḥ /<br />
            rāhuṇā grasite candre kiṃ kiṃ bhavati tārakaiḥ //
             <span class="ref">MSS_0289</span></p>
         
         <p id="MSS_0290">
            aṅgāṅgibhāvamajñātvā kathaṃ sāmarthyanirṇayaḥ /<br />
            paśya ṭiṭṭibhamātreṇa samudro vyākulīkṛtaḥ //
             <span class="ref">MSS_0290</span></p>
         
         <p id="MSS_0291">
            aṅgānāmatitānavaṃ kuta idaṃ kampaśca kasmāt kuto mugdhe pāṇḍukapolamānanamiti prāṇeśvarepṛcchati
            /<br />
            tanvyā sarvamidaṃ svabhāvata iti vyāhṛtya pakṣmāntara- vyāpī bāṣpabharastayā valitayā
            niḥśvasya mukto'nyataḥ //
             <span class="ref">MSS_0291</span></p>
         
         <p id="MSS_0292">
            aṅgāni khedayasi kiṃ śirīṣakusumaparipelavāni mudhā /<br />
            ayamīhitakusumānāṃ saṃpādayitā tavāsti dāsajanaḥ //
             <span class="ref">MSS_0292</span></p>
         
         <p id="MSS_0293">
            aṅgāni candanarajaḥparidhūsarāṇi tāmbūlarāgasubhago'dharapallavaśca /<br />
            svacchāñjane ca nayane vasanaṃ tanīyaḥ kāntāsu bhūṣaṇamidaṃ vibahvaśca śeṣaḥ //
             <span class="ref">MSS_0293</span></p>
         
         <p id="MSS_0294">
            aṅgāni dattvā hemāṅgi prāṇān krīṇāsi cen nṛṇām /<br />
            yuktametan na tu punaḥ koṇaṃ nayanapadmayoḥ //
             <span class="ref">MSS_0294</span></p>
         
         <p id="MSS_0295">
            aṅgāni dhīpaṭutvaṃ śaktirdaśanāḥ śanairviśīryante /<br />
            nikhilendriyāṇi yeṣāṃ cirāyuṣaste narā jñeyāḥ //
             <span class="ref">MSS_0295</span></p>
         
         <p id="MSS_0296">
            aṅgāni nidrālasavibhramāṇi vākyāni kiṃcin madalālasāni /<br />
            bhrūkṣepajihmāni ca vīkṣitāni cakāra kāmaḥ pramadājanānām //
             <span class="ref">MSS_0296</span></p>
         
         <p id="MSS_0297">
            aṅgāni me dahatu kāntaviyogavahniḥ samrakṣatu priyatamaṃ hṛdi vartate'sau /<br />
            ityāśayā śaśimukhī jaladaśruvāri- dhārābhiruṣṇamabhiṣiñcati hṛtpradeśam //
             <span class="ref">MSS_0297</span></p>
         
         <p id="MSS_0298">
            aṅgāni ślathaniḥ sahāni nayate mugdhālase vibhramaś- vāsotkampitakomalastanamuraḥ
            sāyāsasupte bhruvau /<br />
            kiṃ cāndolanakautukavyuparatāvāsyeṣu vāmabhruvāṃ svedāmbhaḥ stapitākulālakalateṣvāvāsito
            manmathaḥ //
             <span class="ref">MSS_0298</span></p>
         
         <p id="MSS_0299">
            aṅgāmodasamocchaladghṛṇipatadbhṛṅgāvalīmālita- sphūrjallañchanasūtragumphitamilannīlotpalaśrīriva
            /<br />
            niryatpādanakhonmukhāṃśuvisarasragdanturaḥ smaryatāṃ mañjuśrīḥ suramuktamañjariśikhāvarṣairivābhyarcitaḥ
            //
             <span class="ref">MSS_0299</span></p>
         
         <p id="MSS_0300">
            aṅgārapūrve gamane ca lābhaḥ some śanau dakṣiṇamarthalābham /<br />
            budhe gurau paścimakāryasiddhī ravau bhṛgau cottaramarthalābhaḥ //
             <span class="ref">MSS_0300</span></p>
         
         <p id="MSS_0301">
            aṅgāraśūlāśmapalālakeśa- vistīrṇaviṭcarmamṛteṣu dṛṣṭaḥ /<br />
            śvā mūtrayanyacchati kāryanāśaṃ dāridryamṛtyupramukhānanarthān //
             <span class="ref">MSS_0301</span></p>
         
         <p id="MSS_0302">
            aṅgārasadṛśī nārī ghṛtakumbhasamaḥ pumān /<br />
            ye prasaktā vilīnāste ye sthitāste pade sthitāḥ //
             <span class="ref">MSS_0302</span></p>
         
         <p id="MSS_0303">
            aṅgārasadṛśī yoṣit sarpiḥkumbhasamaḥ pumān /<br />
            tasyāḥ parisare brahman sthātavyaṃ na kadācana //
             <span class="ref">MSS_0303</span></p>
         
         <p id="MSS_0304">
            aṅgārahāsiṣu vilāsagṛhodareṣu talpeṣu tūlapaṭakalpitaveṣṭaneṣu /<br />
            uṣṇeṣu ca praṇayinīkucamaṇḍaleṣu śāntiṃ jagāma śiśirasya tuṣāragarvaḥ //
             <span class="ref">MSS_0304</span></p>
         
         <p id="MSS_0305">
            aṅgāraiḥ khaciteva bhūrviyadapi jvālākarālaṃ karais tigmāṃśoḥ kiratīva tīvramabhito
            vāyuḥ kukūlānalam /<br />
            apyambhāṃsi nakhaṃpacāni saritāmāśā jvalantīva ca grīṣme'sminnavavahnidīpitamivāśeṣaṃ
            jagadvartate //
             <span class="ref">MSS_0305</span></p>
         
         <p id="MSS_0306">
            aṅgāraiḥ śākavṛkṣasya cūrṇitaiḥ saghṛtaistryaham /<br />
            dattairnaśyatyatīsārastry ahaṃ pānīyavāraṇāt //
             <span class="ref">MSS_0306</span></p>
         
         <p id="MSS_0307">
            aṅgāsaṅgimṛṇālakāṇḍamayate bhṛṅgāvalīnāṃ rucaṃ nāsāmauktikamindranīlasaraṇiṃ śvāsānilād
            gāhate /<br />
            datteyaṃ himavālukāpi kucayordhatte kṣaṇaṃ dīpatāṃ taptāyaḥpatitāmbuvatkaratale dhārāmbu
            saṃlīyate //
             <span class="ref">MSS_0307</span></p>
         
         <p id="MSS_0308">
            aṅgīkuru tvamavadhīraya vā vayaṃ tu dāsāstaveti vacasaiva jayema lokān /<br />
            etāvataiva sukaro nanu viśvamāta- ruddaṇḍadaṇḍadharakiṃkaramaulibhaṅgaḥ //
             <span class="ref">MSS_0308</span></p>
         
         <p id="MSS_0309">
            aṅgīkurvanti bhaṅgīmakhilagirigaṇāstaptajāmbūnadīyāṃ dūrīkurvanti pūrīkṛtakanakagirisphāragavaṃ
            ca yasyāḥ /<br />
            unmattadhvāntadhārāsuravarapaṭalīdāhasañjātakīrtiḥ seyaṃ prācī pradīptirdalayatu duritaṃ
            sarvadā sarvadā me //
             <span class="ref">MSS_0309</span></p>
         
         <p id="MSS_0310">
            aṅgīkurvannamṛtarucirāmutpatiṣṇossalīlaṃ chāyāmantastava maṇimayo mālyavāneṣa śailaḥ
            /<br />
            śobhāṃ vakṣyatyadhikalalitāṃ śobhamānāmatīndor devasyāderupajanayato mānasādindubimbam
            //
             <span class="ref">MSS_0310</span></p>
         
         <p id="MSS_0311">
            aṅgīkṛtatitikṣaḥ seḍ guṇī niṣṭhāparo yathā /<br />
            mṛṣistathā vijayate śrīrāmo rājasattamaḥ //
             <span class="ref">MSS_0311</span></p>
         
         <p id="MSS_0312">
            aṅgīkṛttāḥ kṣatimimāmapi ye viṣahya goptuṃ guṇān kimiti vāñchasi tānmudhaiva /<br />
            muktāmaṇervimalarūpatayā nitāntam ete tava svayamapi prakaṭībhavanti //
             <span class="ref">MSS_0312</span></p>
         
         <p id="MSS_0313">
            aṅgulibhaṅgavikalpana- vividhavivādapravṛttapāṇḍityaḥ /<br />
            japacapaloṣṭhaḥ sajane dhyānaparo nagararathyāsu //
             <span class="ref">MSS_0313</span></p>
         
         <p id="MSS_0314">
            aṅgulīkisalayāgratarjanaṃ bhrūvibhaṅgakuṭilaṃ ca vīkṣitam /<br />
            mekhalābhirasakṛcca bandhanaṃ vañcayan praṇayinīravāpa saḥ //
             <span class="ref">MSS_0314</span></p>
         
         <p id="MSS_0315">
            aṅgulībhiḥ kuraṅgākṣyāḥ śobhate mudrikāvaliḥ /<br />
            proteva bāṇaiḥ pañceṣoḥ sūkṣmā lakṣyaparamparā //
             <span class="ref">MSS_0315</span></p>
         
         <p id="MSS_0316">
            aṅgulībhiriva keśasaṃcayaṃ saṃnigṛhya timiraṃ marīcibhiḥ /<br />
            kuḍmalīkṛtasarojalocanaṃ cumbatīva rajanīmukhaṃ śaśī //
             <span class="ref">MSS_0316</span></p>
         
         <p id="MSS_0317">
            aṅgulyaḥ pañcame māse dṛṣṭikukṣau ca ṣaṣṭhame /<br />
            saṃcāraḥ saptame māse aṣṭame nayaneṣu ca //
             <span class="ref">MSS_0317</span></p>
         
         <p id="MSS_0318">
            aṅgulyaḥ pallavānyāsan kusumāni nakhārciṣaḥ /<br />
            bāhū late vasantaśrīs tvaṃ naḥ pratyakṣacāriṇī //
             <span class="ref">MSS_0318</span></p>
         
         <p id="MSS_0319">
            aṅgulyagranakhena bāṣyasalilaṃ vikṣipya vikṣipya kiṃ tūṣṇīṃ rodiṣi kopane bahutaraṃ
            phūtkṛtya rodiṣyasi /<br />
            yasyāste piśunopadeśavacanairmāne'tibhūmiṃ gate nirviṇṇo'nunayaṃ prati priyatamo madhyasthatāmeṣyati
            //
             <span class="ref">MSS_0319</span></p>
         
         <p id="MSS_0320">
            aṅgulyagranirodhatastanutarāṃ dhārāmiyaṃ tanvatī karkayā na paraṃ payo nipuṇikā dātuṃ
            prapāpālikā /<br />
            viśliṣṭāṅgulinā kareṇa daśanāpāḍaṃ śanaiḥ pāntha he niśpandordhvavilocanas tvamapi
            hā jānāsi pātuṃ payaḥ //
             <span class="ref">MSS_0320</span></p>
         
         <p id="MSS_0321">
            aṅgulyagreṇa yajjaptaṃ yajjaptaṃ merulaṅghane /<br />
            vyagracittena yajjaptaṃ trividhaṃ niṣphalaṃ bhavet //
             <span class="ref">MSS_0321</span></p>
         
         <p id="MSS_0322">
            aṅgulyā kaḥ kavāṭaṃ praharati kuṭile mādhavaḥ kiṃ vasanto no cakrī kiṃ kulālo na hi
            dharaṇidharaḥ kiṃ dvijihvaḥ phaṇīndraḥ /<br />
            nāhaṃ ghorāhimardī kimasi khagapatirno hariḥ kiṃ kapīndraḥ ityevaṃ gopakanyāprativacanajitaḥ
            pātu vaścakrapāṇiḥ //
             <span class="ref">MSS_0322</span></p>
         
         <p id="MSS_0323">
            aṅguṣṭhatarjanībhyāṃ gā ghrāṇe saṃgṛhya nāmayet /<br />
            mantreṇānena vaśyāḥ syuḥ paśavo'śvādayastathā //
             <span class="ref">MSS_0323</span></p>
         
         <p id="MSS_0324">
            aṅguṣṭhanakhadambhena pādayoḥ patitaḥ kimu /<br />
            vibhāti vaktravijitaḥ śaśī vigatakalmaṣaḥ //
             <span class="ref">MSS_0324</span></p>
         
         <p id="MSS_0325">
            aṅguṣṭhanakhamūle tu tarjanyagraṃ susaṃsthitaṃ /<br />
            matsarī sā ca vijñeyā citralakṣyasya vedhane //
             <span class="ref">MSS_0325</span></p>
         
         <p id="MSS_0326">
            aṅguṣṭhākramavakritāṅguliradhaḥ pādārdhanīruddhabhūḥ pārśvādvegakṛto nihatya kaphaṇidvandvena
            daṃśānmuhuḥ /<br />
            nyagjānudvayayantrayantritaghaṭīvaktrāntarālaskhalad dhārādhvānamanoharaṃ sakhi payo
            gāṃ dogdhi gopālakaḥ //
             <span class="ref">MSS_0326</span></p>
         
         <p id="MSS_0327">
            aṅguṣṭhāgre tu tarjanyā mukhaṃ yatra niveśitaṃ /<br />
            kākatuṇḍī ca vijñeyā sūkṣmalakṣyeṣu yojitā //
             <span class="ref">MSS_0327</span></p>
         
         <p id="MSS_0328">
            aṅguṣṭhe padagulphajānujaghane nābhau ca vakṣaḥstane kakṣākaṇṭhakapoladantavasane
            netrālike mūrdhani /<br />
            śuklāśuklavibhāgato mṛgadṛśāmaṅgeṣvanaṅgasthitī- rūrdhvādhogamanena vāmapadagāḥ pakṣadvaye
            lakṣayet //
             <span class="ref">MSS_0328</span></p>
         
         <p id="MSS_0329">
            aṅguṣṭhodaramātraṃ viśeṣavitprāpya padmarāgamaṇim /<br />
            sukhasaṃvāhyamanuttaraṃ arthaṃ kiṃ tena nāpnoti //
             <span class="ref">MSS_0329</span></p>
         
         <p id="MSS_0330">
            aṅgena kenāpi vijetumasyā gaveṣyate kiṃ calapatrapatraṃ /<br />
            na cedviśeṣāditaracchadebhyas tasyāstu kampastu kuto bhayena //
             <span class="ref">MSS_0330</span></p>
         
         <p id="MSS_0331">
            aṅgena gātraṃ nayanena vaktraṃ nyāyena rājyaṃ lavaṇena bhojyaṃ /<br />
            dharmeṇa hīnaṃ khalu jīvitaṃ ca na rājate candramasā vinā niśā //
             <span class="ref">MSS_0331</span></p>
         
         <p id="MSS_0332">
            aṅge'naṅgajvarahutavahaścakṣuṣi dhyānamudrā kaṇṭhe jīvaḥ karakisalaye dīrghaśāyī kapolaḥ
            /<br />
            aṃse vīṇā kucaparisare candanaṃ vāci maunaṃ tasyāḥ sarvaṃ sthitamiti na tu tvāṃ vinā
            kvāpi cetaḥ //
             <span class="ref">MSS_0332</span></p>
         
         <p id="MSS_0333">
            aṅgenāṅgaṃ pratanu tanunā gāḍhataptena taptaṃ sāsrepyāsradrutamaviratotkaṇṭhamutkaṇṭhitena
            /<br />
            aṣṇocchvāsaṃ samadhikatarocchvāsinā dūravartī saṃkalpaiste viśati vidhinā vairiṇā
            ruddhamārgaḥ //
             <span class="ref">MSS_0333</span></p>
         
         <p id="MSS_0334">
            aṅgenāṅgamanupraviśya milato hastāvalepādibhiḥ kā vārtā yudhi gandhasindhurapatergandho'pi
            cetke dvipāḥ /<br />
            jetavyo'sti hareḥ sa lāñchanamato vandāmahe tāmabhūd yadgabha śarabhaḥ svayaṃjaya
            iti śrutvāpi yo nāṅkitaḥ //
             <span class="ref">MSS_0334</span></p>
         
         <p id="MSS_0335">
            aṅgeṣu caturaśratvaṃ samapādau latākarau /<br />
            prārambhe sarvanṛtyānām etatsāmānyamucyate //
             <span class="ref">MSS_0335</span></p>
         
         <p id="MSS_0336">
            aṅgeṣu mukhyā dvijamadhyasaṃsthā vāṇānusaṃdhāna parāsi nityaṃ /<br />
            adhaṃ sthirapremarasā rasajñe narastutiṃ saṃtyaja karṇavat tvaṃ //
             <span class="ref">MSS_0336</span></p>
         
         <p id="MSS_0337">
            aṅgeṣvābharaṇaṃ karoti bahuśaḥ patre'pi saṃcāriṇi prāptaṃ tvāṃ pariśaṅkate vitanute
            śayyāṃ ciraṃ dhyāyati /<br />
            ityākalpavikalpatalparacanāsaṅkalpalīlāśata- vyāsaktāpi vinā tvayā varatanurnaiṣā
            niśāṃ neṣyati //
             <span class="ref">MSS_0337</span></p>
         
         <p id="MSS_0338">
            aṅgaiḥ sukumārataraiḥ sā kusumānāṃ śriyaṃ praharati /<br />
            vikalayati kusumabāṇo bāṇālībhirmama prāṇān //
             <span class="ref">MSS_0338</span></p>
         
         <p id="MSS_0339">
            aṅgairantarnihitavacanaiḥ sūcitaḥ samyagarthaḥ pādanyāso layamanugatastanmayatvaṃ
            raseṣu /<br />
            śākhāyonirmṛdurabhinayastadvikalpānuvṛttau bhāvo bhāvaṃ nudati viṣayādrāgabandhaḥ
            sa eva //
             <span class="ref">MSS_0339</span></p>
         
         <p id="MSS_0340">
            aṅghridaṇḍo harerūrdhvam utkṣipto balinigrahe /<br />
            vidhiviṣṭarapadmasya nāladaṇḍo mude'stu vaḥ //
             <span class="ref">MSS_0340</span></p>
         
         <p id="MSS_0341">
            acakamata sapallavāṃ dharitrīṃ mṛdusurabhiṃ virahayya puṣpaśayyām /<br />
            bhṛśamaratimavāpya tatra cāsyās tava sukhaśītamupaitumaṅkamicchā //
             <span class="ref">MSS_0341</span></p>
         
         <p id="MSS_0342">
            acañcalaṃ mugdhamudañcitaṃ dṛśor anunnataṃ śrīmaduro mṛgīdṛśaḥ /<br />
            abhaṅgurākūtavatī gatirbhruvor abaddhalakṣyaṃ kvacidutkamāntaram //
             <span class="ref">MSS_0342</span></p>
         
         <p id="MSS_0343">
            acaturvadano brahmā dvibāhuraparo hariḥ /<br />
            abhālalocanaḥ śaṃbhur bhagavān bādarāyaṇaḥ //
             <span class="ref">MSS_0343</span></p>
         
         <p id="MSS_0344">
            acalaṃ caladiva cakṣuḥ prakṛtamapīdaṃ samudyadiva vakṣaḥ /<br />
            atadiva tadapi śarīraṃ saṃprati vāmabhruvo jayati //
             <span class="ref">MSS_0344</span></p>
         
         <p id="MSS_0345">
            acalā kamalā kasya kasya mitraṃ mahīpatiḥ /<br />
            śarīraṃ ca sthiraṃ kasya kasya vaśyā varāṅganā //
             <span class="ref">MSS_0345</span></p>
         
         <p id="MSS_0346">
            acalā kamalā hi kasya kasya kṣitipālaḥ kila mitramasti loke /<br />
            iha vaśyatamā ca kasya veśyā sthiramapyasti ca kasya dehamatra //
             <span class="ref">MSS_0346</span></p>
         
         <p id="MSS_0347">
            acintanīyā vidhivañcaneyaṃ yadambujākṣī sthavirasya bhartuḥ /<br />
            svayaṃ samādāya karaṃ nidhāya vakṣojayugme svapiti śvasantī //
             <span class="ref">MSS_0347</span></p>
         
         <p id="MSS_0348">
            acintitāni duḥkhāni yathaivāyānti dehinām /<br />
            sukhānyapi tathā manye daivamatrātiricyate //
             <span class="ref">MSS_0348</span></p>
         
         <p id="MSS_0349">
            acintyamatiduḥsahaṃ trividhaduḥkhameno'rjitaṃ caturvidhagatiśritaṃ bhavabhṛtā na kiṃ
            prāpyate /<br />
            śarīramasukhākaraṃ jagati gṛhṇatā muñcatā tanoti na tathāpyayaṃ viratimūrjitāṃ pāpataḥ
            //
             <span class="ref">MSS_0349</span></p>
         
         <p id="MSS_0350">
            acintyāḥ panthānaḥ kimapi mahatāmandhakaripor yadakṣṇo'bhūt tejastadakṛta kathāśeṣamadanam
            /<br />
            munernetrādatreryadajani punarjyotirahaha pratene tenedaṃ madanamayameva tribhuvanam
            //
             <span class="ref">MSS_0350</span></p>
         
         <p id="MSS_0351">
            acirāt parātmaniṣṭhā bhavati yatastatkriyeta catureṇa kleśen kāmadamanaṃ dhigekadārañjayantamātmānam
            //
             <span class="ref">MSS_0351</span></p>
         
         <p id="MSS_0352">
            acirādupakarturācared atha vātmaupayikīmupakriyām /<br />
            pṛthuritthamathāṇurastu sā na viśeṣe viduṣāmiha grahaḥ //
             <span class="ref">MSS_0352</span></p>
         
         <p id="MSS_0353">
            acirādhiṣṭhitarājyaḥ śatruḥ prakṛtiṣvarūḍhamūlatvāt /<br />
            navasaṃropaṇaśithilas taruriva sukaraḥ samuddhartum //
             <span class="ref">MSS_0353</span></p>
         
         <p id="MSS_0354">
            acireṇa parasya bhūyasoṃ viparītāṃ vigaṇayya cātmanaḥ /<br />
            kṣayayuktimupekṣate kṛtī kurute tatpratikāramanyathā //
             <span class="ref">MSS_0354</span></p>
         
         <p id="MSS_0355">
            acireṇa rocate me divasānevaṃ vṛthātivāhayate /<br />
            śritakṛṣṇapakṣagataye vayasya kāmyastanīvirahaḥ //
             <span class="ref">MSS_0355</span></p>
         
         <p id="MSS_0356">
            acumbi yā candanabindumaṇḍalī nalīyavaktreṇa sarojatarjinā /<br />
            śriyaṃ śritā kācana tārakāsakhī kṛtāśaśāṅkasya tayāṅkavartinī //
             <span class="ref">MSS_0356</span></p>
         
         <p id="MSS_0357">
            acetanā api prāyo maitrīmevānubadhyate /<br />
            svavṛddhāt kṣīyate kṣīrāt kṣīrāt prāgeva vāriṇā //
             <span class="ref">MSS_0357</span></p>
         
         <p id="MSS_0358">
            aceṣṭamānamāsīnaṃ śrīḥ kaṃcidupatiṣṭhati /<br />
            kaścit karmāṇi kurvan hi na prāpyamadhigacchati //
             <span class="ref">MSS_0358</span></p>
         
         <p id="MSS_0359">
            acodyamānāni yathā puṣpāṇi ca phalāni ca /<br />
            svakālaṃ nātivartante tathā karma purākṛtam //
             <span class="ref">MSS_0359</span></p>
         
         <p id="MSS_0360">
            acchaprakāśavati candramasi priye'sminn āhlādakāriṇi sudhāvati pūrṇabimbe /<br />
            dhātā vicintya manasākhiladṛṣṭipātaṃ hartuṃ cakāra kimu kajjalabinduyogam //
             <span class="ref">MSS_0360</span></p>
         
         <p id="MSS_0361">
            . . . . . .<br />
            acchalaṃ mitrabhāvena satāṃ dārāvalokanam
             <span class="ref">MSS_0361</span></p>
         
         <p id="MSS_0362">
            acchācchacandanarasārdrakarā mṛgākṣyo dhārāgṛhāṇi kusumāni ca kaumudī ca /<br />
            mando marut sumanasaḥ śuci harmyapṛṣṭhaṃ grīṣme madaṃ ca madanaṃ ca vivardhayanti
            //
             <span class="ref">MSS_0362</span></p>
         
         <p id="MSS_0363">
            acchāsu haṃsa iva bālamṛṇālikāsu bhṛṅgo navāsviva madhudrumamañjarīṣu /<br />
            ko'vantibharturaparo rasanirbharāsu pṛthvīpatiḥ sukavisūktiṣu baddhabhāvaḥ //
             <span class="ref">MSS_0363</span></p>
         
         <p id="MSS_0364">
            acchidramastu hṛdayaṃ paripūrṇamastu maukharyamastamitamastu gurutvamastu /<br />
            kṛṣṇapriye sakhi diśāmi sadāśiṣaste yadvāsare murali me karuṇāṃ karoṣi //
             <span class="ref">MSS_0364</span></p>
         
         <p id="MSS_0365">
            acchinnaṃ nayanāmbu bandhuṣu kṛtaṃ cintā guruṣvarpitā dattaṃ dainyamaśeṣataḥ parijane
            tāpaḥ sakhīṣvāhitaḥ /<br />
            adya śvaḥ paranirvṛtiṃ bhajati sā śvāsaiḥ paraṃ khidyate viśrabdho bhava viprayogajanitaṃ
            duḥkhaṃ vibhaktaṃ tayā //
             <span class="ref">MSS_0365</span></p>
         
         <p id="MSS_0366">
            acchinnamekhalamalabdhadṛḍhopagūḍham aprāptacumbanamavīkṣitavaktrakānti /<br />
            kāntāvimiśravapuṣaḥ kṛtavipralambha- sambhogasakhyamiva pātu vapuḥ smarāreḥ //
             <span class="ref">MSS_0366</span></p>
         
         <p id="MSS_0367">
            acchinnāmṛtabinduvṛṣṭisadṛśīṃ prītiṃ dadatyā dṛśāṃ yātāyā vigalatpayodharabharāddraṣṭavyatāṃ
            kāmapi /<br />
            asyāścandramasastanoriva karasparśāspadatvaṃ gatā naite yanmukulībhavanti sahasā padmāstadevādbhutam
            //
             <span class="ref">MSS_0367</span></p>
         
         <p id="MSS_0368">
            acchedyo'yamadāhyo'yam akledyo'śoṣya eva ca /<br />
            nityaḥ sarvagataḥ sthāṇur acalo'yaṃ sanātanaḥ //
             <span class="ref">MSS_0368</span></p>
         
         <p id="MSS_0369">
            acyutacaraṇataraṅgiṇi śaśiśekharamaulimālatīmāle /<br />
            tvayi tanuvitaraṇasamaye haratā deyā na me haritā //
             <span class="ref">MSS_0369</span></p>
         
         <p id="MSS_0370">
            acyutabhaktivaśādiha samabhāvastatprasaṅgena /<br />
            sā ramaterabhyudayati ratiriti naivādbhutaṃ kiṃcit //
             <span class="ref">MSS_0370</span></p>
         
         <p id="MSS_0371">
            acyutānantagovindanāmoccāraṇabheṣajāt /<br />
            naśyanti sakalā rogāḥ satyaṃ satyaṃ vadāmyaham //
             <span class="ref">MSS_0371</span></p>
         
         <p id="MSS_0372">
            ajani pratidinameṣā kardamaśeṣā madaṅgasaṅgena /<br />
            pratiniśamapūri pampā dakṣiṇasaṃpātibhiḥ salilaiḥ //
             <span class="ref">MSS_0372</span></p>
         
         <p id="MSS_0373">
            ajani bhagavānasmādvedhāḥ śiraḥsu sudhābhujāṃ kṛtapadamidaṃ caitaddevyāḥ śriyo dhṛtimandiram
            /<br />
            tadiha bhuvanābhogaślāghye saroruhi yacciraṃ śaśadhara tava dveṣārambhaḥ sa eṣa jaḍagrahaḥ
            //
             <span class="ref">MSS_0373</span></p>
         
         <p id="MSS_0374">
            ajani rajaniranyā candramaḥ kāntivanyā- vipulacapalavīcivyācitā kācideva /<br />
            satarugirisaridbhiḥ kiṃ haridbhiḥ sametaṃ dhavalimani dharitrīmaṇḍalaṃ magnametat
            //
             <span class="ref">MSS_0374</span></p>
         
         <p id="MSS_0375">
            ajani śiśiraśīlaṃ śaivalaṃ sāgare yac cikuramakṛta kāmastanvi te kiṃ na tena /<br />
            vahati kuṭilamenaṃ hetunā kena mūrdhnā vadanavidhurayaṃ cet sodaro nādasīyaḥ //
             <span class="ref">MSS_0375</span></p>
         
         <p id="MSS_0376">
            ajanmā puruṣastāvad gatāsustṛṇameva vā /<br />
            yāvanneṣubhirādatte viluptamaribhiryaśaḥ //
             <span class="ref">MSS_0376</span></p>
         
         <p id="MSS_0377">
            ajanyakampāḥ śūrā ye nityamapyaparāṅmukhāḥ /<br />
            darśayantyaparāgeṇa parebhyaścitrarūpavat //
             <span class="ref">MSS_0377</span></p>
         
         <p id="MSS_0378">
            ajarāmaravat prājño vidyāmarthaṃ ca cintayet /<br />
            gṛhīta iva keśeṣu mṛtyunā dharmamācaret //
             <span class="ref">MSS_0378</span></p>
         
         <p id="MSS_0379">
            ajavaccarvaṇaṃ kuryād gajavat snānamācaret /<br />
            rājavat praviśedgrāmaṃ coravadgamanaṃ caret //
             <span class="ref">MSS_0379</span></p>
         
         <p id="MSS_0380">
            ajasya gṛhṇato janma nirīhasya hatadviṣaḥ /<br />
            svapato jāgarūkasya yāthātmyaṃ veda kastava //
             <span class="ref">MSS_0380</span></p>
         
         <p id="MSS_0381">
            ajasraṃ lasatpadminī vṛndasaṅgaṃ madhūni prakāmaṃ pibantaṃ milindam /<br />
            ravirmocayatyabjakārāgṛhebhyo dayālurhi no duṣṭavad doṣadarśī //
             <span class="ref">MSS_0381</span></p>
         
         <p id="MSS_0382">
            ajasrabhūmītaṭakuṭṭanotthitair upāsyamānaṃ caraṇeṣu reṇubhiḥ /<br />
            rayaprakarṣādhyayanārthamāgatair janasya cetobhirivāṇimāṅkitaiḥ //
             <span class="ref">MSS_0382</span></p>
         
         <p id="MSS_0383">
            ajasramabhyāsamupeyuṣā samaṃ mudaiva devaḥ kavinā budhena ca /<br />
            dadhau paṭīyān samayaṃ nayannayaṃ dineśvaraśrīrudayaṃ dine dine //
             <span class="ref">MSS_0383</span></p>
         
         <p id="MSS_0384">
            ajasramārohasi dūradīrghāṃ saṃkalpasopānatatiṃ tadīyām /<br />
            śvāsān sa varṣatyadhikaṃ punaryad dhyānāttava tvanmayatāṃ tadāpya //
             <span class="ref">MSS_0384</span></p>
         
         <p id="MSS_0385">
            ajā iva prajā mohād yo hanyāt pṛthivīpatiḥ /<br />
            tasyaikā jāyate tṛptir na dvitīyā kathaṃcana //
             <span class="ref">MSS_0385</span></p>
         
         <p id="MSS_0386">
            ajāgalasthastana uṣṭrapucchaṃ kakṣāntare keśamathāṇḍayugmam /<br />
            tvāṃ saṃsṛjan sāyaṇamāyaṇādau brahmāgragaṇyo na babhūva pūjyaḥ //
             <span class="ref">MSS_0386</span></p>
         
         <p id="MSS_0387">
            ajāṅghrinirdattarajaścayāpi kapālinā baddharasāpi kāmam /<br />
            tato'pyadhodhaḥ patitāpi nityaṃ gaṅgā kusaṅgāpi punāti lokān //
             <span class="ref">MSS_0387</span></p>
         
         <p id="MSS_0388">
            ajājījambāle rajasi maricānāṃ ca luṭhitāḥ kaṭutvāduṣṇatvājjanitarasanauṣṭhavyatikarāḥ
            /<br />
            anirvāṇotthena prabalataratailāktatanavo mayā sadyo bhṛṣṭāḥ katipayakavayyaḥ kavalitāḥ
            //
             <span class="ref">MSS_0388</span></p>
         
         <p id="MSS_0389">
            ajātamṛtamūrkhāṇāṃ varamādyau na cāntimaḥ /<br />
            sakṛdduḥkhakarāvādyāv antimas tu pade pade //
             <span class="ref">MSS_0389</span></p>
         
         <p id="MSS_0390">
            ajātamṛtamūrkhebhyo mṛtājātau sutau varam /<br />
            yatastau svalpaduḥkhāya yāvajjīvaṃ jaḍo dahet //
             <span class="ref">MSS_0390</span></p>
         
         <p id="MSS_0391">
            ajātaromāmatisundarāṅgīṃ śṛṅgāravallīmiva rājakanyām /<br />
            bhuktvā drutaṃ kvāpi gato na cet syāḥ syātte tadānarthanipāta eva //
             <span class="ref">MSS_0391</span></p>
         
         <p id="MSS_0392">
            ajādhūliriva trastair mārjanīreṇuvajjanaiḥ /<br />
            dīpakhaṭvotthacchāyeva tyajyate nirdhano janaḥ //
             <span class="ref">MSS_0392</span></p>
         
         <p id="MSS_0393">
            ajānatā bhavetkaścid aparādhaḥ kuto yadi kṣantavyameva tasyāhuḥ suparīkṣya parīkṣayā
            //
             <span class="ref">MSS_0393</span></p>
         
         <p id="MSS_0394">
            ajānatī kāpi vilokanotsukā samīradhūtārdhamapi stanāṃśukam /<br />
            kucena tasmai calate'karot puraḥ purāṅganā maṅgalakumbhasaṃbhṛtim //
             <span class="ref">MSS_0394</span></p>
         
         <p id="MSS_0395">
            ajānan māhātmyaṃ patati śalabhas tīvradahane sa mīno'pyajñānād baḍiśayutamaśnātu piśitam
            /<br />
            vijānanto'pyete vayamiha vipajjālajaṭilān na muñcāmaḥ kāmānahaha gahano mohamahimā
            //
             <span class="ref">MSS_0395</span></p>
         
         <p id="MSS_0396">
            ajāmūtraṃ ca tadviṣṭhā sūkarasya tathaiva viṭ /<br />
            budbudaṃ lepato hanyān maṇḍalikṣveḍasaṃbhavam //
             <span class="ref">MSS_0396</span></p>
         
         <p id="MSS_0397">
            ajāyantaitasmādamṛtaśaśilakṣmīprabhṛtayaḥ paritrātāścendrāt kulaśikhariṇaḥ pūrvayamunā
            /<br />
            upetā ityevaṃ tava jalanidhe tīramadhunā vigarjābhiḥ kiṃ naḥ śrutipuṭamaho jarjarayasi
            //
             <span class="ref">MSS_0397</span></p>
         
         <p id="MSS_0398">
            ajāyuddhamṛṣiśrāddhaṃ prabhāte meghaḍambaraḥ /<br />
            dampatyoḥ kalahaścaiva bahvārambhe laghukriyā //
             <span class="ref">MSS_0398</span></p>
         
         <p id="MSS_0399">
            ajārajaḥ khararajas tathā saṃmārjanīrajaḥ /<br />
            dīpakhaṭvotthacchāyā ca śakrasyāpi śriyaṃ haret //
             <span class="ref">MSS_0399</span></p>
         
         <p id="MSS_0400">
            ajārajaḥ parvaṇi maithunāni śmaśānadhūmo maṭhabhojanāni /<br />
            rajasvalānetranirīkṣaṇāni haranti puṇyāni divā kṛtāni //
             <span class="ref">MSS_0400</span></p>
         
         <p id="MSS_0401">
            ajāvigardabhoṣṭrāṇāṃ mārjāramūṣikasya ca /<br />
            rajāṃsyetāni pāpāni sarvataḥ parivarjayet //
             <span class="ref">MSS_0401</span></p>
         
         <p id="MSS_0402">
            ajāśvayormukhaṃ medhyaṃ gāvo medhyāstu pṛṣṭhataḥ /<br />
            brāhmaṇāḥ pādato medhyāḥ striyo medhyāśca sarvataḥ //
             <span class="ref">MSS_0402</span></p>
         
         <p id="MSS_0403">
            ajā siṃhaprasādena vane carati nirbhayam /<br />
            rāmamāsādya laṅkāyāṃ lebhe rājyaṃ vibhīṣaṇaḥ //
             <span class="ref">MSS_0403</span></p>
         
         <p id="MSS_0404">
            ajitendriyavargasya nācāreṇa bhavet phalam /<br />
            kevalaṃ dehakhedāya durbhagasya vibhūṣaṇam //
             <span class="ref">MSS_0404</span></p>
         
         <p id="MSS_0405">
            ajitvā sārṇavāmurvīm aniṣṭvā vividhairmakhaiḥ /<br />
            adattvā cārthamarthibhyo bhaveyaṃ pārthivaḥ katham //
             <span class="ref">MSS_0405</span></p>
         
         <p id="MSS_0406">
            ajīyatāvartaśubhaṃyunābhyāṃ dorbhyāṃ mṛṇālaṃ kimu komalābhyām /<br />
            niḥ sūtramāste ghanapaṅkamṛtsu mūrtāsu nākīrtiṣu tannimagnam //
             <span class="ref">MSS_0406</span></p>
         
         <p id="MSS_0407">
            ajīrṇaṃ tapasaḥ krodho jñānājīrṇamahaṃkṛtiḥ /<br />
            parinindā kriyāṃjīrṇam annājīrṇaṃ viṣūcikā //
             <span class="ref">MSS_0407</span></p>
         
         <p id="MSS_0408">
            ajīrṇe bheṣajaṃ vāri jīrṇe vāri balapradam /<br />
            bhojane cāmṛtaṃ vāri bhojanānte viṣāpaham //
             <span class="ref">MSS_0408</span></p>
         
         <p id="MSS_0409">
            ajeyaḥ subhagaḥ saumyaḥ tyāgī bhogī yaśonidhiḥ /<br />
            bhavatyabhayadānena ciraṃjīvī nirāmayaḥ //
             <span class="ref">MSS_0409</span></p>
         
         <p id="MSS_0410">
            ajaiḍakāsūkaraviḍviḍaṅga- kiṇvopacāreṇa ca bījapūraḥ /<br />
            bhūyośvamūtrāvilavārisiktaḥ phalāni dhatte subahūni śaśvat //
             <span class="ref">MSS_0410</span></p>
         
         <p id="MSS_0411">
            arjitaṃ svena vīryeṇa nānyapāśritya kaṃcana /<br />
            phalaśākamapi śreyo bhoktuṃ hyakṛpaṇaṃ gṛhe //
             <span class="ref">MSS_0411</span></p>
         
         <p id="MSS_0412">
            ajñaṃ karmāṇi limpanti tajjñaṃ karma na limpati /<br />
            lipyate rasanaivaikā sarpiṣā karavad yathā //
             <span class="ref">MSS_0412</span></p>
         
         <p id="MSS_0413">
            ajñaḥ sukhamārādhyaḥ sukhataramārādhyate viśeṣajñaḥ /<br />
            jñānalavadurvidagdhaṃ brahmāpi naraṃ na rañjayati //
             <span class="ref">MSS_0413</span></p>
         
         <p id="MSS_0414">
            ajñatayā premṇā vā cūḍāmaṇimākalayya kācamaṇim /<br />
            nṛpatirvaheta śirasā tenāsau nahyanarghyamaṇiḥ //
             <span class="ref">MSS_0414</span></p>
         
         <p id="MSS_0415">
            ajñaścāśraddadhānaśca saṃśayātmā vinaśyati /<br />
            nāyaṃ loko'sti na paro na sukhaṃ saṃśayātmanaḥ //
             <span class="ref">MSS_0415</span></p>
         
         <p id="MSS_0416">
            ajñastāvadahaṃ na mandadhiṣaṇaḥ kartuṃ manohāriṇīś cāṭūktīḥ prabhavāmiyāmibhavato
            yābhiḥ kṛpāpātratām /<br />
            ārtenāśaraṇena kiṃ tu kṛpaṇenākranditaṃ karṇayoḥ kṛtvā satvarame hi dehi caraṇaṃ mūrdhanyadhanyasya
            me //
             <span class="ref">MSS_0416</span></p>
         
         <p id="MSS_0417">
            ajñātakālocitakarmayogā rogā ivāharniśi paśyamānāḥ jagattraye devamanuṣyanāgāḥ /<br />
            prajñādaridrāḥ khalu sarva eva //
             <span class="ref">MSS_0417</span></p>
         
         <p id="MSS_0418">
            ajñātakulaśīlasya vāso deyo na kasyacit /<br />
            mārjārasya hi doṣeṇa hato gṛdhro jaradgavaḥ //
             <span class="ref">MSS_0418</span></p>
         
         <p id="MSS_0419">
            ajñātakulaśīle'pi prītiṃ kurvanti vānarāḥ /<br />
            ātmārthe ca na rodanti rodanti tvitare janāḥ //
             <span class="ref">MSS_0419</span></p>
         
         <p id="MSS_0420">
            ajñātadeśakālāś capalamukhā paṅgavo'pisa plutayaḥ /<br />
            navavihagā iva mugdhā bhakṣyante dhūrtamārjāraiḥ //
             <span class="ref">MSS_0420</span></p>
         
         <p id="MSS_0421">
            ajñātadoṣairdoṣajñair uddūṣyobhayavetanaiḥ /<br />
            bhedyāḥ śatrorabhivyaktaśāsanaiḥ sāmavāyikāḥ //
             <span class="ref">MSS_0421</span></p>
         
         <p id="MSS_0422">
            ajñātanāmavarṇeṣv ātmāpi yayārpyate dhanāṃśena /<br />
            tasyā api sadbhāvaṃ mṛgayante moghasaṃkalpāḥ //
             <span class="ref">MSS_0422</span></p>
         
         <p id="MSS_0423">
            ajñātapāṇḍityarahasyamudrā ye kāvyamārge dadhate'bhimānam /<br />
            te gāruḍīyānanadhītya mantrān hālāhalāsvādanamārabhante //
             <span class="ref">MSS_0423</span></p>
         
         <p id="MSS_0424">
            ajñātabhāvicaurādi doṣairnityavināśinā /<br />
            hāsyaikahetunā loke gaṇakasya dhanena kim //
             <span class="ref">MSS_0424</span></p>
         
         <p id="MSS_0425">
            ajñātamahimā vāṇī śivaṃ stautu rasonmadā /<br />
            rasātirekādaucityabhaṅgaḥ strīṇāṃ kva labhyate //
             <span class="ref">MSS_0425</span></p>
         
         <p id="MSS_0426">
            ajñātamātṛla lana- maiṇaśiśuṃ kaścidaṅkamāropya /<br />
            adyāpi rakṣasi vidho dharmātmā konu bhavadanyaḥ //
             <span class="ref">MSS_0426</span></p>
         
         <p id="MSS_0427">
            ajñātavīvadhāsāratoyasasyo vrajettu yaḥ pararāṣṭraṃ na bhūyaḥ sa svarāṣṭramadhigacchati
            //
             <span class="ref">MSS_0427</span></p>
         
         <p id="MSS_0428">
            ajñātaśāstrasadbhāvāñ chāstramātraparāyaṇān /<br />
            tyajed dūrād bhiṣakpāśān pāśān vaivasvatāniva //
             <span class="ref">MSS_0428</span></p>
         
         <p id="MSS_0429">
            ajñātāḥ puruṣā yasya praviśanti mahīpateḥ /<br />
            durgaṃ tasya na saṃdehaḥ praviśanti drutaṃ dviṣaḥ //
             <span class="ref">MSS_0429</span></p>
         
         <p id="MSS_0430">
            ajñātāgamamīlitākṣiyugalaṃ kiṃ tvaṃ mudhā tiṣṭhasi jñātosi prakaṭaprakampapulakairaṅgai
            sphuṭaṃ mugdhayā /<br />
            muñcaināṃ jaḍa kiṃ na paśyasi galadbāṣpāmbudhau tānanāṃ sakhyaivaṃ gadite vimucya
            rabhasāt kaṇṭhevalagno yuvā //
             <span class="ref">MSS_0430</span></p>
         
         <p id="MSS_0431">
            ajñātenduparābhavaṃ parilasadvyālolanetrāñjanaṃ bhrāntabhrū latamaiṇanābhitilakaṃ
            śrīkhaṇḍapatrālakam /<br />
            bandhūkādharasundaraṃ suramunivyāmohi vākyāmṛtaṃ trailokyādbhutapaṅkajaṃ varatanorāsyaṃ
            na kasya priyam //
             <span class="ref">MSS_0431</span></p>
         
         <p id="MSS_0432">
            ajñānaṃ kāraṇaṃ na syād viyogo yadi kāraṇam /<br />
            śoko dineṣu gacchatsu vardhatāmapayāti kim //
             <span class="ref">MSS_0432</span></p>
         
         <p id="MSS_0433">
            ajñānaṃ khalu kaṣṭaṃ krodhādibhyo'pi sarvapāpebhyaḥ /<br />
            arthaṃ hitamahitaṃ vā na vetti yenāvṛto lokaḥ //
             <span class="ref">MSS_0433</span></p>
         
         <p id="MSS_0434">
            ajñānaṃ yatphalaṃ tasya raso'dharmaḥ prakīrtitaḥ /<br />
            bhāvodakena saṃvṛddhis tasyāśraddhā ṛtuḥ priya //
             <span class="ref">MSS_0434</span></p>
         
         <p id="MSS_0435">
            ajñānatimirāndhasya jñānañjanaśalākyā /<br />
            cakṣurun mīlitaṃ yena tasmai śrīgurave namaḥ //
             <span class="ref">MSS_0435</span></p>
         
         <p id="MSS_0436">
            ajñānaprabhavaṃ hīdaṃ yadduḥkhamupalabhyate /<br />
            lobhaprabhavamajñānaṃ vṛddhaṃ bhūyaḥ pravardhate //
             <span class="ref">MSS_0436</span></p>
         
         <p id="MSS_0437">
            ajñānamiha nidānaṃ prāgrūpaṃ jananameva bhavaroge /<br />
            pāripākaḥ saṃsaraṇaṃ bhaiṣajyaṃ naiṣṭhikī śāntiḥ //
             <span class="ref">MSS_0437</span></p>
         
         <p id="MSS_0438">
            ajñānavaraṣaṇḍena prasupto naragarddabhaḥ /<br />
            kaḥ samarthaḥ prabīddhuṃ taṃ jñānabherīśatairapi //
             <span class="ref">MSS_0438</span></p>
         
         <p id="MSS_0439">
            ajñānavalito bālye madamūḍhaśca yauvane /<br />
            vārddhake vihvalāṅgaśca kadā kuśalabhāgjanaḥ //
             <span class="ref">MSS_0439</span></p>
         
         <p id="MSS_0440">
            ajñānājjñānato vāpi jambūryena praropitā /<br />
            gṛhe'pi sa vasannityaṃ yatidharmeṇa yujyate //
             <span class="ref">MSS_0440</span></p>
         
         <p id="MSS_0441">
            ajñānāt kurute śrāddhaṃ yo'bhiśravaṇavarjitam /<br />
            śrāddhahantā bhavetkartā nirāśāḥ pitaro gatāḥ //
             <span class="ref">MSS_0441</span></p>
         
         <p id="MSS_0442">
            ajñānājjñānato vāpi yadduruktamudāhṛtam /<br />
            tat kṣantavyaṃ yuvābhyāṃ me kṛtvā prītiparaṃ manaḥ //
             <span class="ref">MSS_0442</span></p>
         
         <p id="MSS_0443">
            ajñānādyadi vā jñānāt kṛtvā karma vigarhitam /<br />
            tasmād vimuktimanvicchan dvitīyaṃ na samācaret //
             <span class="ref">MSS_0443</span></p>
         
         <p id="MSS_0444">
            ajñānādyadi vādhipatyarabhasādasmatparokṣaṃ hṛtā sīteyaṃ pravimucyatāṃ śaṭha marutputrasya
            haste'dhunā /<br />
            no cel lakṣmaṇamuktamārgaṇagaṇacchedocchalacchoṇita- cchatracchannadigantamantakapuraṃ
            putrairvṛto yāsyasi //
             <span class="ref">MSS_0444</span></p>
         
         <p id="MSS_0445">
            ajñānāndhamabāndhavaṃ kavalitaṃ rakṣobhirakṣābhidhaiḥ kṣiptaṃ mohamahāndhakūpakuhare
            durhṛdbhirābhyntaraiḥ /<br />
            krandantaṃ śaraṇāgataṃ gatadhṛtiṃ sarvāpadāmāspadaṃ mā māṃ muñca maheśa peśaladṛśā
            satrāsamāśvāsaya //
             <span class="ref">MSS_0445</span></p>
         
         <p id="MSS_0446">
            ajñānānnirayaṃ yāti tathājñānena durgatim /<br />
            ajñānāt kleśamāpnoti tathāpatsu nimajjati //
             <span class="ref">MSS_0446</span></p>
         
         <p id="MSS_0447">
            ajñānāmavanībhujāmaharaḥ svarṇābhiṣekotsavāj jñātuḥ śrīyuvaraṅgabhūparasikaślāghaiva
            saṃmānanā /<br />
            sārāsāravivekaśūnyaramaṇīsaṃbhogasāmrājyataḥ sārajñendumukhīvilokakapaṭaścāturyayūnāṃ
            mude //
             <span class="ref">MSS_0447</span></p>
         
         <p id="MSS_0448">
            ajñānāmavirāmalaukikavacobhājāmamīṣāṃ punar mantroccāraṇa eva paryavasitaṃ maunavrataṃ
            karmasu /<br />
            grāmāyavyayalekhanena nayatāṃ kālānaśeṣānaho pāraṃparyata īdṛśāmiha nṛṇāṃ brāhmaṇyamanyādṛśam
            //
             <span class="ref">MSS_0448</span></p>
         
         <p id="MSS_0449">
            ajñānena parāṅmukhīṃ paribhavādāśliṣya māṃ duḥkhitāṃ kiṃ labdhaṃ śaṭha durnayena nayatā
            saubhāgyametāṃ daśām /<br />
            paśyaitaddayitākucavyatikaronmṛṣṭāṅgarāgāruṇaṃ vakṣaste malatailapaṅkaśabalairveṇīpadairaṅkitam
            //
             <span class="ref">MSS_0449</span></p>
         
         <p id="MSS_0450">
            ajñānenāpihite vijñāne karma kiṃ kurute /<br />
            vikale cakṣuṣi tamasā vyādāya mukhaṃ kimīkṣeta //
             <span class="ref">MSS_0450</span></p>
         
         <p id="MSS_0451">
            ajñānenāvṛto loko mātsaryānna prakāśate /<br />
            lobhāt tyajati mitrāṇi saṅgāt svargaṃ na gacchati //
             <span class="ref">MSS_0451</span></p>
         
         <p id="MSS_0452">
            ajñānenāvṛto loko lobhena ca vaśīkṛtaḥ /<br />
            saṅgana bahubhirnaṣṭas tena svargaṃ na gacchati //
             <span class="ref">MSS_0452</span></p>
         
         <p id="MSS_0453">
            ajñānaikahato bālye yauvane gṛhatatparaḥ /<br />
            vārdhake'patyacintārtaḥ karmabhirbadhyate punaḥ //
             <span class="ref">MSS_0453</span></p>
         
         <p id="MSS_0454">
            ajñānopahato bālye yauvane madanāhataḥ /<br />
            śeṣe kalatracintārtaḥ kiṃ karotu kadā janaḥ //
             <span class="ref">MSS_0454</span></p>
         
         <p id="MSS_0455">
            ajñaścāśraddadhānaśca saṃśayātmā vinaśyati //<br />
            nāyaṃ loko'sti na paro na sukhaṃ saṃśayātmanaḥ //
             <span class="ref">MSS_0455</span></p>
         
         <p id="MSS_0456">
            ajñāstaranti pāraṃ vijñā vijñāya drāṅnimajjanti /<br />
            kathaya kalāvati keyaṃ tava nayanataraṅgiṇīrītiḥ //
             <span class="ref">MSS_0456</span></p>
         
         <p id="MSS_0457">
            ajñebhyo granthinaḥ śreṣṭhā granthibhyo dhāriṇo varāḥ /<br />
            dhāribhyo jñāninaḥ śreṣṭhā jñānibhyo vyavasāyinaḥ //
             <span class="ref">MSS_0457</span></p>
         
         <p id="MSS_0458">
            ajñeṣvajño guṇiṣu guṇavān paṇḍite paṇḍito'sau dīne dīnaḥ sukhini sukhavān bhogino
            bhogibhāvaḥ /<br />
            jñātā jñāturyuvatiṣu yuvā vāgmināṃ tattvavettā dhanyaḥ so'yaṃ bhavati bhuvana yo'vadhūte'vadhūtaḥ
            //
             <span class="ref">MSS_0458</span></p>
         
         <p id="MSS_0459">
            ajño jantuśca nīco'yam ātmanaḥ sukhaduḥkhayoḥ /<br />
            īśvaraprerito gacchet svargaṃ vā śvabhrameva vā //
             <span class="ref">MSS_0459</span></p>
         
         <p id="MSS_0460">
            ajño na vitaratyarthān punardāridriyaśaṅkayā /<br />
            prājño'pi vitaratyarthān punardāridriyaśaṅkayā //
             <span class="ref">MSS_0460</span></p>
         
         <p id="MSS_0461">
            ajño'pi tajjñatāmeti śanaiḥ śailo'pi cūrṇyate /<br />
            bāṇo'pyeti mahālakṣyaṃ paśyābhyāsavijṛmbhitam //
             <span class="ref">MSS_0461</span></p>
         
         <p id="MSS_0462">
            ajño bhavati vai bālaḥ pitā bhavati mantradaḥ /<br />
            ajñaṃ hi bāla ityāhuḥ pitetyeva tu mantradam //
             <span class="ref">MSS_0462</span></p>
         
         <p id="MSS_0463">
            ajño vā yadi vā viparyayagate jñāne'tha saṃdehabhṛd dṛṣṭādṛṣṭavirodhi karma kurute
            yastasya goptā guruḥ /<br />
            niḥ saṃdehaviparyaye sati punarjñāne viruddhakriyaṃ rājā cet puruṣaṃ na śāsti tadayaṃ
            prāptaḥ prajāviplavaḥ //
             <span class="ref">MSS_0463</span></p>
         
         <p id="MSS_0464">
            añcati rajanirudañcati timiramidaṃ cañcati mahobhūḥ /<br />
            uktaṃ na tyaja yuktaṃ viracaya raktaṃ manastasmin//
             <span class="ref">MSS_0464</span></p>
         
         <p id="MSS_0465">
            añcalāntaritagurjarāṅganā- kuṅkmāruṇakucaprabhādharam /<br />
            kokarāgapaṭalairnu rañjitaṃ bhānumantamudayantamāśraye //
             <span class="ref">MSS_0465</span></p>
         
         <p id="MSS_0466">
            añjanamustośīraiḥ sanāgakośātakāmalakacūrṇaiḥ /<br />
            katakaphalasamāyuktaiḥ kūpe yogaḥ pradātavyaḥ //
             <span class="ref">MSS_0466</span></p>
         
         <p id="MSS_0467">
            añjanamiṣataḥ strīṇāṃ dṛśorviṣaṃ śaśvadāvasati /<br />
            kathamanyathā tadīṣat pāte'pi hatā yuvānaḥ syuḥ //
             <span class="ref">MSS_0467</span></p>
         
         <p id="MSS_0468">
            añjanasya kṣayaṃ dṛṣṭvā valmīkasya ca saṃcayam /<br />
            avandhyaṃ divasaṃ kuryād dānādhyayanakarmabhiḥ //
             <span class="ref">MSS_0468</span></p>
         
         <p id="MSS_0469">
            añjaliṃ śapathaṃ sāntvaṃ praṇamya śirasā vadet /<br />
            aśruprapātanaṃ caiva kartavyaṃ bhūtimicchatā //
             <span class="ref">MSS_0469</span></p>
         
         <p id="MSS_0470">
            añjaliṃ śapathaṃ sāntvaṃ śirasā pādavandanam /<br />
            āśākaraṇamityekaṃ kartavyaṃ bhūtimicchatā //
             <span class="ref">MSS_0470</span></p>
         
         <p id="MSS_0471">
            añjalirakāri lokair mlānimanāptaiva rañjitā jagatī /<br />
            saṃdhyāyā iva vasatiḥ svalpāpi sakhe sukhāyaiva //
             <span class="ref">MSS_0471</span></p>
         
         <p id="MSS_0472">
            añjalisthāni puṣpāṇi vāsayanti karadvayam /<br />
            aho sumanasāṃ vṛttir vāmadakṣiṇayoḥ samā //
             <span class="ref">MSS_0472</span></p>
         
         <p id="MSS_0473">
            añjalau jalamadhīralocanā locanapratiśarīraśāritam /<br />
            āttamāttamapi kāntamukṣituṃ kātarā śapharaśaṅkinī jahau //
             <span class="ref">MSS_0473</span></p>
         
         <p id="MSS_0474">
            aṭatā dhātrīmakhilām idamāścaryaṃ mayā dṛṣṭam /<br />
            dhanado'pi nayananandana pariharasi yadugrasaṃparkam //
             <span class="ref">MSS_0474</span></p>
         
         <p id="MSS_0475">
            aṭatkaṭakaghoṭakaprakaṭacāpaṭaṅkāravac caṭaccaṭaditi sphuṭaṃ sphuṭati medinī karparam
            /<br />
            nijāmadharaṇīpatau valati kautukāḍambarād idaṃ bhuvanamaṇḍalaṃ daradarīdarīdaryaho
            //
             <span class="ref">MSS_0475</span></p>
         
         <p id="MSS_0476">
            aṭanena mahāraṇye supanthā jāyate śanaiḥ /<br />
            vedābhyāsāt tathā jñānaṃ śanaiḥ parvatalaṅghanam //
             <span class="ref">MSS_0476</span></p>
         
         <p id="MSS_0477">
            aṭa vā vikaṭaḥ patatranādaiḥ kaṭuvācaṃ raṭa vāthavā divāndha /<br />
            paruṣaṃ paripaśya saṃyataṃ tat paramaṃ naḥ puramāgato na cet tvam //
             <span class="ref">MSS_0477</span></p>
         
         <p id="MSS_0478">
            aṭavī kīdṛśī prāyo durgamā bhavati priye /<br />
            priyasya kīdṛśī kāntā tanoti suratotsavam //
             <span class="ref">MSS_0478</span></p>
         
         <p id="MSS_0479">
            aṭavyā drumapuṣpāṇi dūrasthā api bāndhavāḥ /<br />
            kāntā cālekhyarūpā ca te kāle na pratiṣṭhitāḥ //
             <span class="ref">MSS_0479</span></p>
         
         <p id="MSS_0480">
            aṭṭaśūlā janapadāḥ śivaśūlāścatuṣpathāḥ /<br />
            keśaśūlāḥ striyo rājan bhaviṣyanti yugakṣaye //
             <span class="ref">MSS_0480</span></p>
         
         <p id="MSS_0481">
            aṇimā mahimā caiva laghimā garimā tathā /<br />
            prāptiḥ prākāmyamīśitvaṃ vaśitvaṃ cāṣṭa siddhayaḥ //
             <span class="ref">MSS_0481</span></p>
         
         <p id="MSS_0482">
            aṇukaṃ surataṃ nāma daṃpatyoḥ pārśvasaṃsthayoḥ /<br />
            jāyante nibiḍāśleṣāḥ samībhūtaśarīrayoḥ //
             <span class="ref">MSS_0482</span></p>
         
         <p id="MSS_0483">
            aṇunāpi praviśyāriṃ chidreṇa balavattaram /<br />
            niḥśeṣaṃ majjayedrāṣṭraṃ yānapātramivodakam //
             <span class="ref">MSS_0483</span></p>
         
         <p id="MSS_0484">
            aṇu dhanamapi na tyājyaṃ mama bhavatā jñāpite satyam /<br />
            vittaṃ jīvitamagryaṃ jīvitahānirdhanatyāgaḥ //
             <span class="ref">MSS_0484</span></p>
         
         <p id="MSS_0485">
            aṇupūrvaṃ bṛhat paścād bhavatyāryeṣu saṃgatam /<br />
            viparītamanāryeṣu yathecchasi tathā kuru //
             <span class="ref">MSS_0485</span></p>
         
         <p id="MSS_0486">
            aṇubhyaśca mahadbhyaśca śāstrebhyaḥ kuśalo naraḥ /<br />
            sarvatḥ sāramādadyāt puṣpebhya iva ṣaṭpadaḥ //
             <span class="ref">MSS_0486</span></p>
         
         <p id="MSS_0487">
            aṇumātraṃ yathā śalyaṃ śarīre duḥkhadāyakam /<br />
            tathātisū . . saṃyuktaṃ manaḥ saṃsāradāyakam //
             <span class="ref">MSS_0487</span></p>
         
         <p id="MSS_0488">
            aṇurapi nanu naiva kroḍabhūṣāsya kācit paribhajasi yadetattadvibhūtistathaiva /<br />
            iha sarasi manojñe saṃtataṃ pātumambhaḥ śramaparibhavamagnāḥ ke na magnāḥ karīndrāḥ
            //
             <span class="ref">MSS_0488</span></p>
         
         <p id="MSS_0489">
            aṇurapi maṇiḥ prāṇatrāṇakṣamo viṣabhakṣiṇāṃ śiśurapi ruṣā siṃhīsūnuḥ samāhvayate gajān
            /<br />
            tanurapi taruskandhodbhūto dahatyanalo vanaṃ prakṛtimahatāṃ jātyaṃ tejo na mūrtimapekṣate
            //
             <span class="ref">MSS_0489</span></p>
         
         <p id="MSS_0490">
            aṇurapyasatāṃ saṅgaḥ sadguṇaṃ hanti vistṛtam /<br />
            guṇarupāntaraṃ yāti takrayogādyathā payaḥ //
             <span class="ref">MSS_0490</span></p>
         
         <p id="MSS_0491">
            aṇurapyupahanti vigrahaḥ prabhumantaḥ prakṛtiprakopajaḥ /<br />
            akhilaṃ hi hinasti bhūdharaṃ taruśākhāntanigharṣajo'nalaḥ //
             <span class="ref">MSS_0491</span></p>
         
         <p id="MSS_0492">
            aṇoraṇīyān mahato mahīyān ātmāsya jantor nihito guhāyām /<br />
            tamakratuḥ paśyati vītaśoko dhātuprasādānmahimānamātmanaḥ //
             <span class="ref">MSS_0492</span></p>
         
         <p id="MSS_0493">
            aṇoraṇīyān mahato mahīyān madhyo nitambaśca mama priyāyāḥ /<br />
            yajñopavītaṃ paramaṃ pavitraṃ kiṃcāṅgarāgāruṇitaṃ priyāyāḥ //
             <span class="ref">MSS_0493</span></p>
         
         <p id="MSS_0494">
            aṇoraṇīyān mahato mahīyān yoge viyoge divaso'ṅganāyāḥ /<br />
            yajñopavītaṃ paramaṃ pavitraṃ spṛṣṭvā sakhe satyamidaṃ bravīmi //
             <span class="ref">MSS_0494</span></p>
         
         <p id="MSS_0495">
            aṇḍaṃ kaṇḍūyamānena yat sukhaṃ tava bhūpate /<br />
            khurjanānantaraṃ duḥkhaṃ bhūyāttu tava vairiṇām //
             <span class="ref">MSS_0495</span></p>
         
         <p id="MSS_0496">
            aṇḍajāḥ puṇḍarīkeṣu samudreṣu janārdanāḥ /<br />
            nīlakaṇṭhāśca śaileṣu nivasantu na tena te //
             <span class="ref">MSS_0496</span></p>
         
         <p id="MSS_0497">
            aṇḍābhyāṃ lomaśābhyāṃ tu jātāṇḍo na hitaḥ smṛtaḥ /<br />
            bharamābhāvaktrapucchaṃ ca kṛṣṇanīlaṃ parityajet /<br />
            nindyaḥ kevalakṛṣṇastu sarvaśvetastu pūjitaḥ //
             <span class="ref">MSS_0497</span></p>
         
         <p id="MSS_0498">
            aṇvapi guṇāya mahatāṃ mahadapi doṣāya doṣiṇāṃ sukṛtam /<br />
            tṛṇamapi dugdhāya gavāṃ dugdhamapi viṣāya sarpāṇām //
             <span class="ref">MSS_0498</span></p>
         
         <p id="MSS_0499">
            ataḥ kavirnāmasu yāvadarthaḥ syādapramatto vyavasāyabuddhiḥ /<br />
            siddhe'nyathā'rthe na yateta bhūyaḥ pariśramaṃ tatra samīkṣamāṇaḥ //
             <span class="ref">MSS_0499</span></p>
         
         <p id="MSS_0500">
            ataḥ paraṃ pravakṣyāmi khaḍgalakṣaṇamuttamam /<br />
            pradhānadehasaṃbhūtair daityāsthibhirariṃdam //
             <span class="ref">MSS_0500</span></p>
         
         <p id="MSS_0501">
            ataḥ paraṃ pravakṣyāmi śarāṇāṃ lakṣaṇāṃ śubham /<br />
            sthūlaṃ na cātisūkṣmaṃ ca na pakvaṃ na kubhūmijam /<br />
            hīnagranthividīrṇaṃ ca varjayedīdṛśaṃ śaram //
             <span class="ref">MSS_0501</span></p>
         
         <p id="MSS_0502">
            ataḥ paramagamyo'yaṃ panthā viśramyatāmiti /<br />
            pratyakṣiyugalaṃ tasyāḥ karṇau vaktumivāgatau //
             <span class="ref">MSS_0502</span></p>
         
         <p id="MSS_0503">
            ataḥ praśaste nakṣatre śubhe vāre śuciṣmatā /<br />
            auṣadhaṃ vidhivadgrāhyaṃ smṛtvā devīṃ ca suprabhām //<br />
            mantraḥ -- oṃ suprabhāyai namaḥ //
             <span class="ref">MSS_0503</span></p>
         
         <p id="MSS_0504">
            ataḥ saṃdehadolāyāṃ ropaṇīyaṃ na mānasam /<br />
            granthe'smiṃścāpacaturair cīracintāmaṇau kvacit //
             <span class="ref">MSS_0504</span></p>
         
         <p id="MSS_0505">
            ataḥ samīkṣya kartavyaṃ viśeṣāt saṃgataṃ rahaḥ /<br />
            ajñātahṛdayeṣvevaṃ vairībhavati sauhṛdam //
             <span class="ref">MSS_0505</span></p>
         
         <p id="MSS_0506">
            ataḥ susthitacittena prasthātavyaṃ śubhe dine /<br />
            smṛtvā kṣemaṃkarīṃ devīṃ paśyatā śakunāñśubhān //
             <span class="ref">MSS_0506</span></p>
         
         <p id="MSS_0507">
            ata āhartumicchāmi pārvatīmātmajanmane /<br />
            utpattaye havirbhoṃktur yajamāna ivāraṇim //
             <span class="ref">MSS_0507</span></p>
         
         <p id="MSS_0508">
            ata eva hi necchanti sādhavaḥ satsamāgamam /<br />
            yadviyogāsilūnasya manaso nāsti bheṣajam //
             <span class="ref">MSS_0508</span></p>
         
         <p id="MSS_0509">
            ataṭasthasvāduphala- grahaṇavyavasāyaniścayo yeṣām /<br />
            te śokakleśarujāṃ kevalamupayānti pātratāṃ mandāḥ //
             <span class="ref">MSS_0509</span></p>
         
         <p id="MSS_0510">
            atattvajño'si bālaśca dustoṣo'pūraṇo'nalaḥ /<br />
            naiva tvaṃ vettha sulabhaṃ naiva tvaṃ vettha durlabham //
             <span class="ref">MSS_0510</span></p>
         
         <p id="MSS_0511">
            atathyānyapi tathyāni darśayanti hi peśalāḥ /<br />
            same nimnonnatānīva citrakarmavido janāḥ //
             <span class="ref">MSS_0511</span></p>
         
         <p id="MSS_0512">
            atathyāstathyasaṃkāśās tathyāścātathyadarśanāḥ /<br />
            dṛśyante vividhā bhāvās tasmādyuktaṃ parīkṣaṇam //
             <span class="ref">MSS_0512</span></p>
         
         <p id="MSS_0513">
            atathyenocyamānasya kaḥ kopo yanna tattathā /<br />
            tathyenāpi hi kaḥ kopo yadanukte'pi mattathā //
             <span class="ref">MSS_0513</span></p>
         
         <p id="MSS_0514">
            atanujvarapīḍitāsi bāle tava saukhyāya mato mamopavāsaḥ /<br />
            rasamarpaya vaidyanātha nāhaṃ bhavadāveditalaṅghane samarthā //
             <span class="ref">MSS_0514</span></p>
         
         <p id="MSS_0515">
            atanunā navamambudamāmbudaṃ sutanurastramudastamavekṣya sā /<br />
            ucitamāyataniḥśvasitacchalāc chvasanaśastramamuñcadamuṃ prati //
             <span class="ref">MSS_0515</span></p>
         
         <p id="MSS_0516">
            atantrī vāgvīṇā stanayugalamagrīvakalasā- vanabjaṃ dṛṅnīlotpaladalamapatrorukadalī
            /<br />
            akāṇḍā dorvallī vadanamalakalaṅkaḥ śaśadharas tadasyāstāruṇyaṃ bhuvanaviparītaṃ ghaṭayati
            //
             <span class="ref">MSS_0516</span></p>
         
         <p id="MSS_0517">
            atandracandrābharaṇā samuddīpitamanmathā /<br />
            tārakātaralā śyāmā sānandaṃ na karoti kam //
             <span class="ref">MSS_0517</span></p>
         
         <p id="MSS_0518">
            atandritacamūpatiprahitahastamasvīkṛta- praṇītamaṇipādukaṃ kimiti vismitāntaḥpuram
            /<br />
            avāhanapariṣkriyaṃ patagarājamārohataḥ karipravarabṛṃhite bhagavatastvarāyai namaḥ
            //
             <span class="ref">MSS_0518</span></p>
         
         <p id="MSS_0519">
            atasīkusumopameyakāntir yamunālakukadambamūlavartī /<br />
            navagopavadhūvinodaśālī vanamālī vitanotu maṅgalāni //
             <span class="ref">MSS_0519</span></p>
         
         <p id="MSS_0520">
            atasīpuṣpasaṃkāśaṃ khaṃ vīkṣya jaladāgame /<br />
            ye viyoge'pi jīvanti na teṣāṃ vidyate bhayam //
             <span class="ref">MSS_0520</span></p>
         
         <p id="MSS_0521">
            ataskarakaragrāhyam arājājñāvaśaṃvadam /<br />
            adāyādavibhāgārhaṃ dhanamārjayatasthiram //
             <span class="ref">MSS_0521</span></p>
         
         <p id="MSS_0522">
            atastu viparītasya nṛpaterajitātmanaḥ /<br />
            saṃkṣipyate yaśo loke ghṛtabindurivāmbhasi //
             <span class="ref">MSS_0522</span></p>
         
         <p id="MSS_0523">
            atastvaṣṭāṅgayā buddhyā nṛpatirnītiśāstravit /<br />
            samarthaḥ pṛthivīṃ kṛtsnām api jetuṃ vicakṣaṇaḥ //
             <span class="ref">MSS_0523</span></p>
         
         <p id="MSS_0524">
            atāḍayat pallavapāṇinaikāṃ puṣpoccaye rājavadhūmaśokaḥ /<br />
            tacchedahetoralipaṅki bhaṅgyā vyākṛṣyate vāsilatā smareṇa //
             <span class="ref">MSS_0524</span></p>
         
         <p id="MSS_0525">
            atikaluṣamāśunaśvaram āpātasphuraṇamanabhilāṣakaram /<br />
            api hṛṣyanti janāḥ katham avalambya jñānakhadyotam //
             <span class="ref">MSS_0525</span></p>
         
         <p id="MSS_0526">
            atikupitamanaske kopaniṣpattihetuṃ vidadhati sati śatrau vikriyāṃ citrarūpām /<br />
            vadati vacanamuccairduḥśravaṃ karkaśādi kaluṣavikalatā yā tāṃ kṣamāṃ varṇayanti //
             <span class="ref">MSS_0526</span></p>
         
         <p id="MSS_0527">
            atikupitā api sujanā yogena mṛdūbhavanti na tu nīcāḥ /<br />
            hemnaḥ kaṭhinasyāpi dravaṇopāyo'sti na tṛṇānām //
             <span class="ref">MSS_0527</span></p>
         
         <p id="MSS_0528">
            atikṛṣṇeṣvatigaureṣv atipīneṣvatikṛśeṣu manujeṣu /<br />
            atidīrgheṣvatilaghuṣu prāyeṇa na vidyate'patyam //
             <span class="ref">MSS_0528</span></p>
         
         <p id="MSS_0529">
            atikramyāpāṅgaṃ śravaṇapathaparyantagamana- prayāsenevākṣṇostaralataratāraṃ gamitayoḥ
            /<br />
            idānīṃ rādhāyāḥ priyatamasamāyātasamaye papātasve dāmbuprasara iva harṣāśrunikaraḥ
            //
             <span class="ref">MSS_0529</span></p>
         
         <p id="MSS_0530">
            atikrāntaṃ tu yaḥ kāryaṃ paścāccintayate naraḥ /<br />
            taccāsya na bhavet kāryaṃ cintayā tu vinaśyati //
             <span class="ref">MSS_0530</span></p>
         
         <p id="MSS_0531">
            atikrāntaḥ kālaḥ sucaritaśatāmodasubhago gatāḥ śuklā dharmā navanalinasūtrāṃśutanutām
            /<br />
            parimlānaḥ prāyo budhajanakathāsāranipuṇo nirānandaṃ jātaṃ jagadidamatītotsavamiva
            //
             <span class="ref">MSS_0531</span></p>
         
         <p id="MSS_0532">
            atikrāntaḥ kālo laṭabhalalanābhogasubhago bhramantaḥ śrāntāḥ smaḥ suciramiha saṃ sārasaraṇau
            /<br />
            idānīṃ svaḥ sindhostaṭabhuvi samākrandanagiraḥ sutāraiḥ phūtkāraiḥ śiva śiva śiveti
            pratanumaḥ //
             <span class="ref">MSS_0532</span></p>
         
         <p id="MSS_0533">
            atikrāntamatikrāntam anāgatamanāgatam /<br />
            vartamānasukhabhrāntir navā bhogidaridrayoḥ //
             <span class="ref">MSS_0533</span></p>
         
         <p id="MSS_0534">
            atikleśena yad dravyam atilobhena yatsukham /<br />
            parapīḍā ca yā vṛttir naiva sādhuṣu vidyate //
             <span class="ref">MSS_0534</span></p>
         
         <p id="MSS_0535">
            atikleśena ye'rthāḥ syur dharmasyātikrameṇa ca /<br />
            arervā praṇipātena mā sma teṣu manaḥ kṛthāḥ //
             <span class="ref">MSS_0535</span></p>
         
         <p id="MSS_0536">
            atikleśe manaḥsthairyaṃ krameṇa sahanaṃ tathā /<br />
            jayalābhāya hetū dvau sainyānāmadhikau viduḥ //
             <span class="ref">MSS_0536</span></p>
         
         <p id="MSS_0537">
            atigambhīramanāvilam akṣobhyamadṛṣṭapāramavilaṅghyam /<br />
            aviralataraṅgasaṃkulam ekṣiṣi vijñānasāgaraṃ mahatām //
             <span class="ref">MSS_0537</span></p>
         
         <p id="MSS_0538">
            atigambhīre bhūpe kūpa iva janasya duḥkhatārasya /<br />
            dadhati samīhitasiddhiṃ guṇavantaḥ pārthivā ghaṭakāḥ //
             <span class="ref">MSS_0538</span></p>
         
         <p id="MSS_0539">
            aticapalakalatraṃ prātiveśmāticaura- stanayagatimāṃdhaṃ (?) bālaraṇḍā tanūjā /<br />
            atiśaṭhamatha maitrī (?) vaśyatā sarvajanto ripubhayatanurogau cāṣṭaduḥkhaṃ narāṇām
            //
             <span class="ref">MSS_0539</span></p>
         
         <p id="MSS_0540">
            aticārucandrarociḥ kurvan kusumeṣukeliketanatām /<br />
            surabhiḥ kadānuyāsyati samukularucirastanīhāraḥ //
             <span class="ref">MSS_0540</span></p>
         
         <p id="MSS_0541">
            aticirādanuṣaṅgavataḥ kaṇā- navanijān yadi hema jihāsasi /<br />
            paṭupuṭajvalanajvaravedanā tava bhavatyapayāti ca gauravam //
             <span class="ref">MSS_0541</span></p>
         
         <p id="MSS_0542">
            atijīrṇamapakvaṃ ca jñātidhṛṣṭaṃ tathaiva ca /<br />
            dagdhaṃ chidraṃ na kartavyaṃ bāhyābhyantarahastakam //
             <span class="ref">MSS_0542</span></p>
         
         <p id="MSS_0543">
            atijīvati vittena sukhaṃ jīvati vidyayā /<br />
            kiṃcijjīvati śilpena ṛte karma na jīvati //
             <span class="ref">MSS_0543</span></p>
         
         <p id="MSS_0544">
            atitāmaso'jagandhiḥ kākaravo hrasvakūrcakaḥ pāpaḥ /<br />
            bhīruḥ kudhīḥ piśāco rāsabhaliṅgastu vijñeyaḥ //
             <span class="ref">MSS_0544</span></p>
         
         <p id="MSS_0545">
            atitṛṣṇā na kartavyā tṛṣṇāṃ naiva parityajet /<br />
            atitṛṣṇābhibhūtasya śikhā bhavati mastake /
             <span class="ref">MSS_0545</span></p>
         
         <p id="MSS_0546">
            atitejasvyapi rājā pānāsakto na sādhayatyarthān /<br />
            tṛṇamapi dagdhuṃ śakto na vāḍavāgniḥ pibannaniśam //
             <span class="ref">MSS_0546</span></p>
         
         <p id="MSS_0547">
            atithiṃ nāma kākutsthāt putraṃ prāpa kumudvatī /<br />
            paścimādyāminīyāmāt prasādamiva cetanā //
             <span class="ref">MSS_0547</span></p>
         
         <p id="MSS_0548">
            . . . . . .<br />
            atithiḥ kila pūjārhaḥ prākṛto'pi vijānatā //
             <span class="ref">MSS_0548</span></p>
         
         <p id="MSS_0549">
            atithiḥ dvāri tiṣṭheta āpo gṛhṇāti yo naraḥ /<br />
            āpośanaṃ surāpānam annaṃ gomāṃsabhakṣaṇam //
             <span class="ref">MSS_0549</span></p>
         
         <p id="MSS_0550">
            atithiḥ pūjito yasya gṛhasthasya tu gacchati /<br />
            nānyastasmāt paro dharma iti prāhurmanīṣiṇaḥ //
             <span class="ref">MSS_0550</span></p>
         
         <p id="MSS_0551">
            atithiḥ pūjito yasya dhyāyate manasā śabham /<br />
            na tat kratuśatenāpi tulyamāhurmanīṣiṇaḥ //
             <span class="ref">MSS_0551</span></p>
         
         <p id="MSS_0552">
            atithitvena varṇānāṃ deyaṃ śakyānupūrvaśaḥ /<br />
            apraṇodyo'tithiḥ sāyam api vāgbhūtṛṇodakaiḥ //
             <span class="ref">MSS_0552</span></p>
         
         <p id="MSS_0553">
            atithirbālakaḥ patnī jananī janakastathā /<br />
            pañcaite gṛhiṇaḥ poṣyā itare ca svaśaktitaḥ //
             <span class="ref">MSS_0553</span></p>
         
         <p id="MSS_0554">
            atithirbālakaścaiva rājā bhāryā tathaiva ca /<br />
            asti nāsti na jānanti dehi dehi punaḥ punaḥ //
             <span class="ref">MSS_0554</span></p>
         
         <p id="MSS_0555">
            atithirbālakaścaīva strījano nṛpatistathā /<br />
            ete vittaṃ na jānanti jāmātā caiva pañcamaḥ //
             <span class="ref">MSS_0555</span></p>
         
         <p id="MSS_0556">
            atithiryasya bhagnāśo gṛhātpratinivartate /<br />
            sa dattvā duṣkṛtaṃ tasmai puṇyamādāya gacchati //
             <span class="ref">MSS_0556</span></p>
         
         <p id="MSS_0557">
            atithiścāpavādī ca dvāvetau mama bāndhavau /<br />
            apavādī haret pāpam atithiḥ svargasaṃkramaḥ //
             <span class="ref">MSS_0557</span></p>
         
         <p id="MSS_0558">
            atithīnāṃ ca sarveṣāṃ preṣyāṇāṃ svajanasya ca /<br />
            sāmānyaṃ bhojanaṃ sadbhir gṛhasthasya praśasyate //
             <span class="ref">MSS_0558</span></p>
         
         <p id="MSS_0559">
            atithīnāṃ na satkāro na ca sajjanasaṃgamaḥ /<br />
            na yatra svātmavarṇāsthā sā gṛhāśramavañcanā //
             <span class="ref">MSS_0559</span></p>
         
         <p id="MSS_0560">
            atidarpe hatā laṅkā atimāne ca kauravāḥ /<br />
            atidāne balirbaddhaḥ sarvamatyantagarhitam //
             <span class="ref">MSS_0560</span></p>
         
         <p id="MSS_0561">
            atidākṣiṇyayuktānāṃ śaṅkitānāṃ pade pade /<br />
            parāpavādibhīrūṇāṃ na bhavanti vibhūtayaḥ //
             <span class="ref">MSS_0561</span></p>
         
         <p id="MSS_0562">
            atidānāddhataḥ karṇastv atilobhāt suyodhanaḥ /<br />
            atikāmāddaśagrīvastv ati sarvatra varjayet //
             <span class="ref">MSS_0562</span></p>
         
         <p id="MSS_0563">
            atidānādbalirbaddho naṣṭo mānāt suyodhanaḥ /<br />
            vinaṣṭo rāvaṇo lau lyād ati sarvatra varjayet //
             <span class="ref">MSS_0563</span></p>
         
         <p id="MSS_0564">
            atidānādbalirbaddho hyatimānāt suyodhanaḥ /<br />
            atikāmāddaśagrīvo hyati sarvatra garhitaḥ //
             <span class="ref">MSS_0564</span></p>
         
         <p id="MSS_0565">
            atidāne balirbaddho atimāne ca kauravāḥ /<br />
            atirūpe hṛtā sītā sarvamatyantagarhitam //
             <span class="ref">MSS_0565</span></p>
         
         <p id="MSS_0566">
            atidīrghajīvidoṣād vyāsena yaśo'pahāritaṃ hanta /<br />
            kairnocyeta guṇāḍhyaḥ sa eva janmāntarāpannaḥ //
             <span class="ref">MSS_0566</span></p>
         
         <p id="MSS_0567">
            atidūrapathaśrāntāś chāyāṃ yānti ca śītalām /<br />
            śitalāśca punaryānti kā kasya paridevanā //
             <span class="ref">MSS_0567</span></p>
         
         <p id="MSS_0568">
            ati dharmād balaṃ manye balād dharmaḥ pravartate /<br />
            bale pratiṣṭhito dharmo dharṇyāmiva jaṅgamam //
             <span class="ref">MSS_0568</span></p>
         
         <p id="MSS_0569">
            atinīcāni vākyāni dṛṣṭimātrātinindakaḥ /<br />
            kṣudrasaṃvādabhāṣī yo hyevaṃ duṣṭaḥ śaṭho janaḥ //
             <span class="ref">MSS_0569</span></p>
         
         <p id="MSS_0570">
            atipakvakapitthena liptapātre suyāmitam /<br />
            dugdhamastuvihīnaṃ syāc candrabimbopamaṃ dadhi //
             <span class="ref">MSS_0570</span></p>
         
         <p id="MSS_0571">
            atipaṭalairanuyātāṃ sahṛdayahṛdayajvaraṃ vilumpantīm /<br />
            mṛgamadaparimalalaharīṃ samīra pāmarapure kirasi //
             <span class="ref">MSS_0571</span></p>
         
         <p id="MSS_0572">
            atiparamādbhutaveṣā kāpyeṣā jayati sṛṣṭirātmabhuvaḥ /<br />
            tat kiṃ na vāñchitaṃ syād asyā yadi vidhuravīkṣaṇaḥ pātā //
             <span class="ref">MSS_0572</span></p>
         
         <p id="MSS_0573">
            atiparigṛhītamaunā varjitamālyānulepanasnānā /<br />
            dūrotsāritalajjā nirgranthagrantharacaneva //
             <span class="ref">MSS_0573</span></p>
         
         <p id="MSS_0574">
            atiparicayādavajñā bhavati viśiṣṭe'pi vastuni prāyaḥ /<br />
            lokaḥ prayāgavāsī kūpe snānaṃ samācarati //
             <span class="ref">MSS_0574</span></p>
         
         <p id="MSS_0575">
            atiparicayādavajñā saṃtatagamanādanādaro bhavati /<br />
            malaye bhillapurandhrī candanatarumindhanaṃ kurute //
             <span class="ref">MSS_0575</span></p>
         
         <p id="MSS_0576">
            atiparicayādavajñety etad vākyaṃ mṛṣaiva tadbhāti /<br />
            atiparicite'pyanādau saṃsāre'smin na jāyate'vajñā //
             <span class="ref">MSS_0576</span></p>
         
         <p id="MSS_0577">
            atipātitakālasādhanā svaśarīrendriyavargatāpanī /<br />
            janavanna bhavantamakṣamā nayasiddherapanetumarhati //
             <span class="ref">MSS_0577</span></p>
         
         <p id="MSS_0578">
            atipītāṃ tamorājīṃ tanīyān soḍhumakṣamaḥ /<br />
            vamatīva śanaireṣa pradīpaḥ kajjalacchalāt //
             <span class="ref">MSS_0578</span></p>
         
         <p id="MSS_0579">
            atipūjitatāreyaṃ dṛṣṭiḥ śrutilaṅghanakṣamā sutanu /<br />
            jinasiddhāntasthitiriva savāsanā kaṃ na mohayati //
             <span class="ref">MSS_0579</span></p>
         
         <p id="MSS_0580">
            atipelavamatiparimita- varṇaṃ laghutaramudāharati śaṭhaḥ /<br />
            paramārthataḥ sa hṛdayaṃ vahati punaḥ kālakūṭaghaṭitamiva //
             <span class="ref">MSS_0580</span></p>
         
         <p id="MSS_0581">
            atipracaṇḍāṃ bahupākapākinīṃ vivādaśīlāṃ svayameva taskarīm /<br />
            akrośabījāṃ paraveśmagāminīṃ tyajeta bhāryāṃ daśaputrasūrapi //
             <span class="ref">MSS_0581</span></p>
         
         <p id="MSS_0582">
            atipracaṇḍā bahuduḥkhabhāginī vivādaśīlā paragehagāminī /<br />
            bhartuḥ svayaṃ nindati yā ca taskarī tyajet svabhāryāṃ daśaputraputriṇīm //
             <span class="ref">MSS_0582</span></p>
         
         <p id="MSS_0583">
            atiprauḍhā rātrirbahalaśikhadīpaḥ prabhavati priyaḥ premārabdhasmaravidhirasajñaḥ
            paramasau /<br />
            sakhi svairaṃ svairaṃ suratamakarodvrīḍitavapur yataḥ paryaṅko'yaṃ ripuriva kaḍatkāramukharaḥ
            //
             <span class="ref">MSS_0583</span></p>
         
         <p id="MSS_0584">
            atibalināmapi malinā- śayena balikarṇaputrāṇām /<br />
            viśvāsopanatānāṃ vāsoputreṇa jīvitaṃ jahre //
             <span class="ref">MSS_0584</span></p>
         
         <p id="MSS_0585">
            atibahutaralajjāśṛṅkhalābaddhapādo madananṛpativāho yauvanonmattahastī /<br />
            prakaṭitakucakumbho lomarājīkareṇa pibati sarasi nābhīmaṇḍalākhye payāṃsi //
             <span class="ref">MSS_0585</span></p>
         
         <p id="MSS_0586">
            atibhīrumatiklībaṃ dīrghasūtraṃ pramādinam /<br />
            vyasanād viṣayākrāntaṃ na bhajanti nṛpaṃ prajāḥ //
             <span class="ref">MSS_0586</span></p>
         
         <p id="MSS_0587">
            atimandacandanamahīdharavātaṃ stabakābhirāmalatikātarujātam /<br />
            api tāpasānupavanaṃ madanārtān madamañjuguñjadalipuñjamakārṣīt //
             <span class="ref">MSS_0587</span></p>
         
         <p id="MSS_0588">
            atimaline kartavye bhavati khalānāmatīva nipuṇā dhīḥ /<br />
            timire hi kauśikānāṃ rūpaṃ pratipadyate dṛṣṭiḥ //
             <span class="ref">MSS_0588</span></p>
         
         <p id="MSS_0589">
            atimātrabhāsuratvaṃ puṣyati bhānuḥ parigrahādahnaḥ /<br />
            adhigacchati mahimānaṃ candro'pi niśāparigṛhītaḥ //
             <span class="ref">MSS_0589</span></p>
         
         <p id="MSS_0590">
            atimānaḥ śriyaṃ hanti puruṣasyālpamedhasaḥ /<br />
            garbheṇa duṣyate kanyā gṛhavāsena ca dvijaḥ //
             <span class="ref">MSS_0590</span></p>
         
         <p id="MSS_0591">
            atimāninamagrāhyam ātmasaṃbhāvitaṃ naram /<br />
            krodhanaṃ vyasane hanti svajano'pi narādhipam //
             <span class="ref">MSS_0591</span></p>
         
         <p id="MSS_0592">
            atimṛdu navanītāccandrakāccātiramyaṃ bahulalitasudhāyāḥ svādataḥ sadrasāḍhyam /<br />
            sakalalalitabhogāgārabhāgyaikayogyaṃ parilasati haviṣyaṃ kasya gallacchalena //
             <span class="ref">MSS_0592</span></p>
         
         <p id="MSS_0593">
            atiyatnagṛhīto'pi khalaḥ khalakhalāyate /<br />
            śirasā dhāryamāṇo'pi toyasyārdhaghaṭo yathā //
             <span class="ref">MSS_0593</span></p>
         
         <p id="MSS_0594">
            atiramaṇīye kāvye piśuno'nveṣayati dūśaṇānyeva /<br />
            atiramaṇīye vapuṣi vraṇameva hi makṣikānikaraḥ //
             <span class="ref">MSS_0594</span></p>
         
         <p id="MSS_0595">
            atirāgād daśagrīvo hyatilobhāt suyodhanaḥ /<br />
            atidānād dhataḥ karṇo hyatiḥ sarvatra garhitaḥ //
             <span class="ref">MSS_0595</span></p>
         
         <p id="MSS_0596">
            atiricyate sujanmā kaścijjanakānnijena caritena /<br />
            kumbhaḥ parimitamambhaḥ pibati papau kumbhasaṃbhavo'mbhodhim //
             <span class="ref">MSS_0596</span></p>
         
         <p id="MSS_0597">
            atiruciraṅgajakṛttyā kṣobhitadakṣaṃ bhavantameva bhaje /<br />
            yasmin prasādasumukhe sadyo vāmāpi bhavati mama tuṣṭyai //
             <span class="ref">MSS_0597</span></p>
         
         <p id="MSS_0598">
            atirupavatī sītā atigarvī ca rāvaṇaḥ /<br />
            atīva balavān rāmo laṅkāyena kṣayaṃ gatā //
             <span class="ref">MSS_0598</span></p>
         
         <p id="MSS_0599">
            atirūpād dhṛtā sītā atigarveṇa rāvaṇaḥ /<br />
            atidānād balirbaddho hyati sarvatra garhitam //
             <span class="ref">MSS_0599</span></p>
         
         <p id="MSS_0600">
            atirūpeṇa vai sītā atigarveṇa rāvanaḥ /<br />
            atidānaṃ balirdattvā ati sarvatra varjayet //
             <span class="ref">MSS_0600</span></p>
         
         <p id="MSS_0601">
            atilobho na kartavyaḥ kartavyastu pramāṇataḥ /<br />
            atilobhajadoṣeṇa jambuko nidhanaṃ gataḥ //
             <span class="ref">MSS_0601</span></p>
         
         <p id="MSS_0602">
            atilobho na kartavyo lobhaṃ naiva parityajet /<br />
            atilobhābhibhūtasya cakraṃ bhramati mastake //
             <span class="ref">MSS_0602</span></p>
         
         <p id="MSS_0603">
            atilohitakaracaraṇaṃ mañjulagorocanātilakam /<br />
            haṭhaparivartitaśakaṭaṃ muraripumuttānaśāyinaṃ vande //
             <span class="ref">MSS_0603</span></p>
         
         <p id="MSS_0604">
            atilaulyaprasaktānāṃ vipattinairva dūrataḥ /<br />
            jīvaṃ naśyati lobhena mīnasyāmiṣadarśane //
             <span class="ref">MSS_0604</span></p>
         
         <p id="MSS_0605">
            ativādāṃstitikṣeta nābhimanyetkathaṃcana /<br />
            krodhyamānaḥ priyaṃ brūyād ākruṣṭaḥ kuśalaṃ vadet //
             <span class="ref">MSS_0605</span></p>
         
         <p id="MSS_0606">
            ativādāṃstitikṣeta nāvamanyeta kaṃcana /<br />
            na cemaṃ dehamāśritya vairaṃ kurvīta kenacit //
             <span class="ref">MSS_0606</span></p>
         
         <p id="MSS_0607">
            ativādo'timānaśca tathātyāgo narādhipa /<br />
            krodhaścātivivitsā ca mitradrohaśca tānī ṣaṭ //
             <span class="ref">MSS_0607</span></p>
         
         <p id="MSS_0608">
            eta evāsayastīkṣṇāḥ kṛntantyāyūṃṣi dehinām /<br />
            etāni mānavān ghnanti na mṛtyurbhadramastu te //
             <span class="ref">MSS_0608</span></p>
         
         <p id="MSS_0609">
            ativāhitamatigahanaṃ vināpavādena yauvanaṃ yena /<br />
            doṣanidhāne janmani kiṃ na prāptaṃ phalaṃ tena //
             <span class="ref">MSS_0609</span></p>
         
         <p id="MSS_0610">
            ativitatagaganasaraṇi- prasaraṇaparimuktaviśramānandaḥ /<br />
            marudullāsitasaurabha- kamalākarahāsakṛdravirjayati //
             <span class="ref">MSS_0610</span></p>
         
         <p id="MSS_0611">
            ativipulaṃ kucayugalaṃ rahasi karairāmṛśan muhurlakṣmyāḥ /<br />
            tadapahṛtaṃ nijahṛdayaṃ jayati hararmṛgayamāṇa iva //
             <span class="ref">MSS_0611</span></p>
         
         <p id="MSS_0612">
            ativiśadānantapada- pravṛttadṛṣṭirna madhuravīkṣaṇataḥ /<br />
            tṛpyatyañcitakāmaḥ prātastanakamalamukulavīkṣaṇataḥ //
             <span class="ref">MSS_0612</span></p>
         
         <p id="MSS_0613">
            ativṛṣṭiranāvṛṣṭiḥ śalabhāḥ mūṣaKāḥ śukāḥ /<br />
            asatkaraśca daṇḍaśca paracakrāṇi taskarāḥ //
             <span class="ref">MSS_0613</span></p>
         
         <p id="MSS_0614">
            rājānīkapriyotsargo marakavyādhipīḍanam /<br />
            paśūnāṃ maraṇaṃ rogo rāṣṭravyasanamucyate //
             <span class="ref">MSS_0614</span></p>
         
         <p id="MSS_0615">
            ativyayo'napekṣā ca tathārjanamadharmataḥ /<br />
            moṣaṇaṃ dūrasaṃsthānāṃ koṣavyasanamucyate //
             <span class="ref">MSS_0615</span></p>
         
         <p id="MSS_0616">
            atiśayitakadambo'yaṃ modakadambānilo vahati /<br />
            viyadambudameduritaṃ me duritaṃ paśya nāgato dayitaḥ //
             <span class="ref">MSS_0616</span></p>
         
         <p id="MSS_0617">
            atiśaravyayatā madanena tāṃ nikhilapuṣpamayasvaśaravyayāt /<br />
            sphuṭamakāri phalānyapi muñcatā tadurasi stanatālayugārpaṇam //
             <span class="ref">MSS_0617</span></p>
         
         <p id="MSS_0618">
            atiśaucamaśaucaṃ vā atinindā atistutiḥ /<br />
            atyācāramanācāraṃ ṣaḍvidhaṃ mūrkhalakṣaṇam //
             <span class="ref">MSS_0618</span></p>
         
         <p id="MSS_0619">
            atiślathālambipayodhareyaṃ śubhrībhavatkāśavikāsikeśā /<br />
            atītalāvaṇyajalapravāhā prāvṛṭ jarāṃ prāpa śaracchalena //
             <span class="ref">MSS_0619</span></p>
         
         <p id="MSS_0620">
            atisaṃcayalubdhānāṃ vittamanyasya kāraṇam /<br />
            anyaiḥ saṃcīyate yatnād anyaiśca madhu pīyate //
             <span class="ref">MSS_0620</span></p>
         
         <p id="MSS_0621">
            atisaṃpadamāpannair bhetavyaṃ patanādbhūyaḥ /<br />
            atyuccaśikharā meroḥ śakravajreṇa pātitāḥ //
             <span class="ref">MSS_0621</span></p>
         
         <p id="MSS_0622">
            atisajjanadurgatiḥ khalapaṅktisamunnatiḥ /<br />
            yuvatistanavicyutiriti kiṃ vidhinirmitiḥ //
             <span class="ref">MSS_0622</span></p>
         
         <p id="MSS_0623">
            atisatkṛtā api śaṭhāḥ sahabhuvamujjhanti jātu na prakṛtim /<br />
            śirasā maheśvareṇā- 'pi nanu dhṛto vakra eva śaśī //
             <span class="ref">MSS_0623</span></p>
         
         <p id="MSS_0624">
            atisāhasamatiduṣkaram atyāścaryaṃ ca dānamarthānām /<br />
            yo'pi dadāti śarīraṃ na dadāti sa vittaleśamapi //
             <span class="ref">MSS_0624</span></p>
         
         <p id="MSS_0625">
            atisāhasikaṃ śūrā mantriṇastaṃ nirūpakam /<br />
            vinītaṃ guravo jajñur dhūrtamantaḥpurāṅganāḥ //
             <span class="ref">MSS_0625</span></p>
         
         <p id="MSS_0626">
            atiharitapatraparikara- saṃpannaspandanaikaviṭapasya /<br />
            ghanavāsanairmayūkhaiḥ kusumbhakusumāyate taraṇiḥ //
             <span class="ref">MSS_0626</span></p>
         
         <p id="MSS_0627">
            atītalābhasya surakṣaṇārthaṃ bhaviṣyalābhasya ca saṃgamārtham /<br />
            āpatprapannasya ca mokṣaṇārthaṃ yanmantryate'sau paramo hi mantraḥ //
             <span class="ref">MSS_0627</span></p>
         
         <p id="MSS_0628">
            atītānāgatānarthān viprakṛṣṭatirohitān /<br />
            vijānāti yadā yogī tadā saṃviditi smṛtā //
             <span class="ref">MSS_0628</span></p>
         
         <p id="MSS_0629">
            atītānāgatā bhāvā ye ca vartanti sāṃpratam /<br />
            tān kālanirmitān buddhvā na saṃjñāṃ hātumarhasi //
             <span class="ref">MSS_0629</span></p>
         
         <p id="MSS_0630">
            atītā śītārtiḥ prasarati śanairuṣmakaṇikā dināni sphāyante ravirapi rathaṃ mantharayati
            /<br />
            himānīnirmuktaḥ sphurati nitarāṃ śītakiraṇaḥ śarāṇāṃ vyāpāraḥ kusumadhanuṣo na vyavahitaḥ
            //
             <span class="ref">MSS_0630</span></p>
         
         <p id="MSS_0631">
            atītya bandhūnavalaṅghya mitrāṇy ācāryamāgacchati śiṣyadoṣaḥ /<br />
            bālaṃ hyapatyaṃ gurave pradātur naivāparādho'sti piturna mātuḥ //
             <span class="ref">MSS_0631</span></p>
         
         <p id="MSS_0632">
            atīndriyāyāṃ paralokavṛttāv ihaiva tīvrāśubhapākaśaṃsī /<br />
            dṛṣyeta nāśo yadi nāma nāśu na kaḥ kukṛtyena yateta bhūtyai //
             <span class="ref">MSS_0632</span></p>
         
         <p id="MSS_0633">
            atīva karkaśāḥ stabdhā hiṃsrajantubhirāvṛtāḥ /<br />
            durāsadāśca viṣamā īśvarāḥ parvatā iva //
             <span class="ref">MSS_0633</span></p>
         
         <p id="MSS_0634">
            atīva khalu te kāntā vasudhā vasudhādhipa /<br />
            gatāsurapi yāṃ gātrair māṃ vihāya niṣevase //
             <span class="ref">MSS_0634</span></p>
         
         <p id="MSS_0635">
            atīva balahīnaṃ hi laṅghanaṃ naiva kārayet /<br />
            ye guṇā laṅghane proktās te guṇā laghubhojane //
             <span class="ref">MSS_0635</span></p>
         
         <p id="MSS_0636">
            atīva saukhyaśubhadā yāmyā niśi bhavecchivā /<br />
            pūrvasyāṃ tatpurādhyakṣam anyaṃ kuryādaharmukhe //
             <span class="ref">MSS_0636</span></p>
         
         <p id="MSS_0637">
            atulitabaladhāmaṃ svarṇaśailābhadehaṃ danujavanakṛśānuṃ jñānināmagragaṇyam /<br />
            sakalaguṇanidhānaṃ vānarāṇāmadhīśaṃ raghupativaradūtaṃ vātajātaṃ namāmi //
             <span class="ref">MSS_0637</span></p>
         
         <p id="MSS_0638">
            atuṣṭaṃ sveṣu dāreṣu capalaṃ capalendriyam /<br />
            nayanti nikṛtiprajñaṃ paradārāḥ parābhavam //
             <span class="ref">MSS_0638</span></p>
         
         <p id="MSS_0639">
            atuṣṭidānaṃ kṛtapūrvanāśanam amānanaṃ duścaritānukīrtanam /<br />
            kathāprasaṅgena ca nāmavismṛtir viraktabhāvasya janasya lakṣaṇam //
             <span class="ref">MSS_0639</span></p>
         
         <p id="MSS_0640">
            atuhinarucināsau kevalaṃ nodayādriḥ kṣaṇamuparigatena kṣmābhṛtaḥ sarva eva /<br />
            navakaranikareṇa spaṣṭabandhūkasūna- stabakaracitamete śekharaṃ bibhratīva //
             <span class="ref">MSS_0640</span></p>
         
         <p id="MSS_0641">
            atṛṇe patito vahniḥ svayamevopaśāmyati /<br />
            akṣamāvān paraṃ doṣair ātmānaṃ caiva yojayet //
             <span class="ref">MSS_0641</span></p>
         
         <p id="MSS_0642">
            atṛṇe satṛṇā yasmin satṛṇe tṛṇavarjitā mahī yatra /<br />
            tasmiñśirā pradiṣṭā vaktavyaṃ vā dhanaṃ tatra //
             <span class="ref">MSS_0642</span></p>
         
         <p id="MSS_0643">
            atogarīyaḥ kiṃ nusyād aśarma narakeṣvapi /<br />
            yat priyasya priyaṃ kartum adhamena na śakyate //
             <span class="ref">MSS_0643</span></p>
         
         <p id="MSS_0644">
            ato nijabalonmānaṃ cāpaṃ syācchubhakārakam /<br />
            devānāmuttamaṃ cāpaṃ tato nyūnaṃ ca mānavam //
             <span class="ref">MSS_0644</span></p>
         
         <p id="MSS_0645">
            ato'rthaṃ paṭhyate śāstraṃ kīrtirlokeṣu jāyate /<br />
            kīrtimān pūjyate loke paratreha ca mānavaḥ //
             <span class="ref">MSS_0645</span></p>
         
         <p id="MSS_0646">
            ato hāsyataraṃ loke kiṃcidanyanna vidyate /<br />
            yatra durjana ityāha durjanaḥ sajjanaṃ svayam //
             <span class="ref">MSS_0646</span></p>
         
         <p id="MSS_0647">
            attuṃ vāñchati śāṃbhavo gaṇapaterākhuṃ kṣudhārttaḥ phaṇī taṃ ca krauñcaripoḥ śikhī
            girisutāsiṃho'pi nāgānanam /<br />
            itthaṃ yatra parigrahasya ghaṭanā śaṃbhorapi syādgṛhe tatrānyasya kathaṃ na bhāvi
            jagatastasmāt svarūpaṃ hi tat //
             <span class="ref">MSS_0647</span></p>
         
         <p id="MSS_0648">
            atyacchaṃ sitamaṃśukaṃ śuci madhu svāmodamacchaṃ rajaḥ kārpuraṃ vidhṛtārdracandanakucadvandvāḥ
            kuraṅgīdṛśaḥ /<br />
            dhārāveśma sapāṭalaṃ vicakilasragdāma candratviṣo dhātaḥ sṛṣṭiriyaṃ vṛthaiva tava
            na grīṣmo'bhaviṣyadyadi //
             <span class="ref">MSS_0648</span></p>
         
         <p id="MSS_0649">
            atyadbhutamimaṃ manye svabhāvamamanasvinaḥ /<br />
            yadupakriyamāṇo'pi prīyate na vilīyate //
             <span class="ref">MSS_0649</span></p>
         
         <p id="MSS_0650">
            atyantaṃ kurutāṃ rasāyanavidhiṃ vākyaṃ priyaṃ jalpatu vārdheḥ pāramiyartu gacchatu
            nabho devādrimārohatu /<br />
            pātālaṃ viśatu prasarpatu diśaṃ deśāntaraṃ bhrāmyatu na prāṇī tadapi prahartumanasā
            saṃtyajyate mṛtyunā //
             <span class="ref">MSS_0650</span></p>
         
         <p id="MSS_0651">
            atyantakaṇḍūtiparo narāṇām virodhakārī śunakaḥ sadaiva /<br />
            syādūrdhvapādaḥ śunakaḥ śayānaḥ siddhipradaḥ kāryavidhau viduṣṭe //
             <span class="ref">MSS_0651</span></p>
         
         <p id="MSS_0652">
            atyantakṛṣṇaḥ sa vinirmalastvaṃ sa vāmanaḥ sarvata unnato'si /<br />
            janārdano yat sa dayāparastvaṃ viṣṇuḥ kathaṃ vīra tavopamānam //
             <span class="ref">MSS_0652</span></p>
         
         <p id="MSS_0653">
            atyantakopaḥ kaṭukā ca vāṇī daridratā ca svajaneṣu vairam /<br />
            nīcaprasaṅgaḥ kulahīnasevā cihnāni dehe narakasthitānām //
             <span class="ref">MSS_0653</span></p>
         
         <p id="MSS_0654">
            atyantacañcalasyeha pāradasya nibandhane /<br />
            kāmaṃ vijñāyate yuktir na strīcittasya kācana //
             <span class="ref">MSS_0654</span></p>
         
         <p id="MSS_0655">
            atyantanirgate caiva subaddhe naiva cāvile /<br />
            praśaste vājināṃ netre madhvābhe kālatārake //
             <span class="ref">MSS_0655</span></p>
         
         <p id="MSS_0656">
            atyantapariṇāhitvād atīva ślakṣṇatāvaśāt /<br />
            na kāṃcidupamāṃ roḍhum ūrū śaknoti subhruvaḥ //
             <span class="ref">MSS_0656</span></p>
         
         <p id="MSS_0657">
            atyantabhīmavanajīvagaṇena pūrṇaṃ durgaṃ vanaṃ bhavabhṛtāṃ manasāpyagamyam /<br />
            caurākulaṃ viśati lobhavaśena martyo no dharmakarma vidadhāti kadācidajñaḥ //
             <span class="ref">MSS_0657</span></p>
         
         <p id="MSS_0658">
            atyantamatimedhāvī trayāṇāmekamaśnute /<br />
            alpāyuṣo daridro vā hyanapatyo na saṃśayaḥ //
             <span class="ref">MSS_0658</span></p>
         
         <p id="MSS_0659">
            atyantamanthanakadarthanamutsahante maryādayā niyamitāḥ kimu sādhavo'pi /<br />
            lakṣmīsudhākarasudhādyupanīya śeṣe ratnākaro'pi garalaṃ kimu nojjagāra //
             <span class="ref">MSS_0659</span></p>
         
         <p id="MSS_0660">
            atyantamasadāryāṇām anālocitaceṣṭitam /<br />
            atasteṣāṃ vivardhante satataṃ sarvasaṃpadaḥ //
             <span class="ref">MSS_0660</span></p>
         
         <p id="MSS_0661">
            atyantavimukhe daive vyarthayatne ca pauruṣe /<br />
            manasvino daridrasya vanādanyat kutaḥ sukham //
             <span class="ref">MSS_0661</span></p>
         
         <p id="MSS_0662">
            atyantavyavadhānalabdhajanuṣo jātyāpi bhinnakramāḥ sāṃnidhyaṃ vidhinā kutūhalavatā
            kutrāpi saṃprāpitāḥ /<br />
            gacchantyāmaraṇaṃ guṇavyatikṛtā bhedaṃ na bhūmīruhas te kāṣṭhādapi niṣṭhurā guṇagaṇairye
            naikatāṃ prāpitāḥ //
             <span class="ref">MSS_0662</span></p>
         
         <p id="MSS_0663">
            atyantaśītalatayā subhagasvabhāva satyaṃ na kaścidapi te tarurasti tulyaḥ /<br />
            chāyārthināmapi punarvikaṭadvijihva- saṅgena candana viṣadrumanirviśeṣaḥ //
             <span class="ref">MSS_0663</span></p>
         
         <p id="MSS_0664">
            atyantaśuddhacinmātre pariṇāmaścirāya yaḥ /<br />
            turyātītaṃ padaṃ tat syāt tatstho bhūyo na śocati //
             <span class="ref">MSS_0664</span></p>
         
         <p id="MSS_0665">
            atyantasukhasaṃcārā madhyāhne sparśataḥ sukhāḥ /<br />
            divasāḥ subhagādityāś chāyāsaliladurbhagāḥ //
             <span class="ref">MSS_0665</span></p>
         
         <p id="MSS_0666">
            atyantastimitāṅgānāṃ vyāyāmena sukhaiṣiṇām /<br />
            bhrāntijñānāvṛtākṣāṇāṃ prahāro'pi sukhāyate //
             <span class="ref">MSS_0666</span></p>
         
         <p id="MSS_0667">
            atyantonnatapūrvaparvatamahāpīṭhe haraspardhayā dūrodañcitadhūmasaṃnibhatamastārāsphuliṇgākulam
            /<br />
            nūnaṃ pañcaśaro'karocchaśimiṣāt svaṃ jvālaliṅgaṃ yato garvāccharvaparān dahenmunivarān
            sarvānakharvā śubhiḥ //
             <span class="ref">MSS_0667</span></p>
         
         <p id="MSS_0668">
            atyapūrvasya rāgasya pūrvapakṣāya pallavāḥ /<br />
            padmāni pādayugmasya pratyudāharaṇāni ca //
             <span class="ref">MSS_0668</span></p>
         
         <p id="MSS_0669">
            atyambupānaṃ kaṭhināsanaṃ ca dhātukṣayo vegavidhāraṇaṃ ca /<br />
            divāśayo jāgaraṇaṃ ca rātrau ṣaḍbhirnarāṇāṃ nivasanti rogāḥ //
             <span class="ref">MSS_0669</span></p>
         
         <p id="MSS_0670">
            atyambupānāt prabhavanti rogāḥ alpāmbupāne ca tathaiva doṣāḥ /<br />
            tasmānnaro vahnivivardhanāya muhurmuhurvāri pibedabhuri //
             <span class="ref">MSS_0670</span></p>
         
         <p id="MSS_0671">
            atyambupānād viṣamāśanācca divāśayājjāgaraṇacca rātrau /<br />
            samrodhanān mūtrapurīṣayośca ṣaḍbhiḥ prakāraiḥ prabhavanti rogāḥ //
             <span class="ref">MSS_0671</span></p>
         
         <p id="MSS_0672">
            atyambupānānna vipacyate'nnam anambupānācca sa eva doṣaḥ /<br />
            tasmānnaro vahnivivardhanārthaṃ mahurmuhurvāri pibedabhūri //
             <span class="ref">MSS_0672</span></p>
         
         <p id="MSS_0673">
            atyarthavakratvamanarthakaṃ yā śūnyāpi sarvānyaguṇairvyanakti /<br />
            aspṛśyatādūṣitayā tayā kiṃ tucchaśvapucchacchaṭayeva vācā //
             <span class="ref">MSS_0673</span></p>
         
         <p id="MSS_0674">
            atyalpaṃ jīvitaṃ pāpāny āpātamadhurāṇyalam /<br />
            tadācara cirastheyaparalokāvalokanam //
             <span class="ref">MSS_0674</span></p>
         
         <p id="MSS_0675">
            atyalpasaṃpadaḥ santaḥ pumāniṣṭaśca duṣkule /<br />
            lakṣmīranabhijātasya vedhasaḥ skhalitatrayam //
             <span class="ref">MSS_0675</span></p>
         
         <p id="MSS_0676">
            atyāgraho na kartavyo haṭhātkaścinna bhāṣate /<br />
            yathāyathondati tathā bhāro bhavati kambalaḥ //
             <span class="ref">MSS_0676</span></p>
         
         <p id="MSS_0677">
            atyājilabdhavijayaprasarastvayā kiṃ vijñāyate rucipadaṃ na mahīmahendraḥ /<br />
            pratyarthidānavaśatāhitaceṣṭayāsau jīmūtavāhanadhiyaṃ na karoti kasya //
             <span class="ref">MSS_0677</span></p>
         
         <p id="MSS_0678">
            atyādarādadhyayanaṃ dvijānām arthopalabdhyā phalavadvidhāya /<br />
            kratūnatucchānavituṃ tavaiṣā mīmāṃsakādyādhikṛtiḥ prasiddhā //
             <span class="ref">MSS_0678</span></p>
         
         <p id="MSS_0679">
            atyādareṇa nihitaṃ mayi yadbhavatyā tatpremahema kimabhūditi naiva jāne /<br />
            utsṛjya kiṃ tadiha pātakamuttarāṇi prāṇā api priyatame katame bhaveyuḥ //
             <span class="ref">MSS_0679</span></p>
         
         <p id="MSS_0680">
            atyādaro dārasahodareṣu na mātṛpitrorna ca sodareṣu /<br />
            mūrkhe niyogastanaye viyogaḥ paśyanti lokāḥ kalikautukāni //
             <span class="ref">MSS_0680</span></p>
         
         <p id="MSS_0681">
            atyādaro bhaved yatra kāryakāraṇavarjitaḥ /<br />
            tatra śaṅkā prakartavyā pariṇāme'sukhāvahā //
             <span class="ref">MSS_0681</span></p>
         
         <p id="MSS_0682">
            atyāyatairniyamakāribhiruddhatānāṃ divyaiḥ prabhābhiranapāyamayairupāyaiḥ /<br />
            śaurirbhujairiva caturbhiradaḥ sadā yo lakṣmīvilāsabhavanairbhuvanaṃ babhāra //
             <span class="ref">MSS_0682</span></p>
         
         <p id="MSS_0683">
            atyāyāsena nātmānaṃ kuryādatisamucchrayam /<br />
            pāto yathā hi duḥkhāya nocchrāyaḥ sukhakṛt tathā //
             <span class="ref">MSS_0683</span></p>
         
         <p id="MSS_0684">
            atyāryamatidātāram atiśūramativratam /<br />
            prajñābhimāninaṃ caiva śrīrbhayānnopasarpati //
             <span class="ref">MSS_0684</span></p>
         
         <p id="MSS_0685">
            na cātiguṇavatsveṣā nātyantaṃ nirguṇeṣu ca /<br />
            naiṣā guṇānkāmayate nairguṇyāṃ nānurajyate /<br />
            unmattā gaurivāndhā śrīḥ kvacidevāvatiṣṭhate //
             <span class="ref">MSS_0685</span></p>
         
         <p id="MSS_0686">
            atyāśīviṣaśastraṃ hi vijitapralayānalam /<br />
            tejo laṅghayituṃ śaktaḥ ko nu nāma dvijanmanām //
             <span class="ref">MSS_0686</span></p>
         
         <p id="MSS_0687">
            atyāsannā vināśāya dūrasthā na phalapradā /<br />
            tasmādāhṛtya dātavyā bhūmiḥ pārthivasattama //
             <span class="ref">MSS_0687</span></p>
         
         <p id="MSS_0688">
            atyāsannā vināśāya dūrasthā na phalapradāḥ /<br />
            sevyā madhyamabhāvena rājāvahnirguruḥ striyaḥ //
             <span class="ref">MSS_0688</span></p>
         
         <p id="MSS_0689">
            atyuktau yadi na prakupyasi mṛṣāvādaṃ na cenmanyase tadbrūmo'dbhutakīrtanāya rasanā
            keṣāṃ na kaṇḍūyate /<br />
            deva tvattaruṇapratāpadahanajvālāvalīśoṣitāḥ sarve vāridhayastato ripuvadhūnetrāmbubhiḥ
            pūritāḥ //
             <span class="ref">MSS_0689</span></p>
         
         <p id="MSS_0690">
            atyuccastanaśailadurgamamuro nābhirgabhīrāntarā bhīmaṃ dehavanaṃ sphuradbhujalataṃ
            romālijālākulam /<br />
            vyādhaḥ pañcaśaraḥ kiratyatitarāṃ tīkṣṇān kaṭākṣāśugāṃs- tanme brūhi manaḥkuraṅga
            śaraṇaṃ kiṃ sāṃprataṃ yāsyasi //
             <span class="ref">MSS_0690</span></p>
         
         <p id="MSS_0691">
            atyuccāḥ paritaḥsphuranti girayaḥ sphārāstathāmbhodhayas tānetānapi bibhratī kimapi
            na klāntāsi tubhyaṃ namaḥ /<br />
            āścaryeṇa muhurmuhuḥ stutimimāṃ prastaumi yāvadbhuvas tāvadbibhrādimāṃ smṛtastava
            bhujo vācastato mudritāḥ //
             <span class="ref">MSS_0691</span></p>
         
         <p id="MSS_0692">
            atyuccairatinīcair aślīlamayuktamanupayuktaṃ ca /<br />
            na vadati nṛpatisabhāyā- mādaramīpsurmahāmanasām //
             <span class="ref">MSS_0692</span></p>
         
         <p id="MSS_0693">
            atyucchrite mantriṇi pārthive ca viṣṭabhya pādāvupatiṣṭhate śrīḥ /<br />
            sā strīsvabhāvādasahā bharasya tayordvayorekataraṃ jahāti //
             <span class="ref">MSS_0693</span></p>
         
         <p id="MSS_0694">
            atyucchritonnatasitadhvajapaṅkticitrair nāgāśvapattirathasaṃkṣubhitairbalaughaiḥ /<br />
            uddhūtacāmaravirājitagātraśobhāḥ puṇyena bhūmipatayo bhuvi saṃcaranti //
             <span class="ref">MSS_0694</span></p>
         
         <p id="MSS_0695">
            atyujjvalairavayavairmṛdutāṃ dadhānā muktā balaṃ vitarati smaradānadakṣā /<br />
            snigdhāśāyā guruguṇagrathitā manojñā phīṇī navīnalalaneva mudaṃ dadāti //
             <span class="ref">MSS_0695</span></p>
         
         <p id="MSS_0696">
            atyutsārya bahirviṭaṅkavaḍabhīgaṇḍasthalaśyāmikāṃ bhinnābhinnagavākṣajālaviralacchidraiḥ
            pradīpāṃśavaḥ /<br />
            ārūḍhasya bhareṇa yauvanamiva dhvāntasya naktaṃ mukhe niryātāḥ kapilāḥ karālaviralaśmaśrūprarohā
            iva //
             <span class="ref">MSS_0696</span></p>
         
         <p id="MSS_0697">
            atyutsekena mahasā sāhasādhyavasāyinām /<br />
            śrīrārohati saṃdehaṃ mahatāmapi bhūbhṛtām //
             <span class="ref">MSS_0697</span></p>
         
         <p id="MSS_0698">
            atyudāttagaṇeṣveṣā kṛtapuṇyaiḥ praropitā /<br />
            śataśākhī bhavatyeva yāvanmātrāpi satkriyā //
             <span class="ref">MSS_0698</span></p>
         
         <p id="MSS_0699">
            atyudgāḍharayasthirākṛtighanadhvānabhramanmandara- kṣubdhakṣīradhivīcisaṃcayagataprāleyapādopamaḥ
            /<br />
            śrīmatpotalake gabhīravivṛtidhvānapratidhvānite sāndrasvāṃśucayaśriyā valayito lokeśvaraḥ
            pātu vaḥ //
             <span class="ref">MSS_0699</span></p>
         
         <p id="MSS_0700">
            atyuddhṛtā vasumatī dalito'rivargaḥ kroḍīkṛtā balavatā balirājalakṣmīḥ /<br />
            ekatra janmani kṛtaṃ yadanena yūnā janmatraye tadakarot puruṣaḥ purāṇaḥ //
             <span class="ref">MSS_0700</span></p>
         
         <p id="MSS_0701">
            atyunnatapadaṃ prāptaḥ pūjyān naivāvamānayet /<br />
            nahuṣaḥ śakratāṃ prāptaś cyuto'gastyāvamānanāt //
             <span class="ref">MSS_0701</span></p>
         
         <p id="MSS_0702">
            atyunnatastanamuro nayane sudīrghe vakre bhruvāvatitarāṃ vacanaṃ tato'pi /<br />
            madhyo'dhikaṃ tanuranūnagururnitambo mandā gatiḥ kimapi cādbhutayauvanāyāḥ //
             <span class="ref">MSS_0702</span></p>
         
         <p id="MSS_0703">
            atyunnatastanayugā taralāyatākṣī dvāri sthitā tadupayānamahotsavāya /<br />
            sā pūrṇakumbhanavanīrajatoraṇasrak- saṃbhāramaṅgalamayatnakṛtaṃ vidhatte //
             <span class="ref">MSS_0703</span></p>
         
         <p id="MSS_0704">
            atyunnatiṃ prāpya naraḥ prāvāraḥ kīṭako yathā /<br />
            sa vinaśyatyasaṃdeham āhaivamuśanā nṛpaḥ //
             <span class="ref">MSS_0704</span></p>
         
         <p id="MSS_0705">
            atyunnativyasaninaḥ śiraso'dhunaiṣa svasyaiva cātakaśiśuḥ praṇayaṃ vidhattām /<br />
            asyaitadicchati yadi pratatāsu dikṣu tāḥ svacchaśītamadhurāḥ kva nu nāma nāpaḥ //
             <span class="ref">MSS_0705</span></p>
         
         <p id="MSS_0706">
            atyunnato'mbubhirmeghaś cātakān na dhinoti cet /<br />
            marutā hṛtasarvasvaḥ sa paścāt kiṃ kariśyati //
             <span class="ref">MSS_0706</span></p>
         
         <p id="MSS_0707">
            atyupacittairupāyaiś cakrabhṛdeko bhujairiva caturbhiḥ /<br />
            nṛpatiḥ śriyamapi suciraṃ haririva parirabhya nirbharaṃ ramate //
             <span class="ref">MSS_0707</span></p>
         
         <p id="MSS_0708">
            atyullasadbisarahasyayujā bhujena vaktreṇa śāradasudhāṃśusahodareṇa /<br />
            pīyuṣapoṣasubhagena ca bhāṣitena tvaṃ cet prasīdasi mṛgākṣi kuto nidāghaḥ //
             <span class="ref">MSS_0708</span></p>
         
         <p id="MSS_0709">
            atyuṣṇā jvariteva bhāskarakarairāpītasārā mahī yakṣmārtā iva pādapāḥ pramuṣitacchāyā
            davāgnyāśrayāt /<br />
            vikrośantyavaśādivocchritaguhāvyāttānanāḥ parvatā loko'yaṃ ravipākanaṣṭahṛdayaḥ saṃyāti
            mūrchāmiva //
             <span class="ref">MSS_0709</span></p>
         
         <p id="MSS_0710">
            atyuṣṇāt saghṛtādannād acchidrāccaiva vāsasaḥ /<br />
            aparapreṣyabhāvācca bhūya icchan patatyadhaḥ //
             <span class="ref">MSS_0710</span></p>
         
         <p id="MSS_0711">
            atyeti rajanī yā tu sā na pratinivartate /<br />
            yātyeva yamunā pūrṇā samudramudakārṇavam //
             <span class="ref">MSS_0711</span></p>
         
         <p id="MSS_0712">
            atra caitrasamaye nirantarāḥ proṣitāhṛdayakīrṇapāvakāḥ /<br />
            vānti kāmukamanovimohanā vyālalolamalayācalānilāḥ //
             <span class="ref">MSS_0712</span></p>
         
         <p id="MSS_0713">
            atra manmathamivātisundaraṃ dānavārimiva divyatejasam /<br />
            śailarājamiva dhairyaśālinaṃ vedmi veṅkaṭapatiṃ mahīpatim //
             <span class="ref">MSS_0713</span></p>
         
         <p id="MSS_0714">
            atra yat patitaṃ varṇabindumātrāvisargakam /<br />
            bhramapramādadoṣāddhi kṣantavyaṃ tat subuddhibhiḥ //
             <span class="ref">MSS_0714</span></p>
         
         <p id="MSS_0715">
            atrasto nijapakṣais tuṇḍavighātairjanānabhibhavantaḥ /<br />
            kurvanti śatruvṛddhiṃ niśi virutavanto janavināśam //
             <span class="ref">MSS_0715</span></p>
         
         <p id="MSS_0716">
            atrasthaḥ sakhi lakṣayojanagatasyāpi priyasyāgamaṃ vettyākhyāti ca dhikchukādaya ime
            sarve pathantaḥ sthitāḥ /<br />
            matkāntasya viyogatāpadahanajvālāvalīcandanaḥ kākastena guṇena kāñcanamaye vyāpāritaḥ
            pañjare //
             <span class="ref">MSS_0716</span></p>
         
         <p id="MSS_0717">
            atrakaṇṭhaṃ viluṭha salile nirjalā bhūḥ purastāj jahyāḥ śoṣaṃ vadanavihitenāmalakyāḥ
            /<br />
            phalena sthāne sthāne taditi pathikastrījana(ḥ) klāntagātrīṃ paśyan sītāṃ kimu na
            kṛpayā vardhito roditaśca //
             <span class="ref">MSS_0717</span></p>
         
         <p id="MSS_0718">
            atranugodaṃ mṛgayānivṛttas taraṅgavātena vinītakhedaḥ /<br />
            rahastvadutsaṅganiṣaṇṇamūrdhā smarāmi vānīragṛheṣu suptaḥ //
             <span class="ref">MSS_0718</span></p>
         
         <p id="MSS_0719">
            atrāntare kimapi vāgvibhavātivṛtta- vaicitryamullasitavibhramamāyatākṣyāḥ /<br />
            tadbhūrisāttvikavikāramapāstadhairyam ācāryakaṃ vijayi mānmathamāvirāsīt //
             <span class="ref">MSS_0719</span></p>
         
         <p id="MSS_0720">
            atrāntare ca kulaṭākulavartmaghāta- saṃjātapātaka iva sphuṭalāñchanaśrīḥ /<br />
            vṛndāvanāntaramadīpayadṃśujālair diksundarīvadanacandanabindurinduḥ //
             <span class="ref">MSS_0720</span></p>
         
         <p id="MSS_0721">
            atrāpi bhārataṃ śreṣṭhaṃ jambudvīpe mahāmune /<br />
            yato hi karmabhūreṣā ato'nyā bhogabhūmayaḥ //
             <span class="ref">MSS_0721</span></p>
         
         <p id="MSS_0722">
            atrāyātaṃ pathika bhavatā karmaṇākāri pathyaṃ tathyaṃ brūmaḥ punarapi sakhe sāhasaṃ
            mā vidhāsīḥ /<br />
            vāmākṣīṇāṃ nayananalinaprāntanirdhūtadhairyāḥ svāṃ maryādāmiha hi nagare yogino'pi
            tyajanti //
             <span class="ref">MSS_0722</span></p>
         
         <p id="MSS_0723">
            atrardracandanakucārpitasūtrahāra- sīmantacumbisicayasphuṭabāhumūlaḥ /<br />
            dūrvāprakāṇḍarucirāsu gurūpabhogo gauḍāṅganāsu cirameṣa cakāsti veṣaḥ //
             <span class="ref">MSS_0723</span></p>
         
         <p id="MSS_0724">
            atrāryaḥ kharadūṣaṇatriśirasāṃ nādānubandhodyame rundhāne bhuvanaṃ tvayā cakitayā
            yoddhā niruddhaḥ kṣaṇam /<br />
            sasnehāḥ sarasāḥ sahāsarabhasāḥ sabhrū bhramāḥ saspṛhāḥ sotsāhāstvayi tadbale ca nidadhe
            dolāyamānā dṛśaḥ //
             <span class="ref">MSS_0724</span></p>
         
         <p id="MSS_0725">
            atrāvāsaparigrahaṃ gṛhapaterācakṣva caṇḍodyamaiḥ caṇḍālairupasevitāḥ sakhi dhanurhastaiḥ
            purastādimāḥ /<br />
            utkālākulasārameyarasanālelihyamānonnata- dvārāgratvagavāsthisāsraśakalasragvallayaḥ
            pallayaḥ //
             <span class="ref">MSS_0725</span></p>
         
         <p id="MSS_0726">
            atrāśitaṃ śayitamatra nipītamatra sāyaṃ tayā saha mayā vidhivañcitena /<br />
            ityādi hanta paricintayato vanānte rāmasya locanapayobhirabhūt payodhiḥ //
             <span class="ref">MSS_0726</span></p>
         
         <p id="MSS_0727">
            atrāsīt kila nandasadma śakaṭasyātrābhavad bhañjanaṃ bandhacchedakaro'pidāmabhirabhūd
            baddho'tra dāmodaraḥ /<br />
            itthaṃ māthuravṛddhavaktravigalatpīyūṣadhārāṃ pibann ānandāśrudharaḥ kadā madhupurīṃ
            dhanyaścariṣyāmyaham //
             <span class="ref">MSS_0727</span></p>
         
         <p id="MSS_0728">
            atrāsīt phaṇipāśabandhanavidhiḥ śaktyā bhavad devare gāḍhaṃ vakṣasi tāḍite hanumatā
            droṇādriratrāhṛtaḥ /<br />
            divyairindrajidatra lakṣmaṇaśarairlokāntaraṃ prāpitaḥ kenāpyatra mṛgākṣi rākṣasapateḥ
            kṛttā ca kaṇṭhṭavī //
             <span class="ref">MSS_0728</span></p>
         
         <p id="MSS_0729">
            atrāsthaḥ piśitaṃ śavasya kaṭhinairutkṛtya kṛtsnaṃ nakhair nagnasnāyukarālaghorakuharairmastiṣkadigdhāṅgaliḥ
            /<br />
            saṃdaśyauṣṭhapuṭena bhugnavadanaḥ pretaścitāgnidrutaṃ sūtkārairnalakāsthikoṭaragataṃ
            majjānamākarṣati //
             <span class="ref">MSS_0729</span></p>
         
         <p id="MSS_0730">
            atrāsmin sutanu latāgṛhe'sti ramyaṃ mālatyāḥ kusumamanuccitaṃ pareṇa /<br />
            ityuktvā mṛdukarapallavaṃ gṛhītvā mugdhākṣī rahasi nināya ko'pi dhanyaḥ //
             <span class="ref">MSS_0730</span></p>
         
         <p id="MSS_0731">
            atrilocanasaṃbhūtajyotirudgamabhāsibhiḥ /<br />
            sadṛśaṇ śobhate'tyarthaṃ bhūpāla tava ceṣṭitam //
             <span class="ref">MSS_0731</span></p>
         
         <p id="MSS_0732">
            atraiva dāsyasi vimuktimathāpi yāce mātaḥ śarīrapatanaṃ maṇikarṇikāyām /<br />
            astu svakṛtyamanukampanamīśvarāṇāṃ dāsasya karmakarataiva tathā svakṛtyam //
             <span class="ref">MSS_0732</span></p>
         
         <p id="MSS_0733">
            atraiva sarasi jātaṃ vikasitamatraiva nirbharaṃ nalinaiḥ /<br />
            kālavaśāgatatuhinair vilīnamatraiva hā kaṣṭam //
             <span class="ref">MSS_0733</span></p>
         
         <p id="MSS_0734">
            atraiṣa svayameva citraphalake kampaskhalallekhayā saṃtāpārtivinodanāya kathamapyālikhya
            sakhyā bhavān /<br />
            bāṣpavyākulamīkṣitaḥ sarabhasaṃ cūtāṅkurairarcito mūrdhnā ca praṇataḥ sakhīṣu madanavyājena
            cāpahnutaḥ //
             <span class="ref">MSS_0734</span></p>
         
         <p id="MSS_0735">
            atrotpātaghanena mantrivikale śūnyāmbaravyāpinā dhṛṣṭasvaprakṛtikriyāsamucite grame
            tathā jṛmbhitam /<br />
            rathyākardamavāhināmatiśucisvacchātmanāmantaraṃ nāpyajñāyi janairyathaughapayasāṃ
            srotojalānāmapi //
             <span class="ref">MSS_0735</span></p>
         
         <p id="MSS_0736">
            atrodyāne mayā dṛṣṭā vallarī pañcapallavā /<br />
            pallave pallave tāmrā yasyāṃ kusumamañjarī //
             <span class="ref">MSS_0736</span></p>
         
         <p id="MSS_0737">
            atvarā sarvakāryeṣu tvarā kāryavināśinī /<br />
            tvaramāṇena mūrkheṇa mayūro vāyasīkṛtaḥ //
             <span class="ref">MSS_0737</span></p>
         
         <p id="MSS_0738">
            atha kālāgnirudrasya tṛtīyanayanotthitā /<br />
            jvālā dahati tatsarvaṃ nirvāṇaṃ brahmaṇo yataḥ //
             <span class="ref">MSS_0738</span></p>
         
         <p id="MSS_0739">
            atha kṛtakavihaṅgaiḥ pārthivoddūlayantais tumulamuparipātādambuvarṣāt trasantyaḥ avigalitasapatnīgātrasaṃmardaduḥkhāḥ
            praṇayinamabhipeturhāninādena devyaḥ //
             <span class="ref">MSS_0739</span></p>
         
         <p id="MSS_0740">
            (arjuna uvāca) atha kena prayukto'yaṃ pāpaṃ carati pūruṣaḥ /<br />
            anicchannapi vārṣṇeya balādiva niyojitaḥ //
             <span class="ref">MSS_0740</span></p>
         
         <p id="MSS_0741">
            (śrībhagavānuvāca) kāma eṣa krodha eṣa rajoguṇasamudbhavaḥ /<br />
            mahāśano mahāpāpmā viddhyenamiha vairiṇam //
             <span class="ref">MSS_0741</span></p>
         
         <p id="MSS_0742">
            dhūmenāvriyate vahnir yathādarśo malena ca /<br />
            yatholbenāvṛto garbhas tathā tenedamāvṛtam //
             <span class="ref">MSS_0742</span></p>
         
         <p id="MSS_0743">
            atha kokila kuru maunaṃ jaladharasamaye'pi picchilā bhūmiḥ /<br />
            vikasati kuṭajakadambe vaktari bheke kutastavāvasaraḥ //
             <span class="ref">MSS_0743</span></p>
         
         <p id="MSS_0744">
            atha dhūkasvaro vāme yātrāyāṃ gacchataḥ śubhaḥ /<br />
            dakṣiṇe mṛtaye kiṃcid duṣṭaṃ darśanamasya hi //
             <span class="ref">MSS_0744</span></p>
         
         <p id="MSS_0745">
            atha jagadavagāḍhaṃ vāsarāntāpacārāt timirapaṭalavṛddhāvapratīkārasattvam /<br />
            śaśibhiṣaganupūrvaṃ śītahasto bhiṣajyann adhikaviśadavaktraḥ svairabhāvaṃ cakāra //
             <span class="ref">MSS_0745</span></p>
         
         <p id="MSS_0746">
            atha dīrghatamaṃ tamaḥ pravekṣyan sahasā rugṇarayaḥ sa saṃbhrameṇa /<br />
            nipatantamivoṣṇaraśmimurvyāṃ valayībhūtataruṃ dharāṃ ca mene //
             <span class="ref">MSS_0746</span></p>
         
         <p id="MSS_0747">
            atha dehaṃ sthirīrktuṃ yogināṃ siddhimicchatām /<br />
            kathyante śuddhakarmāṇi yaiḥ siddhiṃ prāpuruttamāḥ //
             <span class="ref">MSS_0747</span></p>
         
         <p id="MSS_0748">
            atha nagaradhṛtairamātyaratnaiḥ pathi samiyāya sa jāyayābhirāmaḥ /<br />
            madhuriva kusumaśriyā sanāthaḥ kramamilitairalibhiḥ kutūhalotkaiḥ //
             <span class="ref">MSS_0748</span></p>
         
         <p id="MSS_0749">
            atha nabhasi nirīkṣya vyāptadikcakravālaṃ sajalajaladajālaṃ prāptahaṛṣaprakarṣaḥ /<br />
            vihitavipulabarhāḍambaro nīlakaṇṭho madamṛdukalakaṇṭho nāṭyamaṅgīcakāra //
             <span class="ref">MSS_0749</span></p>
         
         <p id="MSS_0750">
            atha nayanasamutthaṃ jyotiratreriva dyauḥ surasaridiva tejo vahniniṣṭhyūtamaiśam /<br />
            narapatikulabhūtyai garbhamādhatta rājñī gurubhirabhiniviṣṭaṃ lokapālānubhāvaiḥ //
             <span class="ref">MSS_0750</span></p>
         
         <p id="MSS_0751">
            atha nityamanityaṃ vā neha śocanti tadvidaḥ /<br />
            nānyathā śakyate kartuṃ svabhāvaḥ śocatāmiti //
             <span class="ref">MSS_0751</span></p>
         
         <p id="MSS_0752">
            atha paṅktimatāmupeyivadbhiḥ sarasairvakrapathaśritairvacobhiḥ /<br />
            kṣitibharturupāyanaṃ cakāra prathamaṃ tatparatasturaṅgamādyaiḥ //
             <span class="ref">MSS_0752</span></p>
         
         <p id="MSS_0753">
            atha pathikavadhūdahanaḥ śanakairudabhūnniśākarālokaḥ /<br />
            kumudaprabodhadūto vyasanaguruścakravākīṇām //
             <span class="ref">MSS_0753</span></p>
         
         <p id="MSS_0754">
            atha prasannendumukhīn sitāmbarā samāyayāvutpalapatralocanā /<br />
            sapaṅkajā śrīriva gāṃ niṣevituṃ sahaṃsabālavyajanā śaradvadhūḥ //
             <span class="ref">MSS_0754</span></p>
         
         <p id="MSS_0755">
            athabaddhajeṭe rāme sumantre gṛhamāgate /<br />
            tyakto rājā sutatyāgād aviśvastairivāsubhiḥ //
             <span class="ref">MSS_0755</span></p>
         
         <p id="MSS_0756">
            atha bhadrāṇi bhūtāṇi hīnaśaktirahaṃ param /<br />
            mudaṃ tadāpi kurvīta hānirdveṣaphalaṃ yataḥ //
             <span class="ref">MSS_0756</span></p>
         
         <p id="MSS_0757">
            atha manasijadigjyābhiśaṃsī jaladharadugdubhirātatāna śabdam /<br />
            tadanu tadanujīvibhiḥ kadambaiḥ kavacitamunmadaṣaṭpadacchalena //
             <span class="ref">MSS_0757</span></p>
         
         <p id="MSS_0758">
            atha mantramimaṃ karne japeddaṃśaṃ spṛśet tathā /<br />
            ekaviṃśativāraṃ ca vṛścikakṣveḍaśāntaye //
             <span class="ref">MSS_0758</span></p>
         
         <p id="MSS_0759">
            atha manmathavāhinīparāgaḥ kimapi jyotirudasphurat purastāt /<br />
            timirasya jarā cakorakūraṃ kulaḍākelibanīdavānalārciḥ //
             <span class="ref">MSS_0759</span></p>
         
         <p id="MSS_0760">
            atha ratirabhasādalīkanidrā- madhuravighūrṇitalocanotpalābhiḥ /<br />
            śayanatalamaśiśriyan vadhūbhiḥ saha madamanmathamantharā yuvānaḥ //
             <span class="ref">MSS_0760</span></p>
         
         <p id="MSS_0761">
            atha rājñā daraḥ kāryo na tu kasyāṃ cidāpadi /<br />
            api cetasi dīrṇaḥ syān naiva varteta dīrṇavat //
             <span class="ref">MSS_0761</span></p>
         
         <p id="MSS_0762">
            arthatupakvāt kalato'vaśoṣitād vikṛṣya bījaṃ payasā niṣicya /<br />
            viśoṣitaṃ pañcadināni sarpiṣā viḍaṅgamiśreṇa ca dhūpayet tataḥ //
             <span class="ref">MSS_0762</span></p>
         
         <p id="MSS_0763">
            atharvavidhitattvajñair brāhmaṇairvijitendriyaiḥ /<br />
            mantratantravidhānajñair dūrādunmūlayed ripūn //
             <span class="ref">MSS_0763</span></p>
         
         <p id="MSS_0764">
            atharvāmnāyatattvajñas tantrajñaḥ kratukarmaṭhaḥ dhanurvedasya vettā ca purodhā rājasaṃmataḥ
            //
             <span class="ref">MSS_0764</span></p>
         
         <p id="MSS_0765">
            atha lakṣmaṇānugatakāntavapur jaladhiṃ vilaṅghya śaśidāśarathiḥ /<br />
            parivāritaḥ parita ṛkṣaganais timiraugharākṣasakulaṃ bibhide //
             <span class="ref">MSS_0765</span></p>
         
         <p id="MSS_0766">
            athavā naśyati prajñā prājñasyāpi narasya hi /<br />
            pratikūle gate daive vināśe samupasthite //
             <span class="ref">MSS_0766</span></p>
         
         <p id="MSS_0767">
            athavā procyate dhyānam anyadevātra yoginām /<br />
            rahasyaṃ paramaṃ mukteḥ kāraṇaṃ prathamaṃ ca yat //
             <span class="ref">MSS_0767</span></p>
         
         <p id="MSS_0768">
            athavā bhavataḥ pravartanā na kathaṃ piṣṭamiyaṃ pinaṣṭi naḥ /<br />
            svata eva satāṃ parārthatā grahaṇānāṃ hi yathā yathārthatā //
             <span class="ref">MSS_0768</span></p>
         
         <p id="MSS_0769">
            athavābhiniviṣṭabuddhiṣu vrajati vyarthakatāṃ subhāṣitam /<br />
            ravirāgiṣu śītarociṣaḥ karajālaṃ kamalākaroṣviva //
             <span class="ref">MSS_0769</span></p>
         
         <p id="MSS_0770">
            athavā mama bhāgyaviplavād aśaniḥ kalpita eṣa vedhasā /<br />
            yadanena tarurna pātitaḥ kṣipatā tadviḍapāśrayā latā //
             <span class="ref">MSS_0770</span></p>
         
         <p id="MSS_0771">
            athavā mūlasaṃsthānām udghātaistu prabodhayet /<br />
            suptāṃ kuṇḍalinīṃ śaktiṃ bisatantunibhākṛtim //
             <span class="ref">MSS_0771</span></p>
         
         <p id="MSS_0772">
            athavā mṛdu vastu hiṃsituṃ mṛdunaivārabhate prajāntakaḥ /<br />
            himasekavipattiratra me nalīnī pūrvanidarśanaṃ matā //
             <span class="ref">MSS_0772</span></p>
         
         <p id="MSS_0773">
            atha vāsavasya vacanena ruciravadanastrilocanam /<br />
            klāntirahitamabhirādhayituṃ vidhivat tapāṃsi vidadhe dhanaṃjayaḥ //
             <span class="ref">MSS_0773</span></p>
         
         <p id="MSS_0774">
            atha saṃsārasaṃhāravāmanābandhavāsitaḥ /<br />
            ajāyata vṛṣārūḍho bhairavo mahasāṃ nidhiḥ //
             <span class="ref">MSS_0774</span></p>
         
         <p id="MSS_0775">
            atha sa lalitayoṣidbhrūlatācāruśṛṅgaṃ rativalayapadāṅke cāpamāsajya kaṇṭhe /<br />
            sahacaramadhuhastanyastucūtāṅkurāstraś śatamakhamupatasthe prāñjaliḥ puṣpadhanvā //
             <span class="ref">MSS_0775</span></p>
         
         <p id="MSS_0776">
            atha sa viṣayavyāvṛttātmā yathāvidhi sūnave nṛpatikakudaṃ dattvā yūne sitātapavāraṇam
            /<br />
            munivanatarucchāyāṃ devyā tayā saha śiśriye galitavayasāmikṣvākūṇāmidaṃ hi kulavratam
            //
             <span class="ref">MSS_0776</span></p>
         
         <p id="MSS_0777">
            atha sāndrasāṃdhyakiraṇāruṇitaṃ harihetihūti mithunaṃ patatoḥ /<br />
            pṛthagutpapāta virahārtidalad- dhṛdayasrutāsṛganuliptamiva //
             <span class="ref">MSS_0777</span></p>
         
         <p id="MSS_0778">
            atha sāmānyaśṛṅgāre yuvatīnāṃ praśaṃsanam /<br />
            strīpuṃsajātikathanaṃ tayoḥ saṃyogavarṇanam //
             <span class="ref">MSS_0778</span></p>
         
         <p id="MSS_0779">
            atha sphuranmīnavidhūtapaṅkajā vikaṅkatīraskhalitormisaṃhatiḥ /<br />
            payo'vagāḍhuṃ kalahaṃsanādinī samājuhāveva vadhūḥ surāpagā //
             <span class="ref">MSS_0779</span></p>
         
         <p id="MSS_0780">
            atha svamādāya bhayena manthanāc ciratnaratnādhikamuccitaṃ cirāt /<br />
            nilīya tasmin nivasannapāṃnidhir vane taḍāko dadṛśo'vanībhujā //
             <span class="ref">MSS_0780</span></p>
         
         <p id="MSS_0781">
            atha svasthāya devāya nityāya hatapāpmane /<br />
            tyaktakramavibhāgāya caitanyajyotiṣe namaḥ //
             <span class="ref">MSS_0781</span></p>
         
         <p id="MSS_0782">
            athāgatya bhuvaṃ rājñāṃ gatā vāhanatāṃ hayāḥ /<br />
            teṣāṃ dharmārthakāmāṃśca sādhayantyupakāriṇaḥ //
             <span class="ref">MSS_0782</span></p>
         
         <p id="MSS_0783">
            athāṅgarājādavatārya cakṣur yāhīti janyāmavadat kumārī /<br />
            nāsau na kāmyo na ca veda samyag dṛṣṭuṃ na sā bhinnarucirhi lokaḥ //
             <span class="ref">MSS_0783</span></p>
         
         <p id="MSS_0784">
            athātaḥ saṃpravakṣyāmi lakṣaṇāni hi vājinām /<br />
            śubhāni varṇairāvartais tāni vidyādvicārataḥ //
             <span class="ref">MSS_0784</span></p>
         
         <p id="MSS_0785">
            athātaḥ saṃpravakṣyāmi hayārohaṇamuttamam /<br />
            yena vijñātamātreṇa revantaḥ priyatāṃ vrajet //
             <span class="ref">MSS_0785</span></p>
         
         <p id="MSS_0786">
            athātmanaḥ śabdaguṇaṃ guṇajñaḥ padaṃ vimānena vigāhamānaḥ /<br />
            ratnākaraṃ vīkṣya mithaḥ sa jāyāṃ rāmābhidhāno harirityuvāca //
             <span class="ref">MSS_0786</span></p>
         
         <p id="MSS_0787">
            athānandakaraṃ vakṣye ṣaḍartūnāṃ ca varṇanam /<br />
            yadrasāsvādamuditā vibhānti vibudhālayaḥ //
             <span class="ref">MSS_0787</span></p>
         
         <p id="MSS_0788">
            athānukramadvārāṇi viracyante'tra vāṅmaye /<br />
            anyoktisūktamuktālīṃ samuddhṛtya śrutāmbudheḥ //
             <span class="ref">MSS_0788</span></p>
         
         <p id="MSS_0789">
            athāpi nāpasajjeta strīṣu straiṇeṣu cārthavit /<br />
            viṣayendriyasaṃyogān manaḥ kṣubhyati nānyathā //
             <span class="ref">MSS_0789</span></p>
         
         <p id="MSS_0790">
            athāpraśastāḥ kharatulyanādāḥ pradīptapucchāḥ kūnakhā vivarṇāḥ /<br />
            nikṛttakarṇā dvipamastakāśca bhavanti ye vā sitatālujihvāḥ //
             <span class="ref">MSS_0790</span></p>
         
         <p id="MSS_0791">
            athāyatanasaṃnidhau bhagavato bhavānīpater manoharamacīkhanad bhuvanabhūṣaṇaṃ bhūpatiḥ
            /<br />
            vigāhanakutūhalottaralapaurasīmantinī- payodharabharatruṭadvikaṭavīcimudraṃ saraḥ
            //
             <span class="ref">MSS_0791</span></p>
         
         <p id="MSS_0792">
            athāśuddhodbhavo grāmyanartaksyeva yo bhavet /<br />
            kaitavasnehamāpanno bhavaḥ saṃkīrṇa ucyate //
             <span class="ref">MSS_0792</span></p>
         
         <p id="MSS_0793">
            athāśvānāṃ janmadeśān pravakṣyāmyanupūrvaśaḥ /<br />
            uttamānāṃ ca madhyānāṃ hīnānāṃ yatra saṃbhavaḥ //
             <span class="ref">MSS_0793</span></p>
         
         <p id="MSS_0794">
            athāsasādāstamanindyatejā janasya dūrojjhitamṛtyubhīteḥ /<br />
            utpattimadvastu vināśyavaśyaṃ yathāhamityevamivopadeṣṭum //
             <span class="ref">MSS_0794</span></p>
         
         <p id="MSS_0795">
            athetare sapta raghupravīrā jyeṣṭhaṃ purojanmatayā guṇaiśca cakruḥ kuśaṃ ratnaviśoṣabhājaṃ
            saubhrātrameṣāṃ hi kulānusāri //
             <span class="ref">MSS_0795</span></p>
         
         <p id="MSS_0796">
            athedaṃ rakṣobhiḥ kanakahariṇacchadmavidhinā tathā vṛttaṃ pāpairvyathayati yathā kṣālitamapi
            /<br />
            janasthāne śūnye vikalakaraṇairāryacaritair api grāvā rodityapi dalati vajrasya hṛdayam
            //
             <span class="ref">MSS_0796</span></p>
         
         <p id="MSS_0797">
            atheha kathyatesmābhiḥ karmanā yena bandhanam /<br />
            chidyate sadupāyena śrutvā tatra pravartyatām //
             <span class="ref">MSS_0797</span></p>
         
         <p id="MSS_0798">
            athaitat pūrṇamabhyātmaṃ yac ca netyanṛtaṃ vacaḥ /<br />
            sarvaṃ netyanṛtaṃ brūyāt sa duṣkīrtiḥ svasan mṛtaḥ //
             <span class="ref">MSS_0798</span></p>
         
         <p id="MSS_0799">
            atho gaṇapatiṃ vande mahāmodavidhāyinam /<br />
            vidyādharagaṇairyasya pūjyate kaṇṭhagarjitam //
             <span class="ref">MSS_0799</span></p>
         
         <p id="MSS_0800">
            athoccakairjaraṭhakapotakaṃdharā- tanūruhaprakaravipāṇḍuradyuti /<br />
            balaiścalaccaraṇavidhūtamuccarad dhanāvalīrudacarata kṣamārajaḥ //
             <span class="ref">MSS_0800</span></p>
         
         <p id="MSS_0801">
            athocyate śvānarutasya sāraṃ sāraṃ samasteṣvapi śākuneṣu /<br />
            vispaṣṭaceṣṭaṃ śubhalakṣaṇaṃ ca śubhāśubhaṃ prāktanakarmapākam //
             <span class="ref">MSS_0801</span></p>
         
         <p id="MSS_0802">
            athottarasyāṃ diśi khañjarīṭam ālokya ko'pi smitamādadhānaḥ /<br />
            kasyāścidāsye smitacārubhāsi sabhāvayāmāsa vilocanāni //
             <span class="ref">MSS_0802</span></p>
         
         <p id="MSS_0803">
            athodyayau bālasuhṛt smarasya śayāmādhavaḥ śyāmalalakṣmabhaṅgyā /<br />
            tārāvadhūlocanacumbanena līlāvilīnāñjanabindurinduḥ //
             <span class="ref">MSS_0803</span></p>
         
         <p id="MSS_0804">
            athopagūḍhe śaradā śaśāṅke prāvṛḍ yayau śāntataḍitkaṭākṣā /<br />
            kāsāṃ na saubhāgyaguṇo'ṅganānāṃ naṣṭaḥ paribhraṣṭpayodharāṇām //
             <span class="ref">MSS_0804</span></p>
         
         <p id="MSS_0805">
            adaḥ samitsaṃmukhavīrayauvata- traṭadbhujākambumṛṇālahāriṇī /<br />
            dviṣadgaṇastraiṇadṛgambunirjhare yaśomarālāvalirasya khelati //
             <span class="ref">MSS_0805</span></p>
         
         <p id="MSS_0806">
            adaṇḍanamadaṇḍyānāṃ daṇḍyānāṃ cāpi daṇḍanam /<br />
            agrāhyāgrahaṇaṃ caiva grāhyāṇāṃ grahaṇaṃ tathā //
             <span class="ref">MSS_0806</span></p>
         
         <p id="MSS_0807">
            adaṇḍyān daṇḍayan rājā daṇḍyāṃścaivāpyadaṇḍayan /<br />
            ayaśo mahadāpnoti narakaṃ caiva gacchati //
             <span class="ref">MSS_0807</span></p>
         
         <p id="MSS_0808">
            adattaṃ nādatte kṛtasukṛtakāmaḥ kimapi yaḥ śubhaśreṇistasmin vasati kalahaṃsīva kamale
            /<br />
            vipat tasmād dūraṃ vrajati rajanīvāmbaramaṇer vinītaṃ vidyeva tridivaśivalakṣmīrbhajati
            tam //
             <span class="ref">MSS_0808</span></p>
         
         <p id="MSS_0809">
            adattadoṣeṇa bhaved daridro daridradoṣeṇa karoti pāpam /<br />
            pāpādavaśyaṃ narakaṃ prayāti punardaridraḥ punareva pāpī //
             <span class="ref">MSS_0809</span></p>
         
         <p id="MSS_0810">
            adattabhuktamutsṛjya dhanaṃ sucirarakṣitam /<br />
            mūṣakā iva gacchanti kadaryāḥ svakṣaye kṣayam //
             <span class="ref">MSS_0810</span></p>
         
         <p id="MSS_0811">
            adattānāmupādānaṃ hiṃsā caivāvidhānataḥ /<br />
            paradāropasevā ca śārīraṃ trividhaṃ smṛtam //
             <span class="ref">MSS_0811</span></p>
         
         <p id="MSS_0812">
            adattetyāgatā lajjā datteti vyathitaṃ manaḥ /<br />
            dharmasnehāntare nyastā duḥkhitāḥ khalu mātaraḥ //
             <span class="ref">MSS_0812</span></p>
         
         <p id="MSS_0813">
            adanaspṛhayā durīśvarāṇāṃ sadandvāri vitardimāśrayantām /<br />
            apunarbhavasādhanaṃ śarīraṃ jarayāmo vayamoṃ namaḥ śivāya //
             <span class="ref">MSS_0813</span></p>
         
         <p id="MSS_0814">
            adabhramabhropalapaṭṭakeṣu ye śitīkriyante madanena patriṇaḥ /<br />
            taḍillatā tannikaṣotthapāvaka- sphuliṅgabhaṅgīṃ lalitāṅgi sevate //
             <span class="ref">MSS_0814</span></p>
         
         <p id="MSS_0815">
            adambhā hi rambhā vilakṣā ca lakṣmīr ghṛtācī hriyā cīrasaṃcchāditāsyā /<br />
            aho jāyate mandavarṇāpyaparṇā samākarṇya tasyā guṇasyaikadeśam //
             <span class="ref">MSS_0815</span></p>
         
         <p id="MSS_0816">
            adayaṃ gharṣa śilāyāṃ daha vā dāhena bhindhi lauhena /<br />
            he hemakāra kanakaṃ ma māṃ guñjāphalaistulaya //
             <span class="ref">MSS_0816</span></p>
         
         <p id="MSS_0817">
            adaya daśasi kiṃ tvaṃ bimbabuddhyādharaṃ me bhava capala nirāśaḥ pakvajambūphalānām
            /<br />
            iti dayitamavetya dvāradeśāptamanyā nigadati śukamuccaiḥ kāntadantakṣatauṣṭhī //
             <span class="ref">MSS_0817</span></p>
         
         <p id="MSS_0818">
            adarśanādāpatitaḥ punaścādarśanaṃ gataḥ /<br />
            na tvāsau veda na tvaṃ taṃ kaḥ san kamanuśocasi //
             <span class="ref">MSS_0818</span></p>
         
         <p id="MSS_0819">
            adarśanādāpatitāḥ punaścādarśanaṃ gatāḥ /<br />
            na te tava na teṣāṃ tvaṃ tatra kā paridevanā //
             <span class="ref">MSS_0819</span></p>
         
         <p id="MSS_0820">
            adarśane darśanamātrakāmā dṛṣṭau pariṣvaṅgarasaikalolā /<br />
            āliṅgitāyāṃ punarāyatākṣyām āśāsmahe vigrahayorabhedam //
             <span class="ref">MSS_0820</span></p>
         
         <p id="MSS_0821">
            adākṣiṇyādatīvogrāḥ pavanā iva durjanāḥ /<br />
            gurūnapi pratikṣeptuṃ prayatante kṣamābhṛtaḥ //
             <span class="ref">MSS_0821</span></p>
         
         <p id="MSS_0822">
            adātā puruṣastyāgī dātā tyāgī ca nityaśaḥ /<br />
            iti jñātvā svayaṃ buddhayā dhanaṃ dadyāt punaḥ punaḥ //
             <span class="ref">MSS_0822</span></p>
         
         <p id="MSS_0823">
            adātā puruṣas dhanaṃ saṃtyajya gacchati /<br />
            dātāraṃ kṛpaṇaṃ manye mṛto'pyarthaṃ na muñcati //
             <span class="ref">MSS_0823</span></p>
         
         <p id="MSS_0824">
            adātāraṃ dātṛpravaramanayaṃ viśvavinayaṃ virūpaṃ rūpāḍhyaṃ vigatajayinaṃ viśvajayinam
            /<br />
            akulyaṃ kulyaṃ tvāmahamavadamāśāparavaśāt mṛṣāvādetyuktistvayi khalu mṛṣāvādini mayi
            //
             <span class="ref">MSS_0824</span></p>
         
         <p id="MSS_0825">
            adātā vaṃśadoṣeṇa karmadoṣād daridratā /<br />
            utmādo mātṛdoṣeṇa pitṛdoṣeṇa mūrkhatā //
             <span class="ref">MSS_0825</span></p>
         
         <p id="MSS_0826">
            adātṛmānasaṃ kvāpi na spṛśanti kavergiraḥ /<br />
            duḥkhāyaivātivṛddhasya vilāsāstaruṇīkṛtāḥ //
             <span class="ref">MSS_0826</span></p>
         
         <p id="MSS_0827">
            adānamīṣad dānaṃ ca kiṃcit kopāya dardhiyām /<br />
            saṃpūrṇadānaṃ prakṛtir virāmo vairakāraṇam //
             <span class="ref">MSS_0827</span></p>
         
         <p id="MSS_0828">
            adāntasyāvinītasya vṛthāpaṇḍitamāninaḥ /<br />
            na guṇāya bhavanti sma naṭasyevājitātmanaḥ //
             <span class="ref">MSS_0828</span></p>
         
         <p id="MSS_0829">
            adāhi yastena daśārdhabāṇaḥ purā purārernayanālayena /<br />
            na nirdahaṃstaṃ bhavadakṣivāsī na vairaśuddheradhunādharmaṇaḥ //
             <span class="ref">MSS_0829</span></p>
         
         <p id="MSS_0830">
            adīpte'gnau hato homo hatā bhuktirasākṣikā /<br />
            upajīvyā hatā kanyā svārthe pākakriyā hatā //
             <span class="ref">MSS_0830</span></p>
         
         <p id="MSS_0831">
            adīrghaṃ kālamāpannaḥ praśrayaṃ yuvateḥ smaraḥ /<br />
            pragalbhyate manasyeva mughaṃ vapuṣi jāyate //
             <span class="ref">MSS_0831</span></p>
         
         <p id="MSS_0832">
            bibhetyaṅgārpaṇe vācchatyālikhyātāṃ ratiṃ priye /<br />
            uktapratyuktasaṃmūḍhā saṃmukhaṃ na nirīkṣate //
             <span class="ref">MSS_0832</span></p>
         
         <p id="MSS_0833">
            ratacūtaphalotpākarasaiḥ kāntaṃ na dhinvatī /<br />
            bālā nidāghalakṣmīva tāpayatyeva kevalam //
             <span class="ref">MSS_0833</span></p>
         
         <p id="MSS_0834">
            adīrghadarśibhiḥ krūrair mūḍhairindriyasāyakaiḥ /<br />
            hamadbhiḥ kriyate karma rudadbhiranubhūyate //
             <span class="ref">MSS_0834</span></p>
         
         <p id="MSS_0835">
            adīrghasūtraḥ smṛtimān kutajño nītiśāstravit /<br />
            dhīmānāyatidarśī ca mantrī rājñaḥ susaṃnidhiḥ //
             <span class="ref">MSS_0835</span></p>
         
         <p id="MSS_0836">
            adurgaviṣayaḥ kasya nāreḥ paribhavāspadam /<br />
            adurgo'nāśrayo rājā potacyutamanuṣyavat //
             <span class="ref">MSS_0836</span></p>
         
         <p id="MSS_0837">
            adṛṣṭāpatitāṃ bhāryāṃ mūḍho yastu parityajet /<br />
            saptajanmani sa strītvaṃ labhate nātra saṃśayaḥ //
             <span class="ref">MSS_0837</span></p>
         
         <p id="MSS_0838">
            aduṣṭāpatitāṃ bhāryāṃ yauvane yaḥ parityajet /<br />
            sa jīvanānte strītvaṃ ca vandhyatvaṃ ca samāpnuyāt //
             <span class="ref">MSS_0838</span></p>
         
         <p id="MSS_0839">
            adūragamanaṃ tīrtham adehadamanaṃ tapaḥ /<br />
            anambhaḥsaṃbhavaṃ snānaṃ mātuścaraṇapaṅkajam //
             <span class="ref">MSS_0839</span></p>
         
         <p id="MSS_0840">
            adṛṣyanti purastena khelāḥ khañjanapaṅktayaḥ /<br />
            asmayranta viniḥśvasya priyānayanavibhramāḥ //
             <span class="ref">MSS_0840</span></p>
         
         <p id="MSS_0841">
            adṛṣṭaguṇadoṣāṇām adhṛtānāṃ ca karmaṇām /<br />
            nāntareṇa kriyāṃ teṣāṃ phalmiṣṭaṃ pravartate //
             <span class="ref">MSS_0841</span></p>
         
         <p id="MSS_0842">
            adṛṣṭapūrvaḥ kaṇṭho'yaṃ kāntāyā bhuvantraye /<br />
            yasmādviṇāninādasya samudbhūtirvibhāvyate //
             <span class="ref">MSS_0842</span></p>
         
         <p id="MSS_0843">
            adṛṣṭapūrvamasmābhir yadetaddṛśyate'dhunā /<br />
            viṣaṃ viṣadharaiḥ pītaṃ mūrchitāḥ pathikāṅganāḥ //
             <span class="ref">MSS_0843</span></p>
         
         <p id="MSS_0844">
            adṛṣṭapūrvānādāya bhāvānapariśaṅkitān /<br />
            iṣṭāniṣṭān manuṣyāṇām astaṃ gacchanti rātrayaḥ //
             <span class="ref">MSS_0844</span></p>
         
         <p id="MSS_0845">
            adṛṣṭapūrvā bahavaḥ sahāyāḥ sarve padasthasya bhavanti vaśyāḥ /<br />
            arthādvihīnasya padacyutasya bhavanti kāle svajano'pi śatruḥ //
             <span class="ref">MSS_0845</span></p>
         
         <p id="MSS_0846">
            adṛṣṭamukhabhaṅgasya yuktamandhasya yācitum /<br />
            aho bata mahat kaṣṭaṃ cakṣuṣmānapi yācate //
             <span class="ref">MSS_0846</span></p>
         
         <p id="MSS_0847">
            adṛṣṭavyāpāraṃ gatavati dinānāmadhipatau yaśaḥ śeṣībhūte śaśini gatadhāmni grahagaṇe
            /<br />
            tathāndhaṃ saṃjātaṃ jagadupanate meghasamaye yathāmī gaṇyante tamasi paṭavaḥ kīṭamaṇayaḥ
            //
             <span class="ref">MSS_0847</span></p>
         
         <p id="MSS_0848">
            adṛṣṭe darśanotkaṇṭhā dṛṣṭe vicchedabhīrutā /<br />
            tadṛṣṭena na dṛṣṭena bhatratā labhyate mukham //
             <span class="ref">MSS_0848</span></p>
         
         <p id="MSS_0849">
            adeśakālārthamanāyatikṣamaṃ yadapriyaṃ lāghavakāri cātmanaḥ /<br />
            vicintya buddhyā muhurapyavaimyahaṃ na tadvaco hālahalaṃ hi tadviṣam //
             <span class="ref">MSS_0849</span></p>
         
         <p id="MSS_0850">
            adeśakāle yad dānam apātrebhyaśca dīyate /<br />
            asatkṛtamavajñātaṃ tattāmasamudāhṛdam //
             <span class="ref">MSS_0850</span></p>
         
         <p id="MSS_0851">
            adeśastho hi ripuṇā svalpakenāpi hanyate /<br />
            grāho'lpīyānapi jale jalendramapāi karṣati //
             <span class="ref">MSS_0851</span></p>
         
         <p id="MSS_0852">
            adaivaṃ daivataṃ kuryur daivataṃ cāpyadaivatam /<br />
            lokapālān sṛjeyuśca lokānanyāṃstathā dvijaḥ //
             <span class="ref">MSS_0852</span></p>
         
         <p id="MSS_0853">
            adoṣāddoṣādvā tyajti vipine tāṃ yadi bhavān abhradraṃ bhadraṃ vā tribhuvanapate tvāṃ
            vadatu kaḥ /<br />
            idaṃ krūraṃ me smarati hṛdayaṃ yat kila tayā tvadartha kāntāre kulatilaka nātmāpi
            gaṇitaḥ //
             <span class="ref">MSS_0853</span></p>
         
         <p id="MSS_0854">
            adbhiḥ śudhyanti vastrāṇi manaḥ satyena śudhyati /<br />
            ahiṃsayā ca bhūtātmā buddhirjñānena śudhyati //
             <span class="ref">MSS_0854</span></p>
         
         <p id="MSS_0855">
            adbhirgātrāṇi śudhyanti manaḥ satyena śudhyati /<br />
            vidyātapobhyāṃ bhūtātmā buddhirjñānena śudhyati //
             <span class="ref">MSS_0855</span></p>
         
         <p id="MSS_0856">
            adbhutastakrpāthodhir agādhī yasya vardhakaḥ /<br />
            akṣapādo'tamaḥspṛṣṭas tvakalaṅkaḥ kalānidhiḥ //
             <span class="ref">MSS_0856</span></p>
         
         <p id="MSS_0857">
            adbhyo 'gnirbrahmataḥkṣatram aśmano lohamutthitam /<br />
            teṣāṃ sarvatragaṃ tejaḥ svāsu yoniṣu sāmyati //
             <span class="ref">MSS_0857</span></p>
         
         <p id="MSS_0858">
            adyatano yoddhavye śakuno vihayāya yākrikavirudvaḥ /<br />
            divasāntarite yuddhe kṣemaḥ prāsthānikaḥ śakunaḥ //
             <span class="ref">MSS_0858</span></p>
         
         <p id="MSS_0859">
            adya dhārā sadādhārā sadālambā sarasvatī /<br />
            paṇḍitā maṇḍitāḥ sarve bhojarāje bhuvaṃ gate //
             <span class="ref">MSS_0859</span></p>
         
         <p id="MSS_0860">
            adya prabhṛtyavanatāṅgi tavāsmi dāsaḥ krītastapobhiriti vādini candramaulau /<br />
            ahnāya sā niyamajaṃ klamamutsasarja kleśaḥ phalena hi punarnavatāṃ vidhatte //
             <span class="ref">MSS_0860</span></p>
         
         <p id="MSS_0861">
            adya bhomidinaṃ satyaṃ satyamaprastutaṃ tava /<br />
            tathāpi dūti gantavyaṃ nārtaḥ kālamapekṣate //
             <span class="ref">MSS_0861</span></p>
         
         <p id="MSS_0862">
            adya me saphalamāyatanetre jīvitaṃ madanasaṃśrayabhāvam /<br />
            āgatāsi bhavanaṃ mama yasmāt svāgataṃ tava varoru niṣīda //
             <span class="ref">MSS_0862</span></p>
         
         <p id="MSS_0863">
            adya yāvadapi yena nibaddhau na prabhū vicalituṃ balivindhyau /<br />
            āsthitāvitathatāguṇapāśas tvādṛśā sa viduṣā durapāsaḥ //
             <span class="ref">MSS_0863</span></p>
         
         <p id="MSS_0864">
            adya śītaṃ varivarti sarīsarti samīraṇaḥ /<br />
            apatnīko marīmarti narīnarti kucoṣṇavān //
             <span class="ref">MSS_0864</span></p>
         
         <p id="MSS_0865">
            adya sa pravasatīti subhruvaḥ śrotrasīmani vijṛmbhite dhvanau /<br />
            sadya eva nijapāṇigumphite puṣpadāmani mahoragabhramaḥ //
             <span class="ref">MSS_0865</span></p>
         
         <p id="MSS_0866">
            adya sundari kalindanandinī- tīrakuñjabhuvi kelilampaṭaḥ /<br />
            vādayan muralikāṃ muhurmuhur mādhavo harati māmakaṃ manaḥ //
             <span class="ref">MSS_0866</span></p>
         
         <p id="MSS_0867">
            adya svargavadhūgaṇe guṇamaya tvatkīrtimindūjjavalām uccairgāyati niṣkalaṅkimadaśāmādāsyate
            candramāḥ /<br />
            gītākarṇanamodamuktayavasagrāsābhilāṣo vada svāminnaṅkamṛgaḥ kiyanti hi dinānyetasya
            vartiṣyate //
             <span class="ref">MSS_0867</span></p>
         
         <p id="MSS_0868">
            adya svāṃ jananīmakāraṇaruṣā prātaḥ sudūraṃ gatāṃ pratyānetumito gato gṛhapatiḥ kṣutvaiva
            madhyaṃdine /<br />
            paṅgutvena śarīrajarjaratayā prāyaḥ sa lakṣyākṛtir dṛṣṭo'sau bhavatā na kiṃ pathika
            he sthitvā kṣaṇaṃ kathyatām //
             <span class="ref">MSS_0868</span></p>
         
         <p id="MSS_0869">
            adyāpi kokanadacārusarekhahastāṃ tāṃ śātakumbhakalaśastanacārugātrīm /<br />
            bimbādharīṃ viṣamabāṇanipīḍitāṅgīṃ saṃcintaye dvyaṇukamadhyatanuprakāśām //
             <span class="ref">MSS_0869</span></p>
         
         <p id="MSS_0870">
            adyāpi kopavimukhīkṛtagantukāmā noktaṃ vacaḥ pratidadāti yadaiva vaktram /<br />
            cumbāmi rodati bhṛśaṃ patito'smi pāde dāsastava priyatame bhaja māṃ smarāmi //
             <span class="ref">MSS_0870</span></p>
         
         <p id="MSS_0871">
            adyāpi cāṭuśatadurlalitocitārthaṃ tasyāḥ smarāmi surataklamavihvalāyāḥ /<br />
            avyaktaniḥsvanitakātarakthyamāna- saṃkīrṇavarṇarucitaṃ vacanaṃ priyāyāḥ //
             <span class="ref">MSS_0871</span></p>
         
         <p id="MSS_0872">
            adyāpi tatkanakakuṇḍalaghṛṣṭagaṇḍam āsyaṃ smarāmi viparītaratābhiyoge /<br />
            āndolanaśramajalasphuṭasāndrabindu- muktāphalaprakaravicchuritaṃ priyāyāḥ //
             <span class="ref">MSS_0872</span></p>
         
         <p id="MSS_0873">
            adyāpi tatkanakagaurakṛtāṅgarāgaṃ prasvedabinduvitataṃ vadnaṃ priyāyāḥ /<br />
            ante smarāmi ratikhedavilolanetraṃ rāhūparāgaparimuktamivendubimbam //
             <span class="ref">MSS_0873</span></p>
         
         <p id="MSS_0874">
            adyāpi tatkanakareṇughanorudeśe nyastaṃ smarāmi nakharakṣatalakṣma tasyāḥ /<br />
            ākṛṣṭahemarucirāmbarmutthitāyā lajjāvaśāt karadhṛtaṃ ca tato vrajantyāḥ //
             <span class="ref">MSS_0874</span></p>
         
         <p id="MSS_0875">
            adyāpi tatkamalareṇusugandhagandhi tatpremavāri makaradhvajapātakāri /<br />
            prāpnomyahaṃ yadi punaḥ surataikatīrthaṃ prāṇāṃstyajāmi niyataṃ tadavāptihetoḥ //
             <span class="ref">MSS_0875</span></p>
         
         <p id="MSS_0876">
            adyāpi tatkṛtakacagrahamāgraheṇa dantairmayā daśanavāsasi khaṇḍyamāne /<br />
            tasyā manāṅmukulitākṣamalakṣyamāṇa- sītkāragarbhamasakṛdvadanaṃ smarāmi //
             <span class="ref">MSS_0876</span></p>
         
         <p id="MSS_0877">
            adyāpi tattaralatārakitākṣamāsyam ālipracandanarasāhitaśobhamasyāḥ /<br />
            kastūrikātilakatārakitābhirāma- gaṇḍasthaladyuti muhurmanasā smarāmi //
             <span class="ref">MSS_0877</span></p>
         
         <p id="MSS_0878">
            adyāpi tatpraṇayabhaṅguradṛṣṭipātaṃ tasyāḥ smarāmi rativibhramagātrabhaṅgam /<br />
            vastrāñcalaskhalanacārupayodharāntaṃ dantacchadaṃ daśanakhaṇḍanamaṇḍanaṃ ca //
             <span class="ref">MSS_0878</span></p>
         
         <p id="MSS_0879">
            adyāpi tatsapariveṣaśaśiprakāśam āsyaṃ smarāmi jaḍgātravivartaneṣu /<br />
            tadveladujjvalakarāṅgulijālagumpha- doḥ kandalīyugalakaṃ dayitaṃ priyāyāḥ //
             <span class="ref">MSS_0879</span></p>
         
         <p id="MSS_0880">
            adyāpi tatsuratakelinirastrayuddhaṃ bandhopabandhapatanotthitaśūnyahastam /
             <span class="ref">MSS_0880</span></p>
         
         <p id="MSS_0879">
            dantauṣṭhapīḍananakhakṣataraktasiktaṃ tasyāḥ smarāmi ratibandhuraniṣṭhuratvam //
             <span class="ref">MSS_0879</span></p>
         
         <p id="MSS_0881">
            adyāpi tatsuratakelivimardakheda- saṃjātagharmakaṇavisphuritaṃ priyāyāḥ /<br />
            āpāṇḍuraṃ taralatāranimīlitākṣaṃ vaktraṃ smarāmi paripūrṇaniśākarābham //
             <span class="ref">MSS_0881</span></p>
         
         <p id="MSS_0882">
            adyāpi tadvadanapaṅkajagandhalubdha- bhrāmyaddvirephacayacumbitagaṇḍayugmam /<br />
            līlāvadhūtakarapallavakaṅkanānāṃ kvāṇo vimūrcchati manaḥ stutarāṃ madīyam //
             <span class="ref">MSS_0882</span></p>
         
         <p id="MSS_0883">
            adyāpi tadvikasitāmbujamadhyagauraṃ gorocanātilakabhāsuraphālarekham /<br />
            īṣanmadālasavighūrṇitadṛṣṭipātaṃ tasyā mukhaṃ prati mano mama gacchatīdam //
             <span class="ref">MSS_0883</span></p>
         
         <p id="MSS_0884">
            adyāpi tannayanakajjalamujjvalāsyaṃ viśrāntakarṇayugalaṃ parihāsahetoḥ /<br />
            paśye tavātmani navīnapayodharābhyāṃ kṣīṇaṃ vapuryadi vinaśyati no na doṣaḥ //
             <span class="ref">MSS_0884</span></p>
         
         <p id="MSS_0885">
            adyāpi tanmadanakārmukabhaṅgurabhru- dantadyutiprakarakarburitādharoṣṭham /<br />
            karṇāvasaktapulakojjvaladantapatraṃ tasyāḥ punaḥ punarapīha mukhaṃ smarāmi //
             <span class="ref">MSS_0885</span></p>
         
         <p id="MSS_0886">
            adyāpi tanmanasi saṃparivartate me rātrau mayi kṣutavati kṣitipālaputryā /<br />
            jīveti maṅgalavacaḥ parihṛtya kopāt karṇe kṛtaṃ kanakapatramanālapantyā //
             <span class="ref">MSS_0886</span></p>
         
         <p id="MSS_0887">
            adyāpi tāṃ kanakakaṅkaṇabhūṣitāgra- hastāṃ ca vaktrakamalena sunirjitendum /<br />
            līlāvartīṃ suratakhedanimīlitākṣīṃ dhyāyāmi cetasi madākulalālasāṅgīm //
             <span class="ref">MSS_0887</span></p>
         
         <p id="MSS_0888">
            adyāpi tāṃ kanakakāntimadālasāṅgīṃ vrīḍotsukāṃ nipatitāmiva ceṣṭamānām /<br />
            aṅgāṅgasaṅgaparicumbanajātamohāṃ tāṃ jīvanauṣadhimiva pramadhāṃ smarāmi //
             <span class="ref">MSS_0888</span></p>
         
         <p id="MSS_0889">
            adyāpi tāṃ kanakacampakadāmagaurīṃ phullāravindavadanāṃ tanuromarājīm /<br />
            suptotthitāṃ madanavihvalasālasāṅgīṃ vidyāṃ pramādagalitāmiva cintayāmi //
             <span class="ref">MSS_0889</span></p>
         
         <p id="MSS_0890">
            adyāpi tāṃ kanakapatrasanāthakarṇām uttuṅgakarkaśakucārpitatārahārām /<br />
            kāñcīnipuñjitaviśālanitambabimbām uddānanūpuraraṇaccaraṇāṃ smarāmi //
             <span class="ref">MSS_0890</span></p>
         
         <p id="MSS_0891">
            adyāpi tāṃ kaṭisamārpitavāmapāṇim ākuñcitaikacaraṇāgraniruddhabhūmim /<br />
            stambhāvalambitabhujāṃ pathi māṃ vrajantaṃ paśyāmi bandhuritakaṃdharamīkṣamāṇām //
             <span class="ref">MSS_0891</span></p>
         
         <p id="MSS_0892">
            adyāpi tāṃ kuṭilakuntalakeśapāśām untidratāmarasapatraviśālanetrām /<br />
            uttuṅgapīvarapayodharakuṅmalāḍhyāṃ dhyāyāmi cetasi yathaiva gurūpadeśam //
             <span class="ref">MSS_0892</span></p>
         
         <p id="MSS_0893">
            adyāpi tāṃ kṣaṇaviyogaviṣopame yāṃ saṅge punarbahutarāmamṛtābhiṣekām /<br />
            tāṃ jīvadhāraṇakarīṃ madanātapatrām uddhṛttakeśanivahāṃ sudatīṃ smarāmi //
             <span class="ref">MSS_0893</span></p>
         
         <p id="MSS_0894">
            adyāpi tāṃ kṣititale varakāminīnāṃ sarvāṅgasundaratayā prathamaikarekhām /<br />
            śṛṅgāranāṭakarasottamapānapātrīṃ kāntāṃ smarāmi kusumāyudhabāṇakhinnām //
             <span class="ref">MSS_0894</span></p>
         
         <p id="MSS_0895">
            adyāpi tāṃ gatinirākṛtarājahaṃsīṃ dhammillanirjitakalāpamayūkhabhāsām /<br />
            mattaśriyā madacakoravilolanetrāṃ saṃcintayāmi kalakaṇṭjasamānakaṇṭhām //
             <span class="ref">MSS_0895</span></p>
         
         <p id="MSS_0896">
            adyāpi tāṃ gamanamityuditaṃ madīyaṃ śrutvaiva bhīruhariṇīmiva cañcalākṣīm /<br />
            vācaḥ skhaladvigaladaśruhalākulākṣīṃ saṃcintayāmi guruśokavinamravaktrām //
             <span class="ref">MSS_0896</span></p>
         
         <p id="MSS_0897">
            adyāpi tāṃ galitabandhanakeśapāśāṃ srastasrajaṃ smitasudhāmadhurādharauṣṭhīm /<br />
            pīnonnatastanayugoparicārucumban- muktāvalīṃ rahasi loladṛśaṃ smarāmi //
             <span class="ref">MSS_0897</span></p>
         
         <p id="MSS_0898">
            adyāpi tāṃ cirayite mayi tannivāsaṃ rātrau samāgatavatīṃ parivartamānām /<br />
            gatvā smitaṃ kimapi caṇcalitāṃ niṣaṇṇāṃ sakhyā samāgatavatīmadhikaṃ smarāmi //
             <span class="ref">MSS_0898</span></p>
         
         <p id="MSS_0899">
            adyāpi tāṃ jagati varṇayituṃ na kaścic chaknotyadṛṣṭasadṛśīṃ ca parigrahaṃ me /<br />
            dṛṣṭaṃ dvayoḥ sadṛśayoḥ khalu yena rūpaṃ śakto bhavedyadi sa eva naro na cānyaḥ //
             <span class="ref">MSS_0899</span></p>
         
         <p id="MSS_0900">
            adyāpi tāṃ jaghanadarśanalālasena kṛṣṭaṃ mayā nivasanāṃcalamekapārśvāt /<br />
            pūjya sthitāmapi tato muhurākṛṣantīṃ mandākṣasaṃkucitanūtnamukhīṃ smarāmi //
             <span class="ref">MSS_0900</span></p>
         
         <p id="MSS_0901">
            adyāpi tāṃ jhaṭiti vakritakandharāgrāṃ nikṣiptapāṇikamalāṃ ca nitambamimbe /<br />
            vāsāṃsapārśvalasadulbaṇakeśapāśāṃ paśyāmi māṃ prati dṛśaṃ bahuśaḥ kṣipantīm //
             <span class="ref">MSS_0901</span></p>
         
         <p id="MSS_0902">
            adyāpi tāṃ dhavalaveśmani ratnadīpa- mālāmayūkhapaṭalairdalitāndhakāre /<br />
            prāptodyame rahasi saṃmukhadarśanārthaṃ lajjābhayārtanayanāmanucintayāmi //
             <span class="ref">MSS_0902</span></p>
         
         <p id="MSS_0903">
            adyāpi tāṃ nakhapadaṃ stanamaṇḍale yad dattaṃ mayāsyamadhupānavimohitena /<br />
            udbhinnaromapulakairbahubhiḥ samantāj jāgarti rakṣati vilokayati smarāmi //
             <span class="ref">MSS_0903</span></p>
         
         <p id="MSS_0904">
            adyāpi tāṃ na khalu vedmi kimīśapatnī śāpaṃ gatā surapateratha kṛṣṇalakṣmīḥ /<br />
            dhatraiva kiṃ nu jagataḥ parimohanāya sā nirmitā yuvatiratnadidṛkṣayā vā //
             <span class="ref">MSS_0904</span></p>
         
         <p id="MSS_0905">
            adyāpi tāṃ navavayaḥśriyaminduvaktrāṃ uttuṅgapīvarapayodharabhārakhinnām /<br />
            saṃpīḍya bāhuyugalena pibāmi vaktrāṃ pronmattavanmadhukaraḥ kamalaṃ yatheṣṭam //
             <span class="ref">MSS_0905</span></p>
         
         <p id="MSS_0906">
            adyāpi tāṃ nijavapuḥkṛśavedimadhyām uttuṅgasaṃbhṛtasudhāstanakumbhayugmām /<br />
            nānāvicitrakṛtamaṇḍanamṇḍitāṅgīṃ suptotthitāṃ niśi divā na hi vismarāmi //
             <span class="ref">MSS_0906</span></p>
         
         <p id="MSS_0907">
            adyāpi tāṃ nidhuvanaklamaniḥsahāṅgīm āpāṇḍugaṇḍapatitālakakuntalālīm /<br />
            pracchannapāpakṛtamantarivāvahantīṃ kaṇṭhāvasaktamṛdubāhulatāṃ smarāmi //
             <span class="ref">MSS_0907</span></p>
         
         <p id="MSS_0908">
            adyāpi tāṃ nidhuvane madhupānaraktāṃ līlādharāṃ kṛśatanuṃ capalāyatākṣīm /<br />
            kāśmīrapaṅkamṛganābhikṛtāṅgarāgāṃ karpūrapūgaparipūrṇamukhīṃ smarāmi //
             <span class="ref">MSS_0908</span></p>
         
         <p id="MSS_0909">
            adyāpi tāṃ nibhṛtavaktrakamāpatantaṃ māṃ dvāri vīkṣya sahasaiva miṣeṇa suptām /<br />
            mandaṃ mayi spṛśati kaṇṭakitāṅgayaṣṭim utphullagallaphalakāṃ bahuśaḥ smarāmi //
             <span class="ref">MSS_0909</span></p>
         
         <p id="MSS_0910">
            adyāpi tāṃ nṛpatiśekhararājaputrīṃ saṃpūrṇayauvanamadālasaghūrṇanetrīm /<br />
            gandharvayakṣasurakinnarnāgakanyāṃ svargādaho nipatitāmiva cintayāmi //
             <span class="ref">MSS_0910</span></p>
         
         <p id="MSS_0911">
            adyāpi tāṃpraṇayinīṃ mṛgaśāvakākṣīṃ pīyūṣapūrṇakucakumbhayugaṃ vahantīm /<br />
            paśyāmyahaṃ yadi purnadivasāvasāne svargāpavarganararājasukhaṃ tyajāmi //
             <span class="ref">MSS_0911</span></p>
         
         <p id="MSS_0912">
            adyāpi tāṃ prathamato varasundarīṇāṃ snehaikapātraghaṭitāmavanīśaputrīm /<br />
            haṃho janā mama viyogahutāśano'yaṃ soḍhuṃ na śakyata iti praticintayāmi //
             <span class="ref">MSS_0912</span></p>
         
         <p id="MSS_0913">
            adyāpi tāṃ prathamameva gataṃ virāgaṃ nirbhartsya roṣaparuṣairvacanairmuhurmām /<br />
            āndolanena ca nitambasahāyavṛttyā samcintayāmi ratye sudatīmabhīkṣṇam //
             <span class="ref">MSS_0913</span></p>
         
         <p id="MSS_0914">
            adyāpi tāṃ prathamasaṃgamajātalajjāṃ bālāṃ rasena patite mayi mandapīṭhe /<br />
            phūrkārakampitaśikhātaralapradīpaṃ karṇotpalena vinivārayatīṃ smarāmi //
             <span class="ref">MSS_0914</span></p>
         
         <p id="MSS_0915">
            adyāpi tāṃ bhujalatārpitakaṇṭhapāśāṃ vakṣaḥsthalaṃ mama pidhāya payodharābhyām /<br />
            īṣannimīlitasalīlavilocanāntāṃ paśyāmi mṛgdhavadanāṃ vadanaṃ pibantīm //
             <span class="ref">MSS_0915</span></p>
         
         <p id="MSS_0916">
            adyāpi tāṃ madanamandiravaijayantīm antargṛhe vivasanāṃ dadhatīṃ niśānte /<br />
            aṅgairanaṅgavisarairmama gāḍhmaṅgam āliṅgya keliśayane śayitāṃ smarāmi //
             <span class="ref">MSS_0916</span></p>
         
         <p id="MSS_0917">
            adyāpi tāṃ mama manaḥparitāpaśāntyai cakṣurviśuddhataṭinīmalasālasāṅgīm /<br />
            śrīkhaṇḍakhaṇḍakhacitācitagātrayiṣṭaṃ tanvīṃ sadā hṛdayaharṣanidhiṃ smarāmi //
             <span class="ref">MSS_0917</span></p>
         
         <p id="MSS_0918">
            adyāpi tāṃ mayi kapāṭasamīpalīne manmārgadattadṛśamānanadattahastām madgotracihnitapadaṃ
            mṛdukākalībhiḥ kiṃcittaraṅgamanasaṃ manasā smarāmi //
             <span class="ref">MSS_0918</span></p>
         
         <p id="MSS_0919">
            adyāpi tāṃ mayi kṛtāgasi dṛṣṭabhāvāṃ bhāṣāṃ lapatyapi muhurnigṛhītavācam /<br />
            rāmāṃ viruddhaghanamanyusabāṣpakaṇṭhāṃ niḥśvāsaśuṣyadadharāṃ rudatīṃ smarāmi //
             <span class="ref">MSS_0919</span></p>
         
         <p id="MSS_0920">
            adyāpi tāṃ mayi gate cirakopayantīṃ yāntīṃ samāgatavatīṃ parivartamānām /<br />
            ūrdhvasthitāṃ kimapi mañcatalaṃ niṣaṇṇāṃ śayyāṃ samāśratavatīmadhikaṃ smarāmi //
             <span class="ref">MSS_0920</span></p>
         
         <p id="MSS_0921">
            adyāpi tāṃ mayi dṛśaṃ tudatīṃ smarāmi smerāṃ smaradvarakarāṃ madhurāṃ sutārām /<br />
            atyudbalāṃ suratalāṃ kuṭilāṃ suśīlāṃ niṣpandamandasamadapramadaprasādām //
             <span class="ref">MSS_0921</span></p>
         
         <p id="MSS_0922">
            adyāpi tāṃ mayi nimīlitacārunetre ko'yaṃ vadetyabhihitāṃ vadatīṃ sakhībhiḥ /<br />
            mātarna vidya iti sasmitamullasantīm utphullagaṇḍaphalakāṃ nitarāṃ smarāmi //
             <span class="ref">MSS_0922</span></p>
         
         <p id="MSS_0923">
            adyāpi tāṃ masṛṇacandanapaṅkamiśra- kastūrikāparimalotthavisarpigandām /<br />
            anyonyacañcupuṭacumbanalagnapakṣma - yugmābhirāmanayanāṃ śayane smarāmi //
             <span class="ref">MSS_0923</span></p>
         
         <p id="MSS_0924">
            adyāpi tāṃ mukhagatairaruṇaiḥ karāgrair āpṛcchyamānamapi māṃ na vibhāṣayantīm /<br />
            tadvāṣpapūritadṛśaṃ bahu niḥśvasantīṃ cintākulāṃ kimapi namramukhīṃ smarāmi //
             <span class="ref">MSS_0924</span></p>
         
         <p id="MSS_0925">
            adyāpi tāṃ punaḥ kamalāyatākṣīṃ paśyāmi pīvarapayodharabhārakhinnām /<br />
            saṃpīḍya bāhuyugalena pibāmi vaktram unmattavanmadhukaraḥ kamalaṃ yatheṣṭam //
             <span class="ref">MSS_0925</span></p>
         
         <p id="MSS_0926">
            adyāpi tāṃ yadi punaḥ śravaṇāyatākṣīṃ paśyāmi dīrghavirahajvaritāṅgayaṣṭim /<br />
            aṅgairahaṃ samupagūhma tato'tigāḍhaṃ nonmīlayāmi nayane na ca tāṃ tyajāmi //
             <span class="ref">MSS_0926</span></p>
         
         <p id="MSS_0927">
            adyāpi tāṃ rahasi darpaṇamīkṣamāṇām dṛṣṭvā sphuṭaṃ pratinidhiṃ mayi pṛṣṭhalīne /<br />
            paśyāmi vepathumatīṃ ca suvibhramāṃ ca lajjākulāṃ ca samudaṃ jitamanmathāṃ ca //
             <span class="ref">MSS_0927</span></p>
         
         <p id="MSS_0928">
            adyāpi tāṃ vidhṛtakajjalalolanetrāṃ pṛthvīṃ prabhūtakusumākulakeśapāśām /<br />
            sindūrasaṃlulitamauktikadantakāntim ābaddhahemakaṭakāṃ rahasi smarāmi //
             <span class="ref">MSS_0928</span></p>
         
         <p id="MSS_0929">
            adyāpi tāṃ vidhṛtakakajjalalolanetrāṃ pṛthvīṃ prabhūtakusumākulakeśapāśām /<br />
            sindūrasaṃlulitamauktikadantakāntim ābaddhahemakaṭakāṃ rahasi smarāmi //
             <span class="ref">MSS_0929</span></p>
         
         <p id="MSS_0930">
            adyāpi tāṃ virahavahri nipoḍitāṅgīṃ tanvīṃ kuraṅganayanāṃ surataikapātrīm /<br />
            nānāvicitrakutamaṇḍanamāvahantīṃ tāṃ rājahaṃsagamanāṃ sudatīṃ smarāmi //
             <span class="ref">MSS_0930</span></p>
         
         <p id="MSS_0931">
            adyāpi tāṃ vihasītāṃ kācabhāranamrāṃ muktākalāpadhavalīkṛtakaṇṭhadeśām /<br />
            tatkelimandaragirau kusumāyudhasya kāntāṃ smarāmi rucirojjvalapuṣpaketum //
             <span class="ref">MSS_0931</span></p>
         
         <p id="MSS_0932">
            adyāpi tāṃ śaśimukhīṃ navayauvanāḍhyāṃ pīnastanīṃ punarahaṃ yadi gaurakāntim /<br />
            paśyāmi manmathaśarānalapīḍitāṅgīṃ gātrāṇi saṃprati karomi suśītalāni //
             <span class="ref">MSS_0932</span></p>
         
         <p id="MSS_0933">
            adyāpi tāṃ śikharacāruvalakṣadantair mukhyāni kundamukulāni jitāṃ ca sādhvīm /<br />
            saṃcintayāmi satataṃ pravilolicittāṃ kāmeṣunīrajadṛśaṃ vanajāvataṃsām //
             <span class="ref">MSS_0933</span></p>
         
         <p id="MSS_0934">
            adyāpi tāṃ samapanītanitambavastrāṃ śyāmāṃ ca sādhvasarasākulavihvalāṅgīm /<br />
            ekena pāṇikamalena pidhāya gṛhyam anyena nābhikuharaṃ dadhatīṃ smarāmi //
             <span class="ref">MSS_0934</span></p>
         
         <p id="MSS_0935">
            adyāpi tāṃ salalitaślathakeśapāśām īṣatsamunmiṣitaghūrṇitavakranetrām /<br />
            suptotthitāṃ vidadhatīṃ muhuraṅgabhaṅga paśyāmi daṣṭamadharaṃ bahuśaḥ spṛśantīm //
             <span class="ref">MSS_0935</span></p>
         
         <p id="MSS_0936">
            adyāpi tāṃ sunipuṇaṃ yatatā mayāpi dṛṣṭaṃ na yatsadṛśato vadanaṃ kadācit /<br />
            saundaryanirjitarati dvijarājakānti kāntāmihātivimalatvamahāguṇena //
             <span class="ref">MSS_0936</span></p>
         
         <p id="MSS_0937">
            adyāpi tāṃ surataghūrṇanimīlitākṣīṃ srastāṅgayaṣṭagalitāṃśukakeśapāśām /<br />
            śṛṅgāravāriruhakānanarāhahaṃsīṃ janmāntare'pi nidhane'pyanucintayāmi //
             <span class="ref">MSS_0937</span></p>
         
         <p id="MSS_0938">
            adyāpi tāṃ suratajāgaraghūrṇamāna- tiryagvalattaralatārakdīrghanetrām /<br />
            śṛṅgārasārakamalākararājahaṃsīṃ vrīḍāvinamravadanāmuṣasi smarāmi //
             <span class="ref">MSS_0938</span></p>
         
         <p id="MSS_0939">
            adyāpi tāṃ suratatāṇḍavasūtradhāraṃ durvāradarpajaghanaglapitāṅgayaṣṭim /<br />
            aṅgaṃ rasaiḥ samupaguhya kaṭiṃ dadhānāṃ kiṃcinnimīlanayanāṃ manasā smarāmi //
             <span class="ref">MSS_0939</span></p>
         
         <p id="MSS_0940">
            adyāpi tāṃ suratatāṇḍavasūtradhārīṃ pūrṇendusundaramukhīṃ madavihvalāṅgīm /<br />
            tanvīṃ viśālajaghanastanabhāranamrāṃ vyālolakuntalakalāpavatīṃ smarāmi //
             <span class="ref">MSS_0940</span></p>
         
         <p id="MSS_0941">
            adyāpi tāṃ suratalabdhayaśaḥpatākāṃ lambālakāṃ virahapāṇḍuragaṇḍabhittim /<br />
            svapne'pi lolanayanāṃ kṣaṇadṛṣṭanaṣṭāṃ vidyāṃ pramādaguṇitāmiva saṃsmarāmi //
             <span class="ref">MSS_0941</span></p>
         
         <p id="MSS_0942">
            adyāpi tāṃ surabhinirbharadantabhājaṃ dhāvantamāsyakamalaṃ calacañcarīkam /<br />
            kiṃciccalallalitakuñcitavāmanetrāṃ paśyāmi kelikamalena nivārayantīm //
             <span class="ref">MSS_0942</span></p>
         
         <p id="MSS_0943">
            adyāpi tāṃ suvadanāṃ valabhau niṣaṇṇāṃ tadgehasaṃnidhipade mayi dṛṣṭamātre /<br />
            vītottarāṃ priyasakhīṣu kutasmarāsu lajjāvilāsahasitāṃ hṛdi cintayāmi //
             <span class="ref">MSS_0943</span></p>
         
         <p id="MSS_0944">
            adyāpi tāṃ suvadanāṃ stanabhāranabhrāṃ śyāmāṃ ca vāmanayanāṃ ramaṇīyagātrīm /<br />
            nidrālasāmalakanirjitaṣaṭpadāliṃ saṃcintayāmi satataṃ smaravaijayantīm //
             <span class="ref">MSS_0944</span></p>
         
         <p id="MSS_0945">
            adyāpi tāṃ suśayitāṃ kṣaṇaviprabuddhāṃ nidrālasāṃ hṛdi vahāmi kṛtāṅgabhaṅgām /<br />
            jṛmbhāvatīrṇamukhamārutagandhalabdha- mughabhramadbhramaravibhramalolanetrām //
             <span class="ref">MSS_0945</span></p>
         
         <p id="MSS_0946">
            adyāpi tāṃ stimitavastramivāṅgalagnāṃ prauḍhapratāpamadanānalataptadehām /<br />
            bālāmanāthaśaraṇāmanukampanīyāṃ prāṇādhikāṃ kṣaṇamahaṃ na hi vismarāmi //
             <span class="ref">MSS_0946</span></p>
         
         <p id="MSS_0947">
            adyāpi tāni smitamukhīṃ puruṣāyiteṣu lambālakākulakapolalatāṃ smarāmi /<br />
            āndolanaśramajalākulavihvalāṅgīṃ śvāsottaraṃ ca nibhṛtaṃ ca muhurvadantīm //
             <span class="ref">MSS_0947</span></p>
         
         <p id="MSS_0948">
            adyāpi tāni parivartitakaṃdharāṇi kiṃcitkṣutatruṭitakañcukajālakāni /<br />
            tasyā bhujāgraluladudvalakuntalāni citte sphuranti mama vakravilocanāni //
             <span class="ref">MSS_0948</span></p>
         
         <p id="MSS_0949">
            adyāpi tāni mama cetasi saṃsphuranti karṇāntasaṃgatakaṭākṣanirīkṣitāni /<br />
            tasyāḥ smarajvarakarāṇi madālasāni līlāvilāsabahulāni vilocanāni //
             <span class="ref">MSS_0949</span></p>
         
         <p id="MSS_0950">
            adyāpi tāni mama cetasi saṃsphuranti bimboṣṭhadeśaparikīrṇaśucismatāni /
             <span class="ref">MSS_0950</span></p>
         
         <p id="MSS_0951">
            adyāpi tāni mṛduvākyasubhāṣitāni tirthagvivarttinayanāntanirīkṣaṇāni līlālasāñcitagatāni
            śucismitāni tasyāḥ smarāmi madavibhramaceṣṭitāni //
             <span class="ref">MSS_0951</span></p>
         
         <p id="MSS_0952">
            adyāpi tāmanibhṛtakramamāgataṃ ca māṃ dvāri vīkṣya śayane nimiṣeṇa suptām /<br />
            mandaṃ mayi spṛśati kaṇḍakitāṅgayaṣṭim utphullagaṇḍaphalakāṃ bahuśaḥ smarāmi //
             <span class="ref">MSS_0952</span></p>
         
         <p id="MSS_0953">
            adyāpi tāmanunayatyapi cāṭupūrvaṃ kopāt prākṛtamukhīṃ mayi sāparādhe /<br />
            āliṅgati prasabhamutpulakāṅgayaṣṭiṃ māmete duḥsahamivoktavatīṃ smarāmi //
             <span class="ref">MSS_0953</span></p>
         
         <p id="MSS_0954">
            adyāpi tāmanunayatyapi mayyasaktāṃ vyāvṛttya keliśayane śayitāṃ parācīm /<br />
            nidrākulāmiva mamābhimukhībhavantīṃ prātarmadaṅganihitaikabhujāṃ smarāmi //
             <span class="ref">MSS_0954</span></p>
         
         <p id="MSS_0955">
            adyāpi tāmabhiviśālanitambabimbāṃ gambhīranābhikuharāṃ tanumadhyabhāgām /<br />
            amlānakomalamṛṇālasamānabāhuṃ līlālasāñcitagatiṃ manasā smarāmi //
             <span class="ref">MSS_0955</span></p>
         
         <p id="MSS_0956">
            adyāpi tāmaruṇayatyaruṇentarikṣam āpṛcchamānamapi nāma vidhārayantīm /<br />
            utthāpya niścaladṛśau mama niḥśvasantīṃ cintākulāṃ kimapi namramukhīṃ smarāmi //
             <span class="ref">MSS_0956</span></p>
         
         <p id="MSS_0957">
            adyāpi tāmalamasīlitacārunetrāṃ loladbhujāvalayajhaṃkṛtimāvahantīm /<br />
            vellatkarorukucamunnamitasvakarṇe kaṇḍūyanaṃ vidadhatīṃ hṛdi cintayāmi //
             <span class="ref">MSS_0957</span></p>
         
         <p id="MSS_0958">
            adyāpi tāmavahitāṃ manasācalena saṃcintayāmi yuvatīṃ mama jīvitāśām /<br />
            nānyopabhuktanavayauvanabhārasārāṃ janmāntare'pi mama saiva gatiryathā syāt //
             <span class="ref">MSS_0958</span></p>
         
         <p id="MSS_0959">
            adyāpi tāmavigaṇayya kṛtāparādham āpādamūlapatitaṃ sahasā calantīm /<br />
            vastrāñcalaṃ mama karānnijamākṣipantīṃ mā meti roṣaparuṣaṃ vadatīṃ smarāmi //
             <span class="ref">MSS_0959</span></p>
         
         <p id="MSS_0960">
            adyāpi tāmahamalajjitapūrvaghṛṣṭe śayyātale suśayitāṃ madanotsavāya /<br />
            vīrṇāvatīṃ vikacacampakapuṣpanāsāṃ dhyāyāmi cetasi sadā nadatīṃ śubhāṅgīm //
             <span class="ref">MSS_0960</span></p>
         
         <p id="MSS_0961">
            adyāpi tāmita itaśca puraśca paścād antarbahiḥ parita eva paribhramantīm /<br />
            paśyāmi phullakanakāmbujasaṃnibhen vaktreṇa tiryagapavartitalocanena //
             <span class="ref">MSS_0961</span></p>
         
         <p id="MSS_0962">
            adyāpi tāmupavane paricārayuktāṃ saṃcintayāmyupagatāṃ madanotsavāya /<br />
            māṃ pārśvasaṃnihitalokabhayāt saśaṅkaṃ vyāvartitekṣaṇamanukṣaṇamīkṣamāṇām //
             <span class="ref">MSS_0962</span></p>
         
         <p id="MSS_0963">
            adyāpi tāmubhayapārśvagahāraramyāṃ vāsantikākusumabhāsittakañcukāṃ ca /<br />
            rākābhirāmavidhumaṇḍalavalguvavatrāṃ lāvaṇyanirjjitarayāṃ satataṃ smarāmi //
             <span class="ref">MSS_0963</span></p>
         
         <p id="MSS_0964">
            adyāpi tāmurasijadvayamunnamayya madhye valitritayalakṣitaromarājim /<br />
            dhyāyāmi vellitabhujāṃ vihitāṅgabhaṅgaṃ vyājena nābhikuharaṃ mama darśayantīm //
             <span class="ref">MSS_0964</span></p>
         
         <p id="MSS_0965">
            adyāpi tiṣṭhati dṛśoridamuttarīyaṃ dhartuṃ punaḥ stanataṭe galitaṃ pravṛttā /<br />
            vācaṃ niśamya nayanaṃ nayanaṃ mameti kiṃcittadā yadkarot smitamāyatākṣī //
             <span class="ref">MSS_0965</span></p>
         
         <p id="MSS_0966">
            adyāpi durnivāraṃ stutikanyā bhajati kaumāram /<br />
            madbhyo na rocate sā- 'santo'pyasyai na rocante //
             <span class="ref">MSS_0966</span></p>
         
         <p id="MSS_0967">
            adyāpi dhāvati manaḥ kimahaṃ karomi sārdhaṃ sakhībhirapi vāsagṛhe sukānte /<br />
            kāntāṅgasaṃgaparihāsavicitranṛtye krīḍābhirāma iti yātu madīyakālaḥ //
             <span class="ref">MSS_0967</span></p>
         
         <p id="MSS_0968">
            adyāpi na sphurati kesarabhāralakṣmīr na preṅkhati dhvanitamadraguhāntareṣu /<br />
            mattāstathāpi kariṇo hariṇādhipasya paśyanti bhītamanasaḥ padavīṃ vaneṣu //
             <span class="ref">MSS_0968</span></p>
         
         <p id="MSS_0969">
            adyāpi nirmalaśaracchaśigaurakānti ceto munerapi haret kimutāsmadīyam /<br />
            vaktraṃ sudhāmayamahaṃ yadi tat prapadye cumban pibāmyavirataṃ vyathate mano me //
             <span class="ref">MSS_0969</span></p>
         
         <p id="MSS_0970">
            adyāpi nānaṃ harakopavahnis tvayi jvalatyaurva ivāmburāśau /<br />
            tvamanyathā manmatha madvidhānāṃ bhasmāvaśeṣaḥ kathamevamuṣṇaḥ //
             <span class="ref">MSS_0970</span></p>
         
         <p id="MSS_0971">
            adyāpi rojjhati haraḥ kila kālakūṭaṃ kūrmo bibharti dharaṇīṃ puṣṭhabhāge /<br />
            ambhonidhirvahati duḥsahavāḍavāgniṃ aṅgīkṛtaṃ sukṛtinaḥ paripālayanti //
             <span class="ref">MSS_0971</span></p>
         
         <p id="MSS_0972">
            adyāpi mārutavidhūtalatāvitānāṃ vīṇāvinodaracanāṃ mama jīviteśām /<br />
            pañceṣurāṣṭrakamalāṃ śubhavedimadhyāṃ dhyāyāmi cetasi sartīṃ madanābhirāmām //
             <span class="ref">MSS_0972</span></p>
         
         <p id="MSS_0973">
            adyāpi me niśi divā hṛdayaṃ dunoti pūrṇendusundarasukhaṃ mama vallabhāyāḥ /<br />
            lāvaṇyanirjitaratikṣatakāmadarpaṃ bhūyaḥ puraḥ pratipadaṃ na vilokyate yat //
             <span class="ref">MSS_0973</span></p>
         
         <p id="MSS_0974">
            adyāpi me varatanormadhurāṇi tasyā yānyarthavanti na ca yāni nirarthakāni /<br />
            nidrānimīlitadṛśo madamantharāyās tānyakṣarāṇi hṛdaye kimapi dhvananti //
             <span class="ref">MSS_0974</span></p>
         
         <p id="MSS_0975">
            adyāpi ye na vihitā vipulāḥ prabandhā vidyotamānavibhavāḥ sukhayanti viśvam /<br />
            so'yaṃ dviśuddhaguruvaṃśabhavaḥ prasiddho gopāladatta upameyapadaṃ kathaṃ syāt //
             <span class="ref">MSS_0975</span></p>
         
         <p id="MSS_0976">
            adyāpi vāsagṛhato mayi nīyamāne durvārabhīṣaṇakarairyamadūtakalpaiḥ /<br />
            kiṃ kiṃ tayā bahuvidhaṃ na kṛtaṃ madarthe vaktuṃ na pāryata iti vyathate mano me //
             <span class="ref">MSS_0976</span></p>
         
         <p id="MSS_0977">
            adyāpi vismayakarī tridaśān vihāya buddhirbalāccalati me kimahaṃ karomi /<br />
            jānannapi pratimuhūrtamihāntakāle kānteti vallabhatareti mameti dhīrā //
             <span class="ref">MSS_0977</span></p>
         
         <p id="MSS_0978">
            adyāpi śītadyutirātmabimbaṃ nirmāya nirmāya punarbhunakti /<br />
            tasyā mukhenāyatalocanāyāḥ kartuṃ na śaktiḥ sadṛśaṃ priyāyāḥ //
             <span class="ref">MSS_0978</span></p>
         
         <p id="MSS_0979">
            adyāpi śravasī na kuṇḍalacale kelikvaṇatkaṅkaṇau bāhū nāpi na hārihāravalayāluṇṭhā
            ca kaṇṭhāvaniḥ /<br />
            asyāḥ paśya tathāpi paṅkajadṛśo viśvaṃ priyaṃ bhāvukaṃ paśyāmaḥ sphuṭatāvibhūṣaṇakarābhogaṃ
            vapurvaibhavam //
             <span class="ref">MSS_0979</span></p>
         
         <p id="MSS_0980">
            adyāpi sā mama manastaṭinī sadāste romāñcavīcivilasadvipulasvabhāvā /<br />
            kādambakeśararuciḥ kṣatavīkṣaṇaṃ māṃ gātraklamaṃ kathayatī priyarājahaṃsī //
             <span class="ref">MSS_0980</span></p>
         
         <p id="MSS_0981">
            adyāpi sundari tavānanacandrabimbaṃ bandīkṛtāmbujayugaṃ paricumbya cetaḥ /<br />
            tvatsaṃgamodbhavasukhaṃ tanute tathāpi vairaṃ karoti karuṇāvikalo vivekaḥ //
             <span class="ref">MSS_0981</span></p>
         
         <p id="MSS_0982">
            adyāpi stanaśailadurgaviṣame sīmantinīnāṃ hṛdi sthātuṃ vāñchati māna eṣa dhigiti krodhādivālohitaḥ
            /<br />
            udyaddūrataraprasāritakaraḥ karṣatyasau tatkṣaṇāt phullatkairavakośaniḥsaradaliśreṇīkṛpāṇaṃ
            śaśī //
             <span class="ref">MSS_0982</span></p>
         
         <p id="MSS_0983">
            adyāpi hariharādibhir amarairapi tattvato na vijñātāḥ /<br />
            bhramavibhramabahumohā veśyāḥ saṃsāramāyāśca //
             <span class="ref">MSS_0983</span></p>
         
         <p id="MSS_0984">
            adyāpi hi nṛśaṃsasya pituste divaso gataḥ /<br />
            tamasā pihitaḥ panthā ehi putraka śevahe //
             <span class="ref">MSS_0984</span></p>
         
         <p id="MSS_0985">
            adyāpyaśokanavapallavaraktahastāṃ muktāphalapracayacumbitacūcukāgrām /<br />
            antaḥsmitocchvasitapāṇḍuragaṇḍabhittiṃ tāṃ vallabhāmalasahaṃsagatiṃ smarāmi //
             <span class="ref">MSS_0985</span></p>
         
         <p id="MSS_0986">
            adyāpyahaṃ calitacārunimīlitākṣam āsyaṃ smarāmi satataṃ suratāvasāne /<br />
            tatkālaniśvasitaniḥsṛtakāntikāntaṃ svedodabinduparidanturitaṃ priyāyāḥ //
             <span class="ref">MSS_0986</span></p>
         
         <p id="MSS_0987">
            adyāpyahaṃ varavadhūsuratopabhogaṃ jīvāmi nānyavidhinā kṣaṇamantareṇa /<br />
            tadbhrātaro maraṇameva hi duḥkhaśāntyai vijñāpayāmi bhavatastvaritaṃ lunīdhvam //
             <span class="ref">MSS_0987</span></p>
         
         <p id="MSS_0988">
            adyāpyahaṃ vikacakundasamānadantaṃ tiryagvivartitaviśālavilocanāntam /<br />
            tasyā mukhaṃ suvijitendu na vismarāmi codyaṃ kṛtajña iva sādhukṛtopakāram //
             <span class="ref">MSS_0988</span></p>
         
         <p id="MSS_0989">
            adyāpyahaṃ sarasamañjulabhṛṅganādam īṣatsmarollasitarāgasupāṇḍugaṇḍam /<br />
            paśyāmi pūrṇaśaradindusamānakānti tasyā mukhaṃ vikacapaṅkajapātranetram //
             <span class="ref">MSS_0989</span></p>
         
         <p id="MSS_0990">
            adyāpyaho jagati sundaralakṣapūrṇe anyānyamuttamaguṇādhikasaṃprapanne /<br />
            anyābhirapyupamituṃ na mayā ca śakyaṃ rūpaṃ tadīyamiti me hṛdaye vitarkaḥ //
             <span class="ref">MSS_0990</span></p>
         
         <p id="MSS_0991">
            adyāpyunmadayātudhānataruṇīcañ catkarāsphālana- vyāvalgannṛkapālatālaraṇitairnṛtyatpiśācāṅganāḥ
            /<br />
            udgāyanti yaśāṃsi yasya vitatairnādaiḥ pracaṇḍānila- prakṣubhyatkarikumbhakūṭakuharavyaktai
            raṇakṣoṇayaḥ //
             <span class="ref">MSS_0991</span></p>
         
         <p id="MSS_0992">
            adyābhogini gāḍhamarmanivahe harmyāgravedījuṣāṃ sadyaścandanaśoṣiṇi stanataṭe saṅge
            kuraṅgīdṛśām /<br />
            prāyaḥ praślathayanti puṣpadhanuṣaḥ puṣpākare niṣṭhite nirvedaṃ navamallikāsurabhayaḥ
            sāyaṃtanā vāyavaḥ //
             <span class="ref">MSS_0992</span></p>
         
         <p id="MSS_0993">
            adyāmbhaḥ paritaḥ patiṣyati bhuvastāpo'dya nirvāsyati kṣetreṣvadya yatiṣyate janapadaḥ
            sasyeṣu paryutsukaḥ /<br />
            nartiṣyanti tavodaye'dya jalada vyālolapucchacchada- cchatracchāditamaulayo diśi diśi
            krīḍālasāḥ kekinaḥ //
             <span class="ref">MSS_0993</span></p>
         
         <p id="MSS_0994">
            adyārabhya kaṭhorakārmukalatāvinyastahastāmbujas tāvanna prakaṭīkaromi nayane śoṇe
            nimeṣodayān /<br />
            yāvat sāyakakotipāṭitaripukṣmāpālamauliskhalan mallīmālyapatatparāgapaṭalairāmodinī
            medinī //
             <span class="ref">MSS_0994</span></p>
         
         <p id="MSS_0995">
            adyārabhya na hi priye punarahaṃ mānasya vā bhājanaṃ gṛhṇīyāṃ viṣarūpiṇaḥ śaṭhamaternāmāpi
            saṃkṣepataḥ /<br />
            kiṃ tenaiva vinā śaśāṅkakiraṇaspaṣṭāṭṭahāsā niśā naiko vā divasaḥ payodamalino yāyān
            mama prāvṛṣi //
             <span class="ref">MSS_0995</span></p>
         
         <p id="MSS_0996">
            adyāśanaṃ śiśujanasya balena jātaṃ śvo vā kathaṃ nu bhaviteti vicintayantī /<br />
            ityaśrupātamalinīkṛtagaṇḍadeśā neccheddaridragṛhiṇī rajanīvirāmam //
             <span class="ref">MSS_0996</span></p>
         
         <p id="MSS_0997">
            adyedaṃ śva idaṃ tathā parudidaṃ kṛtyaṃ parāri tvadaś cetaścintayasītthameva satataṃ
            nirvyākulaṃ re kutaḥ /<br />
            tatkālaṃ vilasanmanorathalatākāntāradāvānalo yasmin daṇḍadharaṃ smariṣyasi sakhe so'pyasti
            kaścit kṣaṇaḥ //
             <span class="ref">MSS_0997</span></p>
         
         <p id="MSS_0998">
            adyeśvarāścāraṇagāyanānāṃ sadaiva kalpadrumavat phalanti /<br />
            sadbhyastu kiṃcid vacasaiva sāyaṃ dīpāya karpūramivārpayanti //
             <span class="ref">MSS_0998</span></p>
         
         <p id="MSS_0999">
            adyaike prātarapare vitate'hni tathā pare /<br />
            yānti niḥsīmni saṃsāre kaḥ sthātā nanu śocati //
             <span class="ref">MSS_0999</span></p>
         
         <p id="MSS_1000">
            adyaiva kuru yacchreyo mā tvā kālo'tyagādayam /<br />
            akṛteṣveva kāryeṣu mṛtyurvai saṃprakarṣati //
             <span class="ref">MSS_1000</span></p>
         
         <p id="MSS_1001">
            adyaiva kuru yacchreyo vṛddhaḥsan kiṃ kariṣyasi /<br />
            svagātrāṇyapi bhārāya bhavanti hi viparyaye //
             <span class="ref">MSS_1001</span></p>
         
         <p id="MSS_1002">
            adyaiva yat pratipadudgatacandralekhā- sakhyaṃ tvayā tanuriyaṃ gamitā varākyāḥ /<br />
            kānte gate kusumasāyaka tat prabhāte bāṇāvalīṃ kathaya kutra vimokṣyasi tvam //
             <span class="ref">MSS_1002</span></p>
         
         <p id="MSS_1003">
            adyaiva śvaḥ paraśvastricaturadivasānantaraṃ sāyamahni prātaḥ prāhṇe parāhṇe kṣaṇamiha
            nivasa prasthito'bhyehi bhūyaḥ /<br />
            itthaṃ rekātirekānaviditakapaṭaprakriyānarthisārthān atyarthaṃ vyarthayanti pratidivasamaho
            rājadhānyāṃ vadānyāḥ //
             <span class="ref">MSS_1003</span></p>
         
         <p id="MSS_1004">
            adyaiva hasitaṃ gītaṃ krīḍitaṃ yaiḥ śarīribhiḥ /<br />
            adyaiva te na dṛśyante paśya kālasya ceṣṭitam //
             <span class="ref">MSS_1004</span></p>
         
         <p id="MSS_1005">
            adyotsaṅgavasadbhujaṃgakavalakleśādiveśācala- prāleyaplavanecchayānusarati śrīkhaṇḍaśailānilaḥ
            /<br />
            kiṃ ca snigdharasālamaulimukulānyālokya harṣodayād unmīlanti kuhūḥkuhūriti kalottālāḥ
            pikānāṃ giraḥ //
             <span class="ref">MSS_1005</span></p>
         
         <p id="MSS_1006">
            adyodyānagṛhāṅgaṇe sakhi mayā svapnena lākṣāruṇaḥ protkṣipto'yamaśokadohadavidhau
            pādaḥ kvaṇannūpuraḥ /<br />
            tāvat kiṃ kathayāmi kelipaṭunā nirgatya kuñjodarād ajñātopanatena tena sahasā mūrdhnaiva
            saṃbhāvitaḥ //
             <span class="ref">MSS_1006</span></p>
         
         <p id="MSS_1007">
            adyonmīlanmalayapavanoddhūtacūtāṃkurāgra- grāsāsvādādadhikamadhurairuccaradbhirninādaiḥ
            /<br />
            kvāpi kvāpi smarahutavahoddīpanāyādhvagānāṃ hotuṃ prāṇānṛcamiva pikaḥ sāmidhenīmadhīte
            //
             <span class="ref">MSS_1007</span></p>
         
         <p id="MSS_1008">
            adrākṣīdapanidrakorakabharavyānamravallīskhalad- dhūlīdurdinasūditāmbaramasāvudyānamurvīpatiḥ
            /<br />
            āsthānībhavanaṃ vasantanṛpaterdevasya cetobhuvaḥ satrāgāramanuttaraṃ madhulihāmekaṃ
            prapāmaṇḍapam //
             <span class="ref">MSS_1008</span></p>
         
         <p id="MSS_1009">
            adrākṣurye narendrā drupadatanubhuvaḥ keśapāśāvakṛṣṭiṃ cakrurvākārayan vā manasi kimaparaṃ
            ye'nvamanyanta mohāt /<br />
            sarveṣāmeva teṣāṃ samaramakhabhuvi krodhavahṇau juhoti dvitrairhuṃkāramntrairabhijanasamidho
            madhyamaḥ pāṇḍaveyaḥ //
             <span class="ref">MSS_1009</span></p>
         
         <p id="MSS_1010">
            adriṣvañjanapuñjakānti jaladraprāyaṃ ca mūle diśām ūrdhvaṃ nīlavitānakalpabhavanau
            jambālalepopamam /<br />
            tīre nīranidhestamālaviṭapicchāyāṃ ca sāyaṃ śanair udgacchatyabhisārikāpriyatamapremānukūlaṃ
            tamaḥ //
             <span class="ref">MSS_1010</span></p>
         
         <p id="MSS_1011">
            adreḥ kiṃ svidvahati pavanaḥ śṛṅgamityunmukhībhir dṛṣṭotsāhaścakitacakitaṃ mugdhasiddhāṅganābhiḥ
            /<br />
            sthānādasmāt sarasaniculādutpatodaṅmukhaḥ khaṃ diṅnāgānāṃ pathi pariharan sthūlahastāvalepān
            //
             <span class="ref">MSS_1011</span></p>
         
         <p id="MSS_1012">
            adrohaḥ śaucānām acāpalaṃ vrataviśeṣaniyamānām /<br />
            paiśunyamapriyāṇāṃ vṛtticchedo nṛśaṃsacaritānām //
             <span class="ref">MSS_1012</span></p>
         
         <p id="MSS_1013">
            adrohaḥ sarvabhūteṣu karmaṇā manasā girā /<br />
            anugrahaśca dānaṃ ca satāṃ dharmaḥ sanātanaḥ //
             <span class="ref">MSS_1013</span></p>
         
         <p id="MSS_1014">
            adrohasamayaṃ kṛtvā munīnāmagrato hariḥ /<br />
            jaghāna namuciṃ paścād apāṃ phenena pārthiva //
             <span class="ref">MSS_1014</span></p>
         
         <p id="MSS_1015">
            adrohe samayaṃ kṛtvā ciccheda namuceḥ śiraḥ /<br />
            śakraḥ sā hi matā tasya ripau vṛttiḥ sanātanī //
             <span class="ref">MSS_1015</span></p>
         
         <p id="MSS_1016">
            adrau jīrṇadarīṣu saṃkaṭasarittīreṣu nimnonnate ūḍhā yena vṛṣeṇa dhūrbalavatā yūnā
            dvitīyena yā /<br />
            tāṃ vṛddho'pi kṛśo'pi durvaha dhuraṃ voḍhuṃ sa eva kṣamo rathyābhaḍḍalakaiḥ sametya
            bahubhirnākṛṣyate'nyairvṛṣaiḥ //
             <span class="ref">MSS_1016</span></p>
         
         <p id="MSS_1017">
            advitīyaṃ nijaṃ loke vilokya vahato mudam /<br />
            pramadāvadanasyāyaṃ darpodreko na tu smitam //
             <span class="ref">MSS_1017</span></p>
         
         <p id="MSS_1018">
            advisaṃvīkṣaṇaṃ cakṣur advisaṃmīlanaṃ manaḥ /<br />
            advisaṃsparśanaḥ pāṇir adya me kiṃ kariṣyati //
             <span class="ref">MSS_1018</span></p>
         
         <p id="MSS_1019">
            adveṣapeśalaṃ kuryān manaḥ kusumakomalam /<br />
            babhūva dveṣadoṣeṇa devadānavasaṃkṣayaḥ //
             <span class="ref">MSS_1019</span></p>
         
         <p id="MSS_1020">
            advaitaṃ sukhaduḥkhayoranuguṇaṃ sarvāsvavasthāsu yad viśrāmo hṛdayasya yatra jarasā
            yasminnahāryo rasaḥ /<br />
            kālenāvaraṇātyayāt pariṇate yatsnehasāre sthitaṃ bhadraṃ tasya sumānuṣasya kathamapyekaṃ
            hi tat prāpyate //
             <span class="ref">MSS_1020</span></p>
         
         <p id="MSS_1021">
            advaitamekaṃ sukhamunnayantī vismārayantī jagadeva tanvi /<br />
            muktāśritāmātmaruciṃ vadantī vedāntasiddhāntakatheva bhāsi //
             <span class="ref">MSS_1021</span></p>
         
         <p id="MSS_1022">
            advaitoktipaṭūn vaṭūnapi vayaṃ bālān namaskurmahe ye tu dvandvavadāstadīyaśirasi nyasyāma
            vāmaṃ padam /<br />
            siṃhaḥ svīyaśiśūn niveśya hṛdaye sāndrādarādāmṛśaty āveśena bhinatti saṃbhramapadaṃ
            mattebhakumbhasthalam //
             <span class="ref">MSS_1022</span></p>
         
         <p id="MSS_1023">
            advaidhamānasaṃyuktaṃ śūraṃ dhīraṃ vipaścitam /<br />
            na śrīḥ saṃtyajate nityam ādityamiva raśmayaḥ //
             <span class="ref">MSS_1023</span></p>
         
         <p id="MSS_1024">
            adhaḥ karoti yadratnaṃ mūrdhnā dhārayate tṛṇam /<br />
            doṣastasyaiva jaladhe ratnaṃ ratnaṃ tṛṇaṃ tṛṇam //
             <span class="ref">MSS_1024</span></p>
         
         <p id="MSS_1025">
            adhaḥ kurvanprajāḥ sarvā bahudhā mahimolbaṇaḥ /<br />
            rājā parvaṇi kasmiṃścid bhavedahibhayākulaḥ //
             <span class="ref">MSS_1025</span></p>
         
         <p id="MSS_1026">
            adhaḥ kṣipanti kṛpaṇā vittaṃ tatra yiyāsavaḥ /<br />
            santastu gurutīrthādau taduccaiḥpadakāṅkṣiṇaḥ //
             <span class="ref">MSS_1026</span></p>
         
         <p id="MSS_1027">
            adhaḥ paśyan pārśvadvayavalitasācīkṛtaśirāḥ śanaiḥ pakṣasthairyāddivi masṛṇacakrākṛtigatiḥ
            /<br />
            cirāccillastiryaktvaritataramāhāranipuṇo nipatyaivākasmāccalacaraṇamūrdhaṃ prapatati
            //
             <span class="ref">MSS_1027</span></p>
         
         <p id="MSS_1028">
            adhaḥ paśyasi kiṃ bāle patitaṃ tava kiṃ bhuvi /<br />
            re re mūrkha na jānāsi gataṃ tāruṇyamauktikam //
             <span class="ref">MSS_1028</span></p>
         
         <p id="MSS_1029">
            adhaḥpuṣpī śaṅkhapuṣpī lajjālurgirikarṇikā /<br />
            nīlinī sahadevā ca putramārjārikā tathā //
             <span class="ref">MSS_1029</span></p>
         
         <p id="MSS_1030">
            viṣṇukrāntā ca sarvāsāṃ jaṭā grāhyā raverdine /<br />
            baddhā bhuje vilepādvā kāye śastraughavārikā //
             <span class="ref">MSS_1030</span></p>
         
         <p id="MSS_1031">
            adhaḥ śete śambhustava caraṇamādhāya hṛdaye bahirdvāre dauvārikapadamupetaḥ kamalajaḥ
            /<br />
            viḍaujā vaiphalyaṃ bhajati nijavijñāpanakṛte tāvahaṃ dāsaḥ syāmiti manasi lajjā bhayamapi
            //
             <span class="ref">MSS_1031</span></p>
         
         <p id="MSS_1032">
            adhaḥsthā ramate nārī uparisthaśca kāmukaḥ /<br />
            prasiddhaṃ tadrataṃ jñeyaṃ grāmabālajanapriyam //
             <span class="ref">MSS_1032</span></p>
         
         <p id="MSS_1033">
            adhanaṃ khalu jīvadhanaṃ dhanamardhadhanaṃ mahaddhanaṃ dhānyam /<br />
            atidhanametat sundari vidyā ca tapaśca kīrtiśca //
             <span class="ref">MSS_1033</span></p>
         
         <p id="MSS_1034">
            adhanā api te dhanyāḥ sādhavo gṛhamedhinaḥ /<br />
            yadgṛhā hyarhavaryāmbutṛṇabhūmīśvarāvarāḥ //
             <span class="ref">MSS_1034</span></p>
         
         <p id="MSS_1035">
            adhanā dhanamicchanti vācaṃ caiva catuṣpadāḥ /<br />
            mānavāḥ svargamicchanti mokṣamicchanti devatāḥ //
             <span class="ref">MSS_1035</span></p>
         
         <p id="MSS_1036">
            adhanenārthakāmena nārthaḥ śakyo vivitsatā /<br />
            arthairarthā nibadhyante gajairiva mahāgajāḥ //
             <span class="ref">MSS_1036</span></p>
         
         <p id="MSS_1037">
            adhano dātukāmo'pi saṃprāpto dhanināṃ gṛham /<br />
            manyate yācako'yaṃ dhig dāridryaṃ khalu dehinām //
             <span class="ref">MSS_1037</span></p>
         
         <p id="MSS_1038">
            adhano'yaṃ dhanaṃ prāpya mādyannuccairna māṃ smaret /<br />
            iti kāruṇiko nūnaṃ dhanaṃ me bhūri nādadat //
             <span class="ref">MSS_1038</span></p>
         
         <p id="MSS_1039">
            adhamaṃ bādhate bhūyo duḥkhavego na tattamam /<br />
            pādadvayaṃ vrajatyāśu śītasparśo na cakṣuṣī //
             <span class="ref">MSS_1039</span></p>
         
         <p id="MSS_1040">
            adhamamitrakumitrasamāgamaḥ priyaviyogabhayāni daridratā /<br />
            apayaśaḥ khalu lokaparābhavo bhavati pāpataroḥ phalamīdṛśam //
             <span class="ref">MSS_1040</span></p>
         
         <p id="MSS_1041">
            adhamarṇaśavājīviśrāddhabhugduṣṭabhūbhujām /<br />
            abhiprāyā na siddhyanti tenedaṃ dhriyate jagat //
             <span class="ref">MSS_1041</span></p>
         
         <p id="MSS_1042">
            adhamāḥ kalimicchanti saṃdhimicchanti madhyamāḥ /<br />
            uttamā mānamicchanti māno hi mahatāṃ dhanam //
             <span class="ref">MSS_1042</span></p>
         
         <p id="MSS_1043">
            adhamā dhanamicchanti dhanamānau ca madhyamāḥ /<br />
            uttamā mānamicchanti māno hi mahatāṃ dhanam //
             <span class="ref">MSS_1043</span></p>
         
         <p id="MSS_1044">
            adhame saṃgatā lakṣmīr nopabhogāya kasyacit /<br />
            kardame patitā chāyā sahakārataroriva //
             <span class="ref">MSS_1044</span></p>
         
         <p id="MSS_1045">
            adhamo mātukāraśca dhātukāraśca madhyamaḥ /<br />
            dhātumātukriyākāra uttamaḥ parikīrtitaḥ //
             <span class="ref">MSS_1045</span></p>
         
         <p id="MSS_1046">
            adhamo lakṣaṇajñaḥ syān madhyamo lakṣyamācaret /<br />
            lakṣyalakṣaṇasaṃyukta uttamaḥ parikīrtitaḥ //
             <span class="ref">MSS_1046</span></p>
         
         <p id="MSS_1047">
            adharaṃ kila bimbanāmakaṃ phalamasmāditi bhavyamanvayam /<br />
            labhate'dharabimbamityadaḥ padamasyā radanacchadaṃ vadat //
             <span class="ref">MSS_1047</span></p>
         
         <p id="MSS_1048">
            adharaḥ kisalayarāgaḥ komalaviṭapānukāriṇau bāhū /<br />
            kusumamiva lobhanīyaṃ yauvanamaṅgeṣu saṃnaddham //
             <span class="ref">MSS_1048</span></p>
         
         <p id="MSS_1049">
            adharaḥ padmarāgo'yam anarghaḥ savraṇo'pi te /<br />
            mugdhe hastaḥ kimartho'yam apārtha iha dīyate //
             <span class="ref">MSS_1049</span></p>
         
         <p id="MSS_1050">
            adharadyutirastapallavā mukhaśobhā śaśikāntilaṅghinī /<br />
            tanurapratimā ca subhruvo na vidherasya kṛtiṃ vivakṣati //
             <span class="ref">MSS_1050</span></p>
         
         <p id="MSS_1051">
            adharamadhare kaṇṭhaṃ kaṇṭhe nidhāya bhujaṃ bhuje hṛdi ca hṛdayaṃ madhye madhyaṃ sarojadṛśo
            dṛḍham /<br />
            sarabhasamaho corāvūruṃ padaṃ ca pade balād gamayati jano dhanyaḥ kaścit samāṃ śiśire
            niśām //
             <span class="ref">MSS_1051</span></p>
         
         <p id="MSS_1052">
            adharamadhare kaṇṭhe kaṇṭhaṃ sacāṭu dṛśordṛśāv alikamalike kṛtvā gopījanena sasaṃbhramam
            /<br />
            śiśuriti rudan kṛṣṇo vakṣaḥsthale nihito'cirān- nibhṛtapulakaḥ smeraḥ pāyāt smarālasavigrahaḥ
            //
             <span class="ref">MSS_1052</span></p>
         
         <p id="MSS_1053">
            adharamamṛtaṃ kaḥ saṃdeho madhunyapi nānyathā madhuramadhikaṃ drākṣāyāśca prasannarasaṃ
            phalam /<br />
            sakṛdapi punarmadhyasthaḥ san rasāntaravijjano vadatu yadihānyat svādu syāt priyādaśanacchadāt
            //
             <span class="ref">MSS_1053</span></p>
         
         <p id="MSS_1054">
            adharasya madhurimāṇaṃ kucakāṭhinyaṃ dṛśostathā taikṣṇyam /<br />
            kavitāyāḥ paripākān anubhavarasiko vijānāti //
             <span class="ref">MSS_1054</span></p>
         
         <p id="MSS_1055">
            adharāmṛtapānena mamāsyamaparādhyatu /<br />
            mūrdhno kimaparāddhaṃ yaḥ pādau nāpnoti cumbitum //
             <span class="ref">MSS_1055</span></p>
         
         <p id="MSS_1056">
            adharāmṛtamādhurīdhurīṇo harilīlāmuralīnināda eṣaḥ /<br />
            pratatāna manaḥpramodamuccair hariṇīnāṃ hariṇīdṛśaṃ munīnām //
             <span class="ref">MSS_1056</span></p>
         
         <p id="MSS_1057">
            adharāmṛtena pittaṃ naśyati vāyuḥ payodharayugena /<br />
            anavarataratena kaphaṃ tridoṣaśamanaṃ vapurnāryāḥ //
             <span class="ref">MSS_1057</span></p>
         
         <p id="MSS_1058">
            adhareṇa samāgamād radānām aruṇimnā pihito'pi śuklabhāvaḥ /<br />
            hasitena sitena pakṣmalākṣyāḥ punarullāsamavāpa jātapakṣaḥ //
             <span class="ref">MSS_1058</span></p>
         
         <p id="MSS_1059">
            adhareṇonnatibhājā bhujaṃgaparipīḍitena te dūti /<br />
            saṃkṣobhitaṃ mano me jalanidhiriva mandarāgeṇa //
             <span class="ref">MSS_1059</span></p>
         
         <p id="MSS_1060">
            adhare navavīṭikānurāgo nayane kajjalamujjvalaṃ dukūlam /<br />
            idamābharaṇaṃ nitambanīnām itaradbhūṣaṇamaṅgadūṣaṇāya //
             <span class="ref">MSS_1060</span></p>
         
         <p id="MSS_1061">
            adhare binduḥ kaṇṭhe maṇimālā stanayuge śaśaplutakam /<br />
            tava sūcayanti ketaki kusumāyudhaśāstrapaṇḍitaṃ ramaṇam //
             <span class="ref">MSS_1061</span></p>
         
         <p id="MSS_1062">
            adhare madhurā sarasvatīyaṃ nanu karṇe maṇikarṇikāpravāhaḥ /<br />
            śirasi pratibhāti cāruveṇī kathameṇīnayanā na tīrtharājaḥ //
             <span class="ref">MSS_1062</span></p>
         
         <p id="MSS_1063">
            adhare vinihitavaṃśaṃ campakakusumena kalpitottaṃsam /<br />
            vinataṃ dadhānamaṃsaṃ vāmaṃ satataṃ namāmi jitakaṃsam //
             <span class="ref">MSS_1063</span></p>
         
         <p id="MSS_1064">
            adharo'yamadhīrākṣyā bandhujīvaprabhāharaḥ /<br />
            anyajīvaprabhāṃ hanta haratīti kimadbhutam //
             <span class="ref">MSS_1064</span></p>
         
         <p id="MSS_1065">
            adharoṣṭhe ca ghoṇāyāṃ gaṇḍayościbuke tathā /<br />
            muṣke nābhau trike kukṣāv āvartāstvatininditāḥ //
             <span class="ref">MSS_1065</span></p>
         
         <p id="MSS_1066">
            adharo'sau kuraṅgākṣyāḥ śobhate nāsikātale /<br />
            suvarṇanalikāmadhyān māṇikyamiva vicyutam //
             <span class="ref">MSS_1066</span></p>
         
         <p id="MSS_1067">
            adharmaṃ dharmamiti yā manyate tamasāvṛtā /<br />
            sarvārthān viparītāṃśca buddhiḥ sā pārtha tāmasī //
             <span class="ref">MSS_1067</span></p>
         
         <p id="MSS_1068">
            adharmaṃ dharmaveṣeṇa yadimaṃ lokasaṃkaram /<br />
            abhipatsye śubhaṃ hitvā kriyāvidhivivarjitam /
             <span class="ref">MSS_1068</span></p>
         
         <p id="MSS_1069">
            adharmaḥ kṣatriyasyaitad yad vyādhimaraṇaṃ gṛhe /<br />
            yuddhe tu maraṇaṃ yat syāt so'sya dharmaḥ sanātanaḥ //
             <span class="ref">MSS_1069</span></p>
         
         <p id="MSS_1070">
            adharmaḥ surasastasya cotkaṭairmadhurāyate /<br />
            yādṛśaiśca phalaiścaiva suphalo lobhapādapaḥ //
             <span class="ref">MSS_1070</span></p>
         
         <p id="MSS_1071">
            adharmadaṇḍanaṃ loke yaśoghnaṃ kīrtināśanam /<br />
            asvargyaṃ ca paratrāpi tasmāttat parivarjayet //
             <span class="ref">MSS_1071</span></p>
         
         <p id="MSS_1072">
            adharmadaṇḍanaṃsvargakīrtilokavināśanam /<br />
            samyaktu daṇḍanaṃ rājñaḥ svargakīrtijayāvaham //
             <span class="ref">MSS_1072</span></p>
         
         <p id="MSS_1073">
            adharmadrohasaṃyukte mitrajāte'pyupekṣaṇam /<br />
            ātmavanmitravarge tu prāṇānapi parityajet //
             <span class="ref">MSS_1073</span></p>
         
         <p id="MSS_1074">
            adharmapratiṣedhaśca nyāyamārgeṇa vartanam /<br />
            upakāryopakāritvam iti vṛttaṃ mahīpateḥ //
             <span class="ref">MSS_1074</span></p>
         
         <p id="MSS_1075">
            adharmamanyatra mahītale'smin saṃkṣobhahetuṃ malinaṃ vicārya /<br />
            niṣkāsanāyāsya ruṣeva deva sitaṃ yaśaḥ sarvadiśaḥ prayāti //
             <span class="ref">MSS_1075</span></p>
         
         <p id="MSS_1076">
            adharmarucayo mūḍhās tiryaggatiparāyaṇāḥ /<br />
            kṛcchrāṃ yonimanuprāpya na sukhaṃ vindate janāḥ //
             <span class="ref">MSS_1076</span></p>
         
         <p id="MSS_1077">
            adharmasādhanaṃ budhā mudhā na jantuhiṃsanaṃ sṛjantu vedanindayā bhajantu kevalaṃ
            dayām /<br />
            iti prabodhayan vidhiṃ vidhāya vaidikaṃ vidhiṃ viśuddhabodhabandhurantaredhi buddhadeva
            naḥ //
             <span class="ref">MSS_1077</span></p>
         
         <p id="MSS_1078">
            adharmastu mahāṃstāta bhavet tasya mahīpateḥ /<br />
            yo hared baliṣaḍbhāgaṃ na ca rakṣati putravat //
             <span class="ref">MSS_1078</span></p>
         
         <p id="MSS_1079">
            adharmādarjitaṃ dravyam alpakālaṃ tu tiṣṭhati /<br />
            tataḥ sapatnamayate samūlaṃ tena naśyati //
             <span class="ref">MSS_1079</span></p>
         
         <p id="MSS_1080">
            adharmeṇa ca yaḥ prāha yaścādharmeṇa pṛcchati /<br />
            tayoranyataraḥ praiti vidveṣaṃ vādhigacchati //
             <span class="ref">MSS_1080</span></p>
         
         <p id="MSS_1081">
            adharmeṇaidhate tāvat tato bhadrāṇi paśyati /<br />
            tataḥ sapatnāñ jayati samūlastu vinaśyati //
             <span class="ref">MSS_1081</span></p>
         
         <p id="MSS_1082">
            adharmeṣu rasastasya utkledairmadhurāyate /<br />
            tādṛśaiśca phalaiścaiva saphalo lobhapādapaḥ //
             <span class="ref">MSS_1082</span></p>
         
         <p id="MSS_1083">
            adharmopacitaṃ vittaṃ harantyanye'lpamedhasaḥ /<br />
            saṃbhojanīyāpadeśair jalānīva jalaukasaḥ //
             <span class="ref">MSS_1083</span></p>
         
         <p id="MSS_1084">
            adharmopārjitairarthairyaḥ karotyaurdhvadehikam /<br />
            na sa tasya phalaṃ pretya bhuṅkte'rthasya durāgamāt //
             <span class="ref">MSS_1084</span></p>
         
         <p id="MSS_1085">
            adharṣitānāṃ śūrāṇāṃ samareṣvanivartinām /<br />
            dharṣaṇāmarṣaṇaṃ bhīru maraṇādatiricyate //
             <span class="ref">MSS_1085</span></p>
         
         <p id="MSS_1086">
            adhaśca dūrapātitvaṃ same lakṣyaṃ suniścitam /<br />
            dṛḍhasphoṭaṃ prakurvīta ūrdhvasaṃsthānayogataḥ //
             <span class="ref">MSS_1086</span></p>
         
         <p id="MSS_1087">
            adhastanaśvabhrabhuvo na yāti ṣaṇ- na sarvanārīṣu na sañjito'nyataḥ /<br />
            na jāyate vyantaradevajātiṣu na bhāvanajyotiṣikeṣu sadruciḥ //
             <span class="ref">MSS_1087</span></p>
         
         <p id="MSS_1088">
            adhastācchidritaṃ carma durgandhiparipūritam /<br />
            mūtraklinnaṃ ca tasyārthe mā rājan brāhmaṇān vadhīḥ //
             <span class="ref">MSS_1088</span></p>
         
         <p id="MSS_1089">
            adhākṣīnno laṅkāmayamayamudanvantamatarad viśalyāṃ saumitrairayamupanināyauṣadhivarām
            /<br />
            iti smāraṃ smāraṃ tvadarinagarībhittilikhitaṃ hanūmantaṃ dantairdaśati kupito rākṣasagaṇaḥ
            //
             <span class="ref">MSS_1089</span></p>
         
         <p id="MSS_1090">
            adhāri padmeṣu tadaṅghriṇā ghṛṇā kva tacchayacchāyalavo'pi pallave /<br />
            tadāsyadāsye'pi gato'dhikāritāṃ na śāradaḥ pārvikaśarvarīśvaraḥ //
             <span class="ref">MSS_1090</span></p>
         
         <p id="MSS_1091">
            adhārmikāṃśca krūrāṃśca dṛṣṭadoṣān nirākṛtān /<br />
            parebhyo'bhyāgatāṃścaiva dūrādetān vivarjayet //
             <span class="ref">MSS_1091</span></p>
         
         <p id="MSS_1092">
            adhārmiko naro yo hi yasya cāpyanṛtaṃ dhanam /<br />
            hiṃsāratiśca yo nityaṃ nehāsau sukhamedhate //
             <span class="ref">MSS_1092</span></p>
         
         <p id="MSS_1093">
            adhikaḥ syāt pituḥ putro rūpavidyāparākramaiḥ /<br />
            tiṣṭhan pitrārjitapade subrahmaṇyastu tādṛśaḥ //
             <span class="ref">MSS_1093</span></p>
         
         <p id="MSS_1094">
            adhikaratalatalpaṃ kalpitasvāpalīlā- parimilananimīlatpāṇḍimā gaṇḍapālī /<br />
            sutanu kathaya kasya vyañjayatyañjasaiva smaranarapatilīlāyauvarājyābhiṣekam //
             <span class="ref">MSS_1094</span></p>
         
         <p id="MSS_1095">
            adhikāra ṛṇaṃ garbhaś caturthaṃ śvānamaithunam /<br />
            āgame paramaṃ saukhyaṃ nirgame duḥkhakāraṇam //
             <span class="ref">MSS_1095</span></p>
         
         <p id="MSS_1096">
            adhikārābhiṣekeṣu mṛdaṅgavacanaṃ śṛṇu /<br />
            baddhā daṇḍahatā riktā bhaviṣyasi yathā vayam //
             <span class="ref">MSS_1096</span></p>
         
         <p id="MSS_1097">
            adhikāreṇa yo yuktaḥ kathaṃ tasyāsti khaṇḍanam /<br />
            nīceṣūpakṛtaṃ rājan bālukāsviva mudritam //
             <span class="ref">MSS_1097</span></p>
         
         <p id="MSS_1098">
            adhikonnatairapi sudāruṇānvitair asakṛdbhramatpaśugaṇāṅghripīḍitaiḥ /<br />
            vidhisiddhanaikaguṇasasyasampadāṃ virasasvabhāvakaṭhinairalaṃ khalaiḥ //
             <span class="ref">MSS_1098</span></p>
         
         <p id="MSS_1099">
            adhigaganamanekāstārakā rājyabhājaḥ pratigṛhamiha dīpā darśayanti prabhutvam /<br />
            diśi diśi vilasantaḥ santi khadyotapotāḥ savitari paribhūte kiṃ na lokairvyaloki //
             <span class="ref">MSS_1099</span></p>
         
         <p id="MSS_1100">
            adhigataparamārthān paṇḍitān māvamaṃsthās tṛṇamiva laghu lakṣmīrnaiva tān saṃruṇaddhi
            /<br />
            abhinavamadalekhāśyāmagaṇḍasthalānāṃ na bhavati bisatanturvāraṇaṃ vāraṇānām //
             <span class="ref">MSS_1100</span></p>
         
         <p id="MSS_1101">
            adhigatamahimā manuṣyaloke bata sutarāmavasīdati pramādī /<br />
            gajapatiruruśailaśṛṅgavaṛṣmā gururavamajjati paṅkabhāṅna dāru //
             <span class="ref">MSS_1101</span></p>
         
         <p id="MSS_1102">
            adhigatyedṛgetasyā hṛdayaṃ mṛdutāmucoḥ /<br />
            pratīma eva vaimukhyaṃ kucayoryuktavṛttayoḥ //
             <span class="ref">MSS_1102</span></p>
         
         <p id="MSS_1103">
            adhigamanamanekāstārakā rājamānāḥ pratigṛhamapi dīpāḥ prāpnuvanti pratiṣṭhām /<br />
            diśi diśi vikasantaḥ santi khadyotapotāḥ savitari udite'smin kiṃ nu lokairaloki //
             <span class="ref">MSS_1103</span></p>
         
         <p id="MSS_1104">
            adhigamyāśu golakṣyam ekaḥ śāmyati mārgaṇaḥ /<br />
            anurodhasthiratayā na ca śakyapratāraṇaḥ //
             <span class="ref">MSS_1104</span></p>
         
         <p id="MSS_1105">
            adhidehali hanta hemavallī śaradinduḥ sarasīruhe śayānaḥ /<br />
            adhikhañjanacañcu mauktikālī phalitaṃ kasya sujanmanastapobhiḥ //
             <span class="ref">MSS_1105</span></p>
         
         <p id="MSS_1106">
            adhipañcavaṭīkuṭīravarti sphuṭitendīvarasundarorumūrti /<br />
            api lakṣmaṇalocanaikalakṣyaṃ bhajata brahma saroruhāyatākṣam //
             <span class="ref">MSS_1106</span></p>
         
         <p id="MSS_1107">
            adhibhillapalligallaṃ syādballavapallavo'pi vācālaḥ /<br />
            nāgaranaravarapariṣadi kasya mukhādakṣaraṃ kṣarati //
             <span class="ref">MSS_1107</span></p>
         
         <p id="MSS_1108">
            adhiyāmini gajagāmini kāmini saudāminīva yaṃ vrajasi /<br />
            jaladeneva na jāne kati kati sukṛtāni tena vihitāni //
             <span class="ref">MSS_1108</span></p>
         
         <p id="MSS_1109">
            adhirajani jagāma dhāma tasyāḥ priyatamayeti ruṣā srajāvanaddhaḥ /<br />
            padamapi calituṃ yuvā na sehe kimiva na śaktiharaṃ sasādhvasānām //
             <span class="ref">MSS_1109</span></p>
         
         <p id="MSS_1110">
            adhirajani priayasavidhe kathmapi saṃveśitā balād gurubhiḥ /<br />
            kiṃ bhaviteti saśaṅkaṃ paṅkajanayanā parāmṛśati //
             <span class="ref">MSS_1110</span></p>
         
         <p id="MSS_1111">
            adhirajanimukhe yaḥ sāndralākṣānurāgair vyatikarita ivoccaiḥ pāṭalatvaṃ dadhānaḥ /<br />
            uṣasi sa khalu dīpaḥ pānanirdhūtarāgaḥ sphuradadhara ivāyaṃ dhasaratvaṃ bibharti //
             <span class="ref">MSS_1111</span></p>
         
         <p id="MSS_1112">
            adhirajani vyādhagṛhe sukhamananabhūtamanubhūya /<br />
            apaśokakokamithunaṃ jīvanadānesamullasati /
             <span class="ref">MSS_1112</span></p>
         
         <p id="MSS_1113">
            adhirohārya pādābhyāṃ pāduke hemabhūṣite /<br />
            ete hi sarvalokasya yogakṣemaṃ vidhāsyataḥ //
             <span class="ref">MSS_1113</span></p>
         
         <p id="MSS_1114">
            adhilavaṅgamamī rajasādhikaṃ malinitāḥ sumanodalatālinaḥ /<br />
            sphuṭamiti prasavena puro'hasat sapadi kundalatā dalatālinaḥ //
             <span class="ref">MSS_1114</span></p>
         
         <p id="MSS_1115">
            adhiśrīrudyāne tvamasi bhavataḥ pallavacayo dhurīṇaḥ kalyāṇe tava jagati śākhā śramaharā
            /<br />
            mude puṣpollekhaḥ phalamapi ca tuṣṭyai tanabhṛtāṃ rasāla tvāṃ tasmāc chrayati śataśaḥ
            kokilakulam //
             <span class="ref">MSS_1115</span></p>
         
         <p id="MSS_1116">
            adhiṣṭhānaṃ samicchanti hyacalaṃ nirbale sati /<br />
            saṃsāre sarvabhūtānāṃ tṛṇabinduvadasthire //
             <span class="ref">MSS_1116</span></p>
         
         <p id="MSS_1117">
            adhītapañcāśugabāṇavañcane sthitā madantarbahireṣi ceduraḥ /<br />
            smarāśugebhyo hṛdaya bibhetu na praviśya tattvanmayasapuṭe mama //
             <span class="ref">MSS_1117</span></p>
         
         <p id="MSS_1118">
            adhītavidyairvigate śiśutve dhanorjite hāriṇi yauvane ca /<br />
            sevyā nitambāstu vilāsinīnāṃ tatastadarthaṃ dharaṇīdharāṇām //
             <span class="ref">MSS_1118</span></p>
         
         <p id="MSS_1119">
            adhītasya ca taptasya karmaṇaḥ sukṛtasya ca /<br />
            ṣaṣṭhaṃ bhajati bhāgaṃ tu prajā dharmeṇa pālayan //<br />
            ṣaḍbhāgasya na bhoktāsau rakṣate na prajāḥ katham //
             <span class="ref">MSS_1119</span></p>
         
         <p id="MSS_1120">
            adhītibodhācaraṇapracāraṇair daśāścatasraḥ praṇayannupādhibhiḥ /<br />
            caturdaśatvaṃ kṛtavān kutaḥ svayaṃ na vedmi vidyāsu caturdaśasvayam //
             <span class="ref">MSS_1120</span></p>
         
         <p id="MSS_1121">
            adhīte tu mahābhāṣye vyarthā sā padamañjarī /<br />
            nādhīte tu mahābhāṣye vyarthā sā padamañjarī //
             <span class="ref">MSS_1121</span></p>
         
         <p id="MSS_1122">
            adhītya caturo vedān dharmaśāstrāṇyanekaśaḥ /<br />
            paraṃ tattvaṃ na jānāti darvī pākarasāniva //
             <span class="ref">MSS_1122</span></p>
         
         <p id="MSS_1123">
            adhītya caturo vedān vyākṛtyāṣṭādaśa smṛtīḥ /<br />
            aho śramasya vaiphalyam ātmāpi kalito na cet //
             <span class="ref">MSS_1123</span></p>
         
         <p id="MSS_1124">
            adhītya nītiṃ yasmācca nītiyukto na dṛśyate /<br />
            anabhijñaśca sācivyaṃ gamitaḥ kena hetunā //
             <span class="ref">MSS_1124</span></p>
         
         <p id="MSS_1125">
            adhītya vedān parisaṃstīrya cāgnīn iṣṭvā yajñaiḥ pālayitvā prajāśca /<br />
            gobrāhmaṇārthe śastrapūtāntarātmā hataḥ saṃgrame kṣatriyaḥ svargameti //
             <span class="ref">MSS_1125</span></p>
         
         <p id="MSS_1126">
            adhītya sakalaṃ śrutaṃ ceramupāsya ghoraṃ tapo yadicchasi phalaṃ tayoraha hi lābhapūjādikam
            /<br />
            chinatsi tarupallavaprasarameva śūnyāśayaḥ kathaṃ samupalipsate surasamasya pakvaṃ
            phalam /
             <span class="ref">MSS_1126</span></p>
         
         <p id="MSS_1127">
            adhītyedaṃ yathāśāstraṃ naro jānāti sattamaḥ /<br />
            dharmopadeśavikhyātaṃ kāryākāryaṃ śubhāśubham //
             <span class="ref">MSS_1127</span></p>
         
         <p id="MSS_1128">
            adhīyate vijānanti virajyanti muhurmuhuḥ /<br />
            nātyantāya nivartante narā vaṣamyato vidheḥ //
             <span class="ref">MSS_1128</span></p>
         
         <p id="MSS_1129">
            adhīyīta brāhmaṇo'tho yajeta dadyādiyāt tīrthamukhyāni caiva /<br />
            adhyāpayedyājayeccāpi yājyān pratigrahān vā viditān pratīcchet //
             <span class="ref">MSS_1129</span></p>
         
         <p id="MSS_1130">
            tathā rājanyo rakṣaṇaṃ vai prajānāṃ kṛtvā dharmeṇāprayatto'tha dattvā /<br />
            yajñairiṣṭvā sarvavedānadhītya dārān kṛtvā puṇyakṛdāvased gṛhān //
             <span class="ref">MSS_1130</span></p>
         
         <p id="MSS_1131">
            vaiśyo'dhītya kṛṣigorakṣapaṇyair vittaṃ cinvan pālayannapramattaḥ /<br />
            priyaṃ kurvan brāhmaṇakṣatriyāṇāṃ dharmaśīlaḥ puṇyakṛdāvased gṛhān //
             <span class="ref">MSS_1131</span></p>
         
         <p id="MSS_1132">
            paricaryāṃ vandanaṃ brāhmāṇānāṃ nādhīyīta pratiṣiddho'sya yajñaḥ /<br />
            nityotthito bhūtaye'tandritahaḥ syād eṣa smṛtaḥ śūdradharmaḥ purāṇaḥ //
             <span class="ref">MSS_1132</span></p>
         
         <p id="MSS_1133">
            adhīraḥ karkaśaḥ stabdhaḥ kucelaḥ svayamāgataḥ /<br />
            ete pañca na pūjyante bṛhaspatisamā yadi //
             <span class="ref">MSS_1133</span></p>
         
         <p id="MSS_1134">
            adhīrākṣyāḥ pīnastanakalaśamāskandasi muhuḥ kramādūrudvandvaṃ kalayasi ca lāvaṇyalalitam
            /<br />
            bhujāśliṣṭo harṣādanubhavasi hastāhatikalām idaṃ vīṇādaṇḍaṃ prakaṭaya phalaṃ kasya
            tapasaḥ //
             <span class="ref">MSS_1134</span></p>
         
         <p id="MSS_1135">
            adhunā dadhimanthanānubandhaṃ kuruṣe kiṃ guruvibhramālasāṅgi /<br />
            kalaśastani lālasīti kuñje muralīkomalakākalī murāreḥ //
             <span class="ref">MSS_1135</span></p>
         
         <p id="MSS_1136">
            adhunā madhukarapatinā gilito'pyapakāradaṃpatī yena /<br />
            trātaḥ sa pālayettvāṃ vikārarahito vināyako lakṣmyāḥ //
             <span class="ref">MSS_1136</span></p>
         
         <p id="MSS_1137">
            adhṛtaparipatannicolabandhaṃ muṣitanakāramavakradṛṣṭipātaṃ /<br />
            prakaṭahasitamunnatāsyabimbaṃ purasudṛśaḥsmaraceṣṭitaṃ smarāmi //
             <span class="ref">MSS_1137</span></p>
         
         <p id="MSS_1138">
            adhṛta yadvirahoṣmaṇi sajjitaṃ manasijena tadūruyugaṃ tadā /<br />
            spṛśati tatkadanaṃ kadalītarur yadi marujvaladūṣaradūṣitaḥ //
             <span class="ref">MSS_1138</span></p>
         
         <p id="MSS_1139">
            adhogatiṃ ca samprāpya bisāḥ paṅkakalaṅkitāḥ /<br />
            guṇino nirguṇairdāśaiḥ kṛṣṭāḥ svāṅkuradarśitāḥ //
             <span class="ref">MSS_1139</span></p>
         
         <p id="MSS_1140">
            adhodṛṣṭinairkṛtikaḥ svārthasādhanatatparaḥ /<br />
            śaṭho mithyāvinītaśca bakavratacaro dvijaḥ //
             <span class="ref">MSS_1140</span></p>
         
         <p id="MSS_1141">
            adho'dhaḥ paśyataḥ kasya mahimā nopacīyate /<br />
            uparyupari paśyantaḥ sarva eva daridrati //
             <span class="ref">MSS_1141</span></p>
         
         <p id="MSS_1142">
            adhomukhī strīstanatulyatāptaye pratapya tīvraṃ sumahattaraṃ tapaḥ /<br />
            yadā na tāmāpa tadā hṛdi sphuṭaṃ vidīryate pakvamiṣeṇa dāḍimaḥ //
             <span class="ref">MSS_1142</span></p>
         
         <p id="MSS_1143">
            adhomukhaikadaṃṣṭreṇa viṣaśukrapravāhiṇā /<br />
            anena duścikitsyena jagaddaṣṭaṃ bhagāhinā //
             <span class="ref">MSS_1143</span></p>
         
         <p id="MSS_1144">
            adho'rdhe lakṣaṇaṃ yasya parārdhe naiva dṛśyate /<br />
            adhamaḥ sa bhavet khaṅgaḥ kṣitīśānāṃ bhayāvahaḥ //
             <span class="ref">MSS_1144</span></p>
         
         <p id="MSS_1145">
            adho'rdhe varṇa ekaḥ syād ūrdhvārdhe bhinnavarṇakaḥ /<br />
            varṇasaṃkaravān khaḍgo nṛpāṇāṃ bhayavardhanaḥ //
             <span class="ref">MSS_1145</span></p>
         
         <p id="MSS_1146">
            adhovidhānāt kamalapravālayoḥ śiraḥsu dānādakhilakṣamābhujām /<br />
            puredamūrdhvaṃ bhavatīti vedhasā padaṃ kimasyāṅkitamūrdhvarekhayā //
             <span class="ref">MSS_1146</span></p>
         
         <p id="MSS_1147">
            adhyayanamitrasaṅga- praveśayātrāvivāhadāneṣu /<br />
            śubhakāryeṣvakhileṣvapi śastaḥ somādhvagaḥ pavanaḥ //
             <span class="ref">MSS_1147</span></p>
         
         <p id="MSS_1148">
            adhyastāndhyamapūrvamarthadhiṣaṇairgrāhyaṃ pumarthāspadaṃ lakṣyaṃ lakṣaṇabhedataḥ
            śrutigataṃ nirdhūtasādhyārthakam /<br />
            āmnāyāntavibhātaviśvavibhavaṃ sarvāviruddhaṃ paraṃ satyaṃ jñānamanarthasārthavidhuraṃ
            brahma prapadye sadom //
             <span class="ref">MSS_1148</span></p>
         
         <p id="MSS_1149">
            adhyākrāntā vasatiramunāpyāśramaṃ sarvabhogye rakṣāyogādayamapi tapaḥ pratyahaṃ saṃcinoti
            /<br />
            asyāpi dyāṃ spṛśati vaśinaścāraṇadvandvagītaḥ puṇyaḥ śabdo muniriti muhuḥ kevalaṃ
            rājapūrvaḥ //
             <span class="ref">MSS_1149</span></p>
         
         <p id="MSS_1150">
            adhyāpayanti śāstrāṇi tṛṇīkurvanti paṇḍitān /<br />
            vismārayanti jātiṃ svāṃ varāṭāḥ pañcaṣāḥ kare //
             <span class="ref">MSS_1150</span></p>
         
         <p id="MSS_1151">
            adhyāpitasyośanasāpi nītiṃ prayuktarāgapraṇidhirdviṣaste /<br />
            kasyārthadharmau vada pīḍayāmi sindhostaṭāvogha iva pravṛddhaḥ //
             <span class="ref">MSS_1151</span></p>
         
         <p id="MSS_1152">
            adhyāpito'si kenaitāṃ maśaka kṣudratāmiha /<br />
            yasyaiva karṇe lagasi pīḍāṃ tasya karoṣi yat //
             <span class="ref">MSS_1152</span></p>
         
         <p id="MSS_1153">
            adhyāyodhanavedi mārgaṇakuśānāstīrya khaḍgasrucā hutvāreḥ palalaṃ caruṃ havirasṛk
            tanmastakasvastikaiḥ /<br />
            saṃveṣṭyāhavanīyamānasadasi khyo'sau pratāpānalo- 'sthāpi drāgudakāñjalīkṛtacatuḥpāthodhinā
            śrīmatā //
             <span class="ref">MSS_1153</span></p>
         
         <p id="MSS_1154">
            adhyāsāmāsuruttuṅgahemapīṭhāni yānyamī /<br />
            tairūhe kesarikrāntatrikūṭaśikharopamā //
             <span class="ref">MSS_1154</span></p>
         
         <p id="MSS_1155">
            adhyāsite vayasyāyā bhavatā mahatā hṛdi /<br />
            stanāvantarasaṃmāntau niṣkrāntau brūmahe bahiḥ //
             <span class="ref">MSS_1155</span></p>
         
         <p id="MSS_1156">
            adhyāsīnāśvavārairupajanitabhaye heṣamāṇaisturaṅgair garjatsphūrjanmahaujotkaṭakaraṭighaṭākoṭibhirduṣpraveśe/<br />
            saṃgrāme kalpakalpe'pyarijanavisarairmārgaṇaśreṇibaddhe badhye'vadhye nṛpe'pi prabhavati
            yavasaṃ prāṇaviśrāṇanāya //
             <span class="ref">MSS_1156</span></p>
         
         <p id="MSS_1157">
            adhyāsya śāntāṃ kukubhaṃ śrgālī narasya vāmā yadi rāraṭīti /<br />
            tadarthalābhaṃ vitaratyavaśyam arthakṣayaṃ dakṣiṇato raṭantī //
             <span class="ref">MSS_1157</span></p>
         
         <p id="MSS_1158">
            adhyāsya saurabheyaṃ mauktikaruciraṅgaṇeṣu vihitagatiḥ mānyaḥ sa eva hṛdi me gaurī
            vāmāṅgamāśritā yasya //
             <span class="ref">MSS_1158</span></p>
         
         <p id="MSS_1159">
            adhyāhāraḥ smaraharaśiraścandraśeṣasya śeṣa- syāherbhūyaḥ phaṇasamucitaḥ kāyayaṣṭīnikāyaḥ
            /<br />
            dugdhāmbhodhermuniculukanatrāsanāśābhyupāyaḥ kāyavyūhaḥ kva jagati na jāgartyadaḥ
            kīrtipūraḥ //
             <span class="ref">MSS_1159</span></p>
         
         <p id="MSS_1160">
            adhyeti nṛtyati lunāti minoti nauti krīṇāti hanti vapate cinute bibheti /<br />
            muṣṇāti gāyati dhinoti bibharti bhinte lobhena sīvyati paṇāyati yācate ca //
             <span class="ref">MSS_1160</span></p>
         
         <p id="MSS_1161">
            adhruveṇa śarīreṇa pratikṣaṇavināśinā /<br />
            dhruvaṃ yo nārjayeddharmaṃ sa śocyo mūḍhacetanaḥ //
             <span class="ref">MSS_1161</span></p>
         
         <p id="MSS_1162">
            adhruve hi śarīre yo na karoti tapo'rjanam /<br />
            sa paścāttapyate mūḍho mṛto gatvātmano gatim //
             <span class="ref">MSS_1162</span></p>
         
         <p id="MSS_1163">
            adhvaklāntatanurnavajvaravatī nṛtyaślathāṅgī tathā māsaikaprasavā dadāti surate ṣaṇmāsagarbhā
            sukham /<br />
            vikhyātā virahasya saṃgamavidhau kruddhaprasanne ṛtu- sthāne nūtanasaṃgame madhumade
            rāgāspadaṃ yoṣitaḥ //
             <span class="ref">MSS_1163</span></p>
         
         <p id="MSS_1164">
            adhvani padagrahaparaṃ madayati hṛdayaṃ na vā na vā śravaṇam /<br />
            kāvyamabhijñasabhāyāṃ mañjīraṃ kelivelāyām //
             <span class="ref">MSS_1164</span></p>
         
         <p id="MSS_1165">
            adhvanīno'tithirjñeyaḥ śrotriyo vedapāragaḥ /<br />
            mānyāvetau gṛhasthasya brahmalokamabhīpsataḥ //
             <span class="ref">MSS_1165</span></p>
         
         <p id="MSS_1166">
            adhvanyadhvani taravaḥ pathi pathi pathikairupāsyate chāyā /<br />
            viralaḥ sa ko'pi viṭapī yamadhvago gṛhagataḥ smarati //
             <span class="ref">MSS_1166</span></p>
         
         <p id="MSS_1167">
            adhvanyadhvani bhūruhaḥ phalabṛto namrānupekṣyādarād dūrādunnatisaṃśrayavyasaninaḥ
            pānthasya mugdhātmanaḥ /<br />
            yanmūlaṃ samupāgatasya madhuracchāyāphalaiḥ kā kathā śīrṇenāpi hi nopayogamagamat
            parṇena tāladrumaḥ //
             <span class="ref">MSS_1167</span></p>
         
         <p id="MSS_1168">
            adhvanyasya vadhūrviyogavidhurā bhartuḥ smarantī yadi prāṇānujjhati kasya tanmahadaho
            saṃjāyate kilbiṣam /<br />
            ityevaṃ pathikaḥ karoti hṛdaye yāvat tarormūrdhani prodghuṣṭaṃ parapuṣṭayā tava tavetyuccairvaco'nekaśaḥ
            //
             <span class="ref">MSS_1168</span></p>
         
         <p id="MSS_1169">
            adhvanyāḥ kila mūlagartamadhunāpyāpūrayantyaśrubhir vyākrośantyadhunā sabāndhavakulāḥ
            sāyaṃ muhūrtaṃ dvijāḥ /<br />
            itthaṃ yāvadimāni bibhrati śucaṃ bhūtānyapi tvatkṛte tāvattvaṃ na gato'si pādapa ciraṃ
            kīrtyātmanā vartase //
             <span class="ref">MSS_1169</span></p>
         
         <p id="MSS_1170">
            adhvanyānāṃ śiśirasamaye caṇḍacāṇḍālakāṇḍa- prāyāḥ kāyānahaha pavanāḥ kleśayanto viśanti
            /<br />
            badhnantyete sapadi sudṛśāṃ durbhagānāmapīha prauḍhāśleṣāślathitadayitaṃ mūrdhni saubhāgyapaṭṭam
            //
             <span class="ref">MSS_1170</span></p>
         
         <p id="MSS_1171">
            adhvanyān kati rundhate kati dṛdhān bhindanti toyākarān kedārān kati yajjayanti kati
            ca vyāpāṭayanti drumān /<br />
            vāhinyaḥ kṣaṇaluptavārivibhavā vanyā avanyāmimā yaḥ sindhuḥ sakalāśrayaḥ sa tu punaḥ
            kutreti na jñāyate //
             <span class="ref">MSS_1171</span></p>
         
         <p id="MSS_1172">
            adhvanyairmakarandaśīkarasurāmattakvaṇatkokile mārge mārganirodhinī parihṛtā śaṅke'śubhāśaṅkayā
            /<br />
            pānthastrīvadhapātakādupagataṃ caṇḍālacihnaṃ madhor eṣā kiṅkiṇikeva ṣaṭpadamayī jhaṃkāriṇī
            saṃhatiḥ //
             <span class="ref">MSS_1172</span></p>
         
         <p id="MSS_1173">
            adhvaśramāya caraṇau virahāya dārā abhyarthanāya vacanaṃ ca vapurjarāyai /<br />
            etāni me vidadhatastava sarvadaiva dhātastrapā yadi na kiṃ na pariśramo'pi //
             <span class="ref">MSS_1173</span></p>
         
         <p id="MSS_1174">
            adhvaśrāntamavijñātam atithiṃ kṣutpipāsitam /<br />
            yastaṃ na pūjayed bhaktyā tamāhurbrahmaghātinam //
             <span class="ref">MSS_1174</span></p>
         
         <p id="MSS_1175">
            adhvāgrajāgrannibhṛtāpadandhur bandhuryadi syāt pratibandhumarhaḥ /<br />
            joṣaṃ janaḥ kāryavidastu vastu pracchyā nijecchā padavīṃ mudastu //
             <span class="ref">MSS_1175</span></p>
         
         <p id="MSS_1176">
            adhvā jarā dehavatāṃ parvatānāṃ jalaṃ jarā /<br />
            asaṃbhogo jarā strīṇāṃ vākśalyaṃ manaso jarā //
             <span class="ref">MSS_1176</span></p>
         
         <p id="MSS_1177">
            adhvā jarā manuṣyāṇām anadhvā vājināṃ jarā /<br />
            amaithunaṃ jarā strīṇām aśvānāṃ maithunaṃ jarā //
             <span class="ref">MSS_1177</span></p>
         
         <p id="MSS_1178">
            adhvānaṃ naikacakraḥ prabhavati bhuvanabhrāntidīrghaṃ vilaṅghya prātaḥ prāptuṃratho
            me punariti manasi nyastacintātibhāraḥ /<br />
            saṃdhyākṛṣṭāvaśiṣṭasvakaraparikaraiḥ spaṣṭahemārapaṅkti vyākṛṣyāvasthito'stakṣitibhṛti
            nayatīvaiṣa dikcakramarkaḥ //
             <span class="ref">MSS_1178</span></p>
         
         <p id="MSS_1179">
            adhvā na yadi nisaṅgapaṅkasaṃkulito bhavet /<br />
            tataḥ kutaste dhaureya dhuryatā vyajyatāmiyam //
             <span class="ref">MSS_1179</span></p>
         
         <p id="MSS_1180">
            advāreṇa viśantyeva buddhimanto riporgṛham /<br />
            akṛtvā dharṣaṇāṃ pūrvaṃ kathaṃ yuddhaṃ pravartate //
             <span class="ref">MSS_1180</span></p>
         
         <p id="MSS_1181">
            anakṣaraṃ rūpamiha kṣarantī pañcāśadarṇairamṛtāmbupūrṇaiḥ /<br />
            vyākīrṇavidhyamaṇḍamadantarālā (?) śabdātmikā māmavatāt samantāt //
             <span class="ref">MSS_1181</span></p>
         
         <p id="MSS_1182">
            anakṣarajñena janena sakhyaṃ saṃbhāṣaṇaṃ duṣprabhusevanaṃ ca /<br />
            āliṅganaṃ lambapayodharāṇāṃ pratyakṣaduḥkhaṃ trayameva bhūmau //
             <span class="ref">MSS_1182</span></p>
         
         <p id="MSS_1183">
            anaṅkuritakūrcakaḥ sa tu sitopalāḍhyaṃ payaḥ sa eva dhṛtakūcakaḥ salavaṇāmbutakropamaḥ
            /<br />
            sa eva sitakūrcakaḥ kvathitaguggulodvegakṛd bhavanti hariṇīdṛśāṃ priyatameṣu bhāvāstrayaḥ
            //
             <span class="ref">MSS_1183</span></p>
         
         <p id="MSS_1184">
            anaṅgaḥ pañcabhiḥ puṣpair viśvaṃ vyajayateṣubhiḥ /<br />
            ityasaṃbhāvyamathavā vicitrā vastuśaktayaḥ //
             <span class="ref">MSS_1184</span></p>
         
         <p id="MSS_1185">
            anaṅgatāpapraśamāya tasya kadarthyamānā muhurāmṛṇālam /<br />
            madhau madhau nākanadīnalinyo varaṃ vahantāṃ śiśire'nurāgam //
             <span class="ref">MSS_1185</span></p>
         
         <p id="MSS_1186">
            anaṅga palitaṃ mūrdhni paśyaitad vijayadhvajam /<br />
            idānīṃ jitamasmābhis tavākiṃcitkarāḥ śarāḥ //
             <span class="ref">MSS_1186</span></p>
         
         <p id="MSS_1187">
            anaṅgabāṇākulitasya śaṃbhoḥ śiro bhavānīcaraṇe'tinamram /<br />
            vilokya kāciccaraṇe carantī pipīlikā cumbati candrabimbam //
             <span class="ref">MSS_1187</span></p>
         
         <p id="MSS_1188">
            anaṅgamaṅgalagṛhāpāṅgabhaṅgitaraṅgitaiḥ /<br />
            āliṅgitaḥ sa tanvaṅgyā kārtārthyaṃ labhate kadā //
             <span class="ref">MSS_1188</span></p>
         
         <p id="MSS_1189">
            anaṅgamaṅgalabhuvas tadapāṅgasya bhaṅgayaḥ /<br />
            janayanti muhuryūnām antaḥsaṃtāpasaṃtatim //
             <span class="ref">MSS_1189</span></p>
         
         <p id="MSS_1190">
            anaṅgamaṅgalārambhakumbhāviva payodharau /<br />
            kasya nārtiharau tasyāḥ karapallavasaṃvṛtau //
             <span class="ref">MSS_1190</span></p>
         
         <p id="MSS_1191">
            anaṅgaraṅgapīṭho'syāḥ śṛṅgārasvarṇaviṣṭaraḥ /<br />
            lāvaṇyasārasaṃghātaḥ sā ghanā jaghanasthalī //
             <span class="ref">MSS_1191</span></p>
         
         <p id="MSS_1192">
            anaṅgaraṅgapratimaṃ tadaṅgaṃ bhaṅgībhiraṅgīkṛtamānatāṅgyāḥ /<br />
            kurvanti yūnāṃ sahasā yathaitāḥ svāntāni śāntāparacintanāni //
             <span class="ref">MSS_1192</span></p>
         
         <p id="MSS_1193">
            anaṅgarasacāturīcapalacārucelāñcalaś calanmakarakuṇḍalasphuritakāntigaṇḍasthalaḥ /<br />
            vrajollasitanāgarīnikararāsalāsyotsukaḥ sa me sapadi mānase sphuratu ko'pi gopālakaḥ
            //
             <span class="ref">MSS_1193</span></p>
         
         <p id="MSS_1194">
            anaṅgalaṅghanālagnanānātaṅkā sadaṅganā /<br />
            sadānagha sadānanda natāṅgāsaṅgasaṃgata //
             <span class="ref">MSS_1194</span></p>
         
         <p id="MSS_1195">
            anaṅgaśastrāṇi natāṅgi tīkṣṇatāṃ nayatyayaskāra ivāmbudāgamaḥ /<br />
            malīmasāṅgārarucāṃ payomucāṃ tathāhi madhye jvalitastaḍicchikhī //
             <span class="ref">MSS_1195</span></p>
         
         <p id="MSS_1196">
            anaṅgīkṛtakāmānām anumānārhavarṣmaṇām /<br />
            dhrtanirmalatīrthānāṃ bhūtilepo vibhūṣaṇam //
             <span class="ref">MSS_1196</span></p>
         
         <p id="MSS_1197">
            anaṅgenābalāsaṅgāj jitā yena jagattrayī /<br />
            sa citracaritaḥ kāmaḥ sarvakāmaprado'stu vaḥ //
             <span class="ref">MSS_1197</span></p>
         
         <p id="MSS_1198">
            anaṅgo'yamanaṅgatvam adya nindiṣyati dhruvam /<br />
            yadanena na saṃprāptaḥ pāṇisparśotsavastava //
             <span class="ref">MSS_1198</span></p>
         
         <p id="MSS_1199">
            anañjitāsitā dṛṣṭir bhrūranāvarjitā natā /<br />
            arañjito'ruṇaścāyam adharastava sundari //
             <span class="ref">MSS_1199</span></p>
         
         <p id="MSS_1200">
            anaṇuraṇanmaṇimekhala- mavirataśiñjānamañjumañjīram /<br />
            parisaraṇamaruṇacaraṇe raṇaraṇakamakāraṇaṃ kurute //
             <span class="ref">MSS_1200</span></p>
         
         <p id="MSS_1201">
            anaticirojjhitasya jaladena cira- sthitabahubudbudasya payaso'nukṛtim /<br />
            viralavikīrṇavajraśakalā sakalām iha vidadhāti dhautakaladhautamahī //
             <span class="ref">MSS_1201</span></p>
         
         <p id="MSS_1202">
            anatiśayaṃ svarṇacayaṃ nivahan nitarāṃ pramodaye svānte /<br />
            kiṃtu tavaiṣā saṃpat kasyopakṛte pratibrūhi //
             <span class="ref">MSS_1202</span></p>
         
         <p id="MSS_1203">
            anatiśithile puṃbhāvena pragalbhabalāḥ khalu prasabhamalayaḥ pāthojāsye niviśya niritvarāḥ
            /<br />
            kimapi mukhataḥ kṛtvānītaṃ vitīrya sarojinī- madhurasamuṣoyoge jāyāṃ navānnamacīkaran
            //
             <span class="ref">MSS_1203</span></p>
         
         <p id="MSS_1204">
            anadhigatamanorathasya pūrvaṃ śataguṇiteva gatā mama triyāmā /<br />
            yadi tu tava samāgame tathaiva prasarati subhrutataḥ kṛtī bhaveyam //
             <span class="ref">MSS_1204</span></p>
         
         <p id="MSS_1205">
            anadhītya yathā vedān na vipraḥ śrāddhamarhati /<br />
            evamaśrutaṣāḍguṇyo na mantraṃ śrotumarhati //
             <span class="ref">MSS_1205</span></p>
         
         <p id="MSS_1206">
            anadhītya svajaśāstraṃ yo'nyaśāstraṃ samīhate vaktum /<br />
            so'heḥ padāni gaṇayati niśi tamasi jale ciragatasya //
             <span class="ref">MSS_1206</span></p>
         
         <p id="MSS_1207">
            anadhītyārthaśāstraṇi bahavaḥ paśubuddhayaḥ /<br />
            prāgalbhyādvaktumicchanti mantreṣvabhyantarīkṛtāḥ //
             <span class="ref">MSS_1207</span></p>
         
         <p id="MSS_1208">
            anadhyavasitāvagāhanamanalpadhīśaktināpy adṛṣṭaparmārthatattvamadhikābhiyogairapi
            /<br />
            mataṃ mama jagatyalabdhasadṛśapratigrāhakaṃ prayāsyati payonidheḥ paya iva svadehe
            jarām //
             <span class="ref">MSS_1208</span></p>
         
         <p id="MSS_1209">
            anadhvanyāḥ kāvyeṣvalasagatayaḥ śāstragahaneṣv aduḥkhajñā vācāṃ pariṇatiṣu mūkāḥ paraguṇe
            /<br />
            vidagdhānāṃ goṣṭhīṣvakṛtaparicaryāśca khalu ye bhaveyuste kiṃ vā parabhaṇitikaṇḍūtinikaṣāḥ
            //
             <span class="ref">MSS_1209</span></p>
         
         <p id="MSS_1210">
            anantaṃ bata me vittaṃ yasya me nāsti kiṃcana /<br />
            mithilāyāṃ pradīptāyāṃ na me dahyati kiṃcana //
             <span class="ref">MSS_1210</span></p>
         
         <p id="MSS_1211">
            anantakopādicatuṣṭayodaye tribhedamithyātvamalodaye tathā /<br />
            durantamithyātvaviṣaṃ śarīriṇām anantasaṃsārakaraṃ prarohati //
             <span class="ref">MSS_1211</span></p>
         
         <p id="MSS_1212">
            anantakhyātisaṃpannaḥ śuddhasattvaḥ sadhībalaḥ /<br />
            dhatte bahumukhaṃ bhogaṃ śrutidṛṣṭisthirāśayaḥ //
             <span class="ref">MSS_1212</span></p>
         
         <p id="MSS_1213">
            anantatattvaṃ parigṛhya dhātrā vinirmito'syāḥ kila madhyabhāgaḥ /<br />
            aṇuḥ paraṃ yogidṛśānulakṣyaḥ saccitkalāsthairyabalāvanaddhaḥ //
             <span class="ref">MSS_1213</span></p>
         
         <p id="MSS_1214">
            anantanāmadheyāya sarvākāravidhāyine /<br />
            samastamantravācyāya viśvaikapataye namaḥ //
             <span class="ref">MSS_1214</span></p>
         
         <p id="MSS_1215">
            anantapadavinyāsaracanā sarasā kaveḥ /<br />
            budho yadi samīpastho na kujanyaḥ puro yadi //
             <span class="ref">MSS_1215</span></p>
         
         <p id="MSS_1216">
            anantapāraṃ kila śabdaśāstraṃ svalpaṃ tathāyurbahavaśca vighnāḥ /<br />
            yat sārabhūtaṃ tadupāsanīyaṃ haṃsairyathā kṣīramivāmbumadhyāt //
             <span class="ref">MSS_1216</span></p>
         
         <p id="MSS_1217">
            anantaratnaprabhavasya yasya himaṃ na saubhāgyavilopi jātam /<br />
            eko hi doṣo guṇasaṃnipāte nimajjatīndoḥ kiraṇeṣvivāṅkaḥ //
             <span class="ref">MSS_1217</span></p>
         
         <p id="MSS_1218">
            anantaramariṃ vadyād arisevinameva ca areranantaraṃ mitram udāsīnaṃ tayoḥ param //
             <span class="ref">MSS_1218</span></p>
         
         <p id="MSS_1219">
            anantavibhavabhraṣṭā daurbbhāgyaparitāpinī /<br />
            śocyati prāpya jīvatvaṃ bhartṛhīneva nāyikā //
             <span class="ref">MSS_1219</span></p>
         
         <p id="MSS_1220">
            anantaśāstraṃ bahulāśca vidyāḥ svalpaśca kālo bahuvidhnatā ca /<br />
            yat sārabhūtaṃ tadupāsanīyaṃ haṃso yathā kṣīramivāmbumadhyāt //
             <span class="ref">MSS_1220</span></p>
         
         <p id="MSS_1221">
            anantāsau kīrtiḥ kavikumudabandhoḥ kṣitipates trilokīyaṃ kṣudrā tadiha kathamasyāḥ
            sthitiriti /<br />
            mudheyaṃ vaḥ śaṅkā kalayata kiyaddarpaṇatalaṃ viśālā kiṃ tatra sphurati na kavīndrapratikṛtiḥ
            //
             <span class="ref">MSS_1221</span></p>
         
         <p id="MSS_1222">
            anantodbhūtabhūtaughasaṃkule bhūtale'khile /<br />
            śastre śāstre tricaturāś caturā yadi mādṛśāḥ //
             <span class="ref">MSS_1222</span></p>
         
         <p id="MSS_1223">
            ananyakṣuṇṇaśrīrmalayavanajanmāyamanilo nipīya svedāmbu smaramakarasaṃbhukttavibhavam
            /<br />
            vidarbhāṇāṃ bhūri priyatamaparīrambharabhasa- prasaṅgādeṅgāni dviguṇapulakāsañji tanute
            //
             <span class="ref">MSS_1223</span></p>
         
         <p id="MSS_1224">
            ananyaśobhābhibhaveyamākṛtir vimānanā subhru kutaḥ piturgṛhe /<br />
            parābhimarśo na tavāsti kaḥ karaṃ prasārayet pannagaratnasūcaye //
             <span class="ref">MSS_1224</span></p>
         
         <p id="MSS_1225">
            ananyasādhāraṇakāntikānta- tanoramuṣyāḥ kimu madhYadeśaḥ /<br />
            jagattrayījanmabhṛtāṃ niṣaṇṇā cittāvalīyaṃ trivalīmiṣeṇa //
             <span class="ref">MSS_1225</span></p>
         
         <p id="MSS_1226">
            ananyasādhāraṇasaurabhānvitaṃ dadhānamatyujjvalapuṣpasaṃpadaḥ /<br />
            na campakaṃ bhṛṅgagaṇaḥ siṣeve kathaṃ sugandhermalinātmanāṃ ratiḥ //
             <span class="ref">MSS_1226</span></p>
         
         <p id="MSS_1227">
            ananyasāmānyatayā prasiddhas tyāgīti gīto jagatītale yaḥ /<br />
            abhūdahaṃpūrvikayā gatānām atīva bhūmiḥ smaramārgaṇānām //
             <span class="ref">MSS_1227</span></p>
         
         <p id="MSS_1228">
            ananyālambanatvena prema bhāgavataṃ bhaja /<br />
            nṛṇāṃ premeti kā mātrā prāptaṃ prema prabhoryadi //
             <span class="ref">MSS_1228</span></p>
         
         <p id="MSS_1229">
            ananyāścintayanto māṃ ye janāḥ paryuṃpāsate /<br />
            teṣāṃ nityābhiyuktānāṃ yogakṣemaṃ vahāmyaham //
             <span class="ref">MSS_1229</span></p>
         
         <p id="MSS_1230">
            ananyāśritacittena sevito'pi ca vāridaḥ /<br />
            siṃñcenna cet tadā manye cātakasyaiva pātakam //
             <span class="ref">MSS_1230</span></p>
         
         <p id="MSS_1231">
            anapekṣitaguruvacanā sarvān granthīn vibhedayati samyak /<br />
            prakaṭayati pararahasyaṃ vimarśaśakttirnijā jayati //
             <span class="ref">MSS_1231</span></p>
         
         <p id="MSS_1232">
            anabhijñāya śāstrārthān puruṣāḥ paśubuddhayaḥ /<br />
            prāgalbhyādvaktumicchanti mantreṣvabhyantarīkṛtāḥ //
             <span class="ref">MSS_1232</span></p>
         
         <p id="MSS_1233">
            anabhijño guṇānāṃ yo na bhṛtyaiḥ so'nugamyate /<br />
            dhanāḍhyo'pi kulīno'pi kramāyāto'pi bhūpatiḥ //
             <span class="ref">MSS_1233</span></p>
         
         <p id="MSS_1234">
            anabhidhyā parasveṣu sarvasattveṣu sauhṛdam /<br />
            karmaṇāṃ phalamastīti trividhaṃ manasā caret //
             <span class="ref">MSS_1234</span></p>
         
         <p id="MSS_1235">
            anabhilaṣataḥ śrīlīlābje parāgavilepanaṃ tridaśakariṇaḥ pātuṃ dānapravāhamavāñchataḥ
            /<br />
            tridaśasumanogandhāsaktiṃ vimuktavataḥ sakhe bata khalu śivā saṃtuṣṭasya dvirepha
            tava sthitiḥ //
             <span class="ref">MSS_1235</span></p>
         
         <p id="MSS_1236">
            anabhyāsahatotsāhā pareṇa paribhūyate /<br />
            yā lajjājananī jāḍyāt kiṃ tayā mandavidyayā //
             <span class="ref">MSS_1236</span></p>
         
         <p id="MSS_1237">
            anabhyāsahatā vidyā hato rājavirodhakṛt /<br />
            jīvanārthaṃ hataṃ tīrthaṃ jīvanārthaṃ hataṃ vratam //
             <span class="ref">MSS_1237</span></p>
         
         <p id="MSS_1238">
            anabhyāsena vidyānām asaṃsargeṇa dhīmatām /<br />
            anigraheṇa cākṣāṇāṃ jāyate vyasanaṃ nṛṇām //
             <span class="ref">MSS_1238</span></p>
         
         <p id="MSS_1239">
            anabhyāsena vedānām ācārasya ca varjanāt /<br />
            ālasyādannadoṣācca mṛtyurviprān jighāṃsati //
             <span class="ref">MSS_1239</span></p>
         
         <p id="MSS_1240">
            anamyāsairhatā vidyā nityahāsairhatāḥ striyaḥ /<br />
            kubījena hataṃ kṣetraṃ bhṛtyadoṣairhatā nṛpāḥ //
             <span class="ref">MSS_1240</span></p>
         
         <p id="MSS_1241">
            anabhravṛṣṭiḥ śravaṇāmṛtasya sarasvatī vibhramajanmabhūmiḥ /<br />
            vaidarbharītiḥ kṛtināmudeti saubhāgyalābhapratibhūḥ padānām //
             <span class="ref">MSS_1241</span></p>
         
         <p id="MSS_1242">
            anabhrevidyutaṃ dṛṣṭvā dakṣiṇāṃ diśamāśritām /<br />
            rātrāvindradhanuścāpi jīvitaṃ dvitrimāsikam //
             <span class="ref">MSS_1242</span></p>
         
         <p id="MSS_1243">
            anamrākramaṇaṃ śauryaṃ dhanaṃ nijabhujārjitam bhāryā rūpānurūpā ca puruṣasyeha yujyate
            //<br />
            anyathā tu kimetena rūpeṇāpi . . .
             <span class="ref">MSS_1243</span></p>
         
         <p id="MSS_1244">
            anayanapathe priye na vyathā yathā dṛśya eva duṣprāpe /<br />
            mlānaiva kevalaṃ niśi tapanaśilā vāsare jvalati //
             <span class="ref">MSS_1244</span></p>
         
         <p id="MSS_1245">
            anayaśca nayaścāpi daivāt saṃpadyate naraiḥ /<br />
            tadvaśāt kurute karma śubhāśubhaphalaṃ pumān //
             <span class="ref">MSS_1245</span></p>
         
         <p id="MSS_1246">
            anayā kṛtamanyabhuktayā vasudhāgocarayā viraktayā /<br />
            atiśāyi mahendrayoṣitāṃ vapuṣā kiṃ na tavāvarodhanam //
             <span class="ref">MSS_1246</span></p>
         
         <p id="MSS_1247">
            anayā jaghanābhogabharamantharayānayā /<br />
            anyato'pi vrajantyā me hṛdaye nihitaṃ padam //
             <span class="ref">MSS_1247</span></p>
         
         <p id="MSS_1248">
            anayā tava rūpasīmayā kṛtasaṃskāravibodhanasya me /<br />
            ciramapyavalokitādya sā smṛtimārūḍhavatī śucismitā //
             <span class="ref">MSS_1248</span></p>
         
         <p id="MSS_1249">
            anayānukramaṇikayā muktāmaṇayo mayābhihitāḥ /<br />
            ekaiko'pi hi bhāsvān kiṃ punareṣāṃ nigadyate nikaraḥ //
             <span class="ref">MSS_1249</span></p>
         
         <p id="MSS_1250">
            anayā ratnasamṛddhyā sāgara lahalahasi kimiha laharībhiḥ /<br />
            tvadvallabhā varākyo vahanti varṣāsu vārīṇi //
             <span class="ref">MSS_1250</span></p>
         
         <p id="MSS_1251">
            anayā surakāmyamānayā saha yogaḥ sulabhastu na tvayā /<br />
            ghanasaṃvṛtayāmbudāgame kumudeneva niśākaratviṣā //
             <span class="ref">MSS_1251</span></p>
         
         <p id="MSS_1252">
            anayeneva rājyaśrīr dainyeneva manasvitā /<br />
            mamlau sātha viṣādena padminīva himāmbhasā //
             <span class="ref">MSS_1252</span></p>
         
         <p id="MSS_1253">
            anayoranavadyāṅgi stanayorjṛmbhamāṇayoḥ /<br />
            avakāśo na paryāptas tava bāhulatāntare //
             <span class="ref">MSS_1253</span></p>
         
         <p id="MSS_1254">
            anayo vinayastasya vidhiryasyānuvartate /<br />
            nayaḥ samyakprayukto'pi bhāgyahīnasya durnayaḥ //
             <span class="ref">MSS_1254</span></p>
         
         <p id="MSS_1255">
            anarghyaṃ saundaryaṃ jagadupari mādhuryalaharī- parītaṃ saurabhyaṃ diśi diśi rasaikavyasanitā
            /<br />
            iti prītyāsmābhistvayi khalu rasāle vyavasitaṃ ka evaṃ jānīte yadasi kaṭukīṭairupahataḥ
            //
             <span class="ref">MSS_1255</span></p>
         
         <p id="MSS_1256">
            anarghyamapi māṇikyaṃ hemāśrayamapekṣate /<br />
            anāśrayā na śobhante paṇḍitā vanitā latāḥ //
             <span class="ref">MSS_1256</span></p>
         
         <p id="MSS_1257">
            anarghyalāvaṇyanidhānabhūmir na kasya lobhaṃ laṭabhā tanoti /<br />
            avaimi puṣpāyudhayāmiko'syām aviśvasan na kṣaṇameti nidrām //
             <span class="ref">MSS_1257</span></p>
         
         <p id="MSS_1258">
            anarghyāṇyapi ratnāni labhyante vibhavaiḥ sukham /<br />
            durlabho ratnakoṭyāpi kṣaṇo'pi hi gatāyuṣaḥ //
             <span class="ref">MSS_1258</span></p>
         
         <p id="MSS_1259">
            anarthakaṃ vipravāsaṃ gṛhebhyaḥ pāpaiḥ saṃdhiṃ paradārābhimarśam /<br />
            dambhaṃ stainyaṃ paiśunaṃ madyapānaṃ na sevate yaḥ sa sukhī sadaiva //
             <span class="ref">MSS_1259</span></p>
         
         <p id="MSS_1260">
            anarthamakarāgārād asmāt saṃsārasāgarāt /<br />
            uḍḍīyate nirudvegaṃ sarvatyāgena putraka //
             <span class="ref">MSS_1260</span></p>
         
         <p id="MSS_1261">
            anarthamarthataḥ paśyann arthaṃ caivāpyanarthataḥ /<br />
            indriyaiḥ prasṛto bālaḥ suduḥkhaṃ manyate sukham //
             <span class="ref">MSS_1261</span></p>
         
         <p id="MSS_1262">
            anarthāṃ ścārtharūpeṇa arthāṃścānartharūpataḥ /<br />
            arthāyaiva hi keṣāṃcid dhananāśo bhavatyuta //
             <span class="ref">MSS_1262</span></p>
         
         <p id="MSS_1263">
            anarthā hyartharūpāśca arthāścānartharūpiṇaḥ /<br />
            bhavanti te vināśāya daivāyattasya rocate //
             <span class="ref">MSS_1263</span></p>
         
         <p id="MSS_1264">
            anarthitarpaṇaṃ vittaṃ cittamadhyānadarpaṇam /<br />
            atīrthasarpaṇaṃ dehaṃ paryante śocyatāṃ vrajet //
             <span class="ref">MSS_1264</span></p>
         
         <p id="MSS_1265">
            anarthitvānmanuṣyāṇāṃ bhayāt parijanasya ca /<br />
            maryādāyāmamaryādāḥ striyastiṣṭhanti bhartṛṣu //
             <span class="ref">MSS_1265</span></p>
         
         <p id="MSS_1266">
            anarthe caiva niratam arthe caiva parāṅmukham /<br />
            na taṃ bhartāramicchanti ṣaṇḍhaṃ patimiva striyaḥ //
             <span class="ref">MSS_1266</span></p>
         
         <p id="MSS_1267">
            anartho'pyartharūpeṇa tathārtho'nartharūpabhāk /<br />
            utpadyate vināśāya tasmāduktaṃ parīkṣayet //
             <span class="ref">MSS_1267</span></p>
         
         <p id="MSS_1268">
            analaṃkṛto'pi mādhava harasi mano me sadā prasabham /<br />
            kiṃ punaralaṃkṛtastvaṃ saṃprati nakharakṣataistasyāḥ //
             <span class="ref">MSS_1268</span></p>
         
         <p id="MSS_1269">
            analaḥ śītanāśāya viṣanāśāya gāruḍam /<br />
            viveko duḥkhanāśāya sarvanāśāya durmatiḥ //
             <span class="ref">MSS_1269</span></p>
         
         <p id="MSS_1270">
            analaḥ salilājjātaḥ kārttikeyo'pi vahnitaḥ /<br />
            gūḍhaṃ hi mahatāṃ janma paricchettuṃ ka īśvaraḥ //
             <span class="ref">MSS_1270</span></p>
         
         <p id="MSS_1271">
            analasajavāpuṣpotpīḍacchavi prathamaṃ tataḥ samadayavanīgaṇḍacchāyaṃ punarmadhupiṅgalam
            /<br />
            tadanu ca navasvarṇādarśaprabhaṃ śaśinastatas taruṇatagarākāraṃ bimbaṃ vibhāti nabhastale
            //
             <span class="ref">MSS_1271</span></p>
         
         <p id="MSS_1272">
            analastambhanavidyāṃ subhaga bhavān niyatameva jānāti /<br />
            manmathaśarāgnitapte hṛdi me kathamanyathā vasasi //
             <span class="ref">MSS_1272</span></p>
         
         <p id="MSS_1273">
            analpaṃ jalpantaḥ kati bata gatā no yamapuraṃ purastādasmākaṃ vidhṛtanayanā vyāttavadanāḥ
            /<br />
            atītā yadyevaṃ na hi nijahitaṃ cetasi vayaṃ vahāmo hā mohād viṣayaviṣajātādavasitāḥ
            //
             <span class="ref">MSS_1273</span></p>
         
         <p id="MSS_1274">
            analpaṃ saṃtāpaṃ śamayati manojanmajanitaṃ tathā śītaṃ sphītaṃ himavati niśīthe glapayati
            /<br />
            tadevaṃ ko'pyūṣmā ramaṇaparirambhotsavamilat- purandhrīnīrandhrastanakalaśajanmā vijayate
            //
             <span class="ref">MSS_1274</span></p>
         
         <p id="MSS_1275">
            analpacintābharamohaniścalā vilokyamānaiva karoti sādhvasam /<br />
            svabhāvaśobhānatimātrabhūṣaṇā tanustaveyaṃ bata kiṃ nu sundari //
             <span class="ref">MSS_1275</span></p>
         
         <p id="MSS_1276">
            analpatvāt pradhānatvād vaṃśasyevetare svarāḥ /<br />
            vijigīṣornṛpatayaḥ prayānti parivāratām //
             <span class="ref">MSS_1276</span></p>
         
         <p id="MSS_1277">
            anavadyamavadyaṃ syād vāruṇīleśamātrataḥ /<br />
            tadvacchiṣyo viruddhārthād viguroreva naśyati //
             <span class="ref">MSS_1277</span></p>
         
         <p id="MSS_1278">
            anavaratakanakavitaraṇa- jalalavabhṛtakarataraṅgitārthitateḥ /<br />
            bhaṇitiriva matirmatiriva ceṣṭā ceṣṭeva kīrtirativimalā //
             <span class="ref">MSS_1278</span></p>
         
         <p id="MSS_1279">
            anavaratadhanurjyāsphālanakrūrapūrvaṃ ravikiraṇasahiṣṇu svedaleśairabhinnam /<br />
            apacitamapi gātraṃ vyāyatatvādalakṣyaṃ giricara iva nāgaḥ prāṇasāraṃ bibharti //
             <span class="ref">MSS_1279</span></p>
         
         <p id="MSS_1280">
            anavaratanayanavigalita- jalalavaghaṭitākṣasūtravalayena /<br />
            mṛtyuṃjayamiva japati tvadgotraṃ virahiṇī bālā //
             <span class="ref">MSS_1280</span></p>
         
         <p id="MSS_1281">
            anavaratanayanavigalita- jalalavaparimuṣitapattralekhāntam /<br />
            karatalaniṣaṇṇamabale vadanamidaṃ kaṃ na tāpayati //
             <span class="ref">MSS_1281</span></p>
         
         <p id="MSS_1282">
            anavarataparopakaraṇa- vyagrībhavadamalacetasāṃ mahatām /<br />
            āpātakāṭavāni sphuranti vacanāni bheṣajānīva //
             <span class="ref">MSS_1282</span></p>
         
         <p id="MSS_1283">
            anavaratarasena rāgabhājā karajaparikṣatilabdhasaṃstavena /<br />
            sapadi taruṇapallavena vadhvā vigatadayaṃ khalu khaṇḍitena mamle //
             <span class="ref">MSS_1283</span></p>
         
         <p id="MSS_1284">
            anavasare ca yadukttaṃ subhāṣitaṃ tacca bhavati hāsyāya /<br />
            rahasi prauḍhavadhūnāṃ ratisamaye vedapāṭha iva //
             <span class="ref">MSS_1284</span></p>
         
         <p id="MSS_1285">
            anavasthitacittasya na jane na vane sukham /<br />
            jane dahati saṃsargo vane saṅgavivarjanam //
             <span class="ref">MSS_1285</span></p>
         
         <p id="MSS_1286">
            anavasthitacittānāṃ prasādo'pi bhayaṃkaraḥ /<br />
            sarpī hanti kila snehād apatyāni na vairataḥ //
             <span class="ref">MSS_1286</span></p>
         
         <p id="MSS_1287">
            anavahitaḥ kimaśaktto vibudhairabhyarthitaḥ kimatirasikaḥ /<br />
            sarvaṃkaṣo'pi kālas tirayati sūktāni na kavīnām //
             <span class="ref">MSS_1287</span></p>
         
         <p id="MSS_1288">
            anavāpyaṃ ca śokena śarīraṃ copatapyate /<br />
            amitrāśca prahṛṣyanti mā sma śoke manaḥ kṛthāḥ //
             <span class="ref">MSS_1288</span></p>
         
         <p id="MSS_1289">
            anavekṣitamaryādaṃ nāstikaṃ vipralumpakam /<br />
            arakṣitāramattāraṃ nṛpaṃ vidyādadhogatim //
             <span class="ref">MSS_1289</span></p>
         
         <p id="MSS_1290">
            anavyaye vyayaṃ yāti vyaye yāti suvistṛtim /<br />
            apūrvastava kośo'yaṃ vidyākośeṣu bhārati //
             <span class="ref">MSS_1290</span></p>
         
         <p id="MSS_1291">
            anasi sīdati saikatavartmani pracurabhārabharakṣapitaukṣake /<br />
            gurubharoddharaṇoddhurakaṃdharaṃ smarati sārathireṣa dhuraṃdharam //
             <span class="ref">MSS_1291</span></p>
         
         <p id="MSS_1292">
            anasūyaḥ kṛtaprajñaḥ śobhanānyācaran sadā /<br />
            akṛcchrāt sukhamāpnoti sarvatra ca virājate //
             <span class="ref">MSS_1292</span></p>
         
         <p id="MSS_1293">
            anasūyā kṣamā śāntiḥ saṃtoṣaḥ priyavāditā /<br />
            kāmakrodhaparityāgaḥ śiṣṭācāranidarśanam //
             <span class="ref">MSS_1293</span></p>
         
         <p id="MSS_1294">
            anasūyārjavaṃ śaucaṃ saṃtoṣaḥ priyavāditā /<br />
            damaḥ satyamanāyāso na bhavanti durātmanām //
             <span class="ref">MSS_1294</span></p>
         
         <p id="MSS_1295">
            anastamitasārasya tejasastadvijṛmbhitam /<br />
            yena pāṣāṇakhaṇḍasya mūlyamalpaṃ vasuṃdharā //
             <span class="ref">MSS_1295</span></p>
         
         <p id="MSS_1297">
            anākalitamānuṣyāḥ kṣamāsaṃsparśavarjitāḥ /<br />
            pratibuddhairna sevyante pūrvadevavirodhinaḥ //
             <span class="ref">MSS_1297</span></p>
         
         <p id="MSS_1298">
            anākāśe candraḥ sarasijadaladvandvasahito gṛhītaḥ paścārdhe kuṭilakuṭilaiḥ so'pi timiraiḥ
            /<br />
            sudhāṃ muñcatyuccairaniśamatha saṃmohajananīṃ kimutpātālīyaṃ vadata jagataḥ kartumuditā
            //
             <span class="ref">MSS_1298</span></p>
         
         <p id="MSS_1299">
            anākūtaireva priyasahacarīṇāṃ śiśutayā vacobhiḥ pāñcālīmithunamadhunā saṃgamayitum
            /<br />
            upādatte no vā viramati na vā kevalamiyaṃ kapolau kalyāṇī pulakamukulairdanturayati
            //
             <span class="ref">MSS_1299</span></p>
         
         <p id="MSS_1300">
            anākṛṣṭasya viṣayair vidyānāṃ pāradṛśvanaḥ /<br />
            tasya dharmaraterāsīd vṛddhatvaṃ jarasā vinā //
             <span class="ref">MSS_1300</span></p>
         
         <p id="MSS_1301">
            anāgataṃ bhayaṃ dṛṣṭvā nītiśāstraviśāradaḥ /<br />
            avasanmūṣakastatra kṛtvā śatamukhaṃ bilam //
             <span class="ref">MSS_1301</span></p>
         
         <p id="MSS_1302">
            anāgataṃ yaḥ kurute sa śobhate sa śocate yo na karotyanāgatam /<br />
            vane vasanneva jarāmupāgato bilasya vācā na kadāpi hi śrutā //
             <span class="ref">MSS_1302</span></p>
         
         <p id="MSS_1303">
            anāgataṃ hi budhyeta yacca kāryaṃ puraḥ sthitam /<br />
            na tu buddhikṣayāt kiṃcid atikrāmet prayojanam //
             <span class="ref">MSS_1303</span></p>
         
         <p id="MSS_1304">
            anāgatavartīṃ cintāṃ kṛtvā yastu prahṛṣyati /<br />
            sa tiraskāramāpnoti bhagnabhāṇḍo dvijo yathā //
             <span class="ref">MSS_1304</span></p>
         
         <p id="MSS_1305">
            anāgatavatīṃ cintāṃ yo naraḥ kartumicchati /<br />
            sa bhūmau pāṇḍuraḥ śete somaśarmapitā yathā //
             <span class="ref">MSS_1305</span></p>
         
         <p id="MSS_1306">
            anāgatavidhātā ca pratyutpannamatiśca yaḥ /<br />
            dvaveva sukhamedhete dīrghasūtrī vinaśyati //
             <span class="ref">MSS_1306</span></p>
         
         <p id="MSS_1307">
            anāgatavidhātāram apramattamakopanam /<br />
            sthirārambhamadīnaṃ ca naraṃ śrīrupatiṣṭhati //
             <span class="ref">MSS_1307</span></p>
         
         <p id="MSS_1308">
            anāgatavidhānaṃ ca kartavyaṃ viṣaye nṛpaiḥ //<br />
            āgamaścāpi kartavyas tathā doṣo na jāyate //
             <span class="ref">MSS_1308</span></p>
         
         <p id="MSS_1309">
            anāgatavidhānaṃ tu kartavyaṃ śubhamicchatā /<br />
            āpadaṃ śaṅkamānena puruṣeṇa vipaścitā //
             <span class="ref">MSS_1309</span></p>
         
         <p id="MSS_1310">
            anāgatopadhaṃ hiṃsraṃ durbuddhimabahuśrutam /<br />
            tyakttopāttaṃ madyapānadyūtastrīmṛgayāpriyam //<br />
            kārye mahati yuñjāno hīyate'rthapatiḥ śriyā //
             <span class="ref">MSS_1310</span></p>
         
         <p id="MSS_1311">
            anāghrātaṃ puṣpaṃ kisalayamalūnaṃ kararuhair anāviddhaṃ ratnaṃ madhu navamanāsvāditarasam
            /<br />
            akhaṇḍaṃ puṇyānāṃ phalamiva ca tadrūpamanaghaṃ na jāne bhokttāraṃ kamiha samupasthāsyati
            vidhiḥ //
             <span class="ref">MSS_1311</span></p>
         
         <p id="MSS_1312">
            anātapatro'pyayamatra lakṣyate sitātapatrairiva sarvato vṛtaḥ /<br />
            acāmaro'pyeṣa sadaiva vījyate vilāsabālavyajanena ko'pyayam //
             <span class="ref">MSS_1312</span></p>
         
         <p id="MSS_1313">
            anāturotkaṇṭhitayoḥ prasidhyatā samāgamenāpi ratirna māṃ prati /<br />
            parasparaprāptinirāśayorvaraṃ śarīranāśo'pi samānurāgayoḥ //
             <span class="ref">MSS_1313</span></p>
         
         <p id="MSS_1314">
            anātmavān nayadveṣī vardhayannarisaṃpadaḥ /<br />
            prāpyāpi mahadaiśvaryaṃ saha tena vinaśyati //
             <span class="ref">MSS_1314</span></p>
         
         <p id="MSS_1315">
            anāthānāṃ daridrāṇāṃ bālavṛddhatapasvinām /<br />
            anyāyaparibhūtānāṃ sarveṣāṃ pārthivo gatiḥ //
             <span class="ref">MSS_1315</span></p>
         
         <p id="MSS_1316">
            anāthānāṃ nātho gatiragatikānāṃ vyasanināṃ vinetā bhītānāmabhayamadhṛtīnāṃ bharavaśaḥ
            /<br />
            suhṛdbandhuḥ svāmī śaraṇamupakārī varaguruḥ pitā mātā bhrātā jagati puruṣo yaḥ sa
            nṛpatiḥ //
             <span class="ref">MSS_1316</span></p>
         
         <p id="MSS_1317">
            anāthān rogiṇo yaśca putravat paripālayet /<br />
            guruṇā samanujñātaḥ sa bhiṣakcchabdamaśnute //
             <span class="ref">MSS_1317</span></p>
         
         <p id="MSS_1318">
            anādaraparo vidvān īhamānaḥ sthirāṃ śriyam /<br />
            agneḥ śeṣamṛṇāccheṣaṃ śatroḥ śeṣaṃ na śeṣayet //
             <span class="ref">MSS_1318</span></p>
         
         <p id="MSS_1319">
            anādarahatāṃ sevāṃ dāmpatyaṃ premavarjitam /<br />
            maitrīṃ ca hetusāpekṣāṃ ce tanā nādhikurvate //
             <span class="ref">MSS_1319</span></p>
         
         <p id="MSS_1320">
            anādarālokavivṛddhaśokaḥ pituḥ priyāvākyavaśaṃgatasya /<br />
            auttānapādirjagatāṃ śaraṇyam ārādhya viṣṇuṃ padamagryamāyāt //
             <span class="ref">MSS_1320</span></p>
         
         <p id="MSS_1321">
            anādāyī vyayaṃ kuryād asahāyī raṇapriyaḥ /<br />
            āturaḥ sarvabhakṣī ca naraḥ śīghraṃvinaśyati //
             <span class="ref">MSS_1321</span></p>
         
         <p id="MSS_1322">
            anādidhāvisvaparaṃparāyā hetusrajaḥ srotasi veśvare vā /<br />
            āyattadhīreṣa janastadāryāḥ kimīdṛśaḥ paryanuyogayogyaḥ //
             <span class="ref">MSS_1322</span></p>
         
         <p id="MSS_1323">
            anādiṣṭopi bhūpasya dṛṣṭvā hānikaraṃ ca yaḥ /<br />
            yatate tasya nāśāya sa bhṛtyo'rho mahībhujām //
             <span class="ref">MSS_1323</span></p>
         
         <p id="MSS_1324">
            anādṛtyaucityaṃ hriyamavigaṇayyātimahatīṃ yadetasyāpyarthe dhanalavadurāśātaralitāḥ
            /<br />
            alīkāhaṃkārajvarakuṭilitabhrūṇi dhanināṃ mukhāni prekṣyante dhigidamatiduṣpūramudaram
            //
             <span class="ref">MSS_1324</span></p>
         
         <p id="MSS_1325">
            anādeyaṃ nādadīta parikṣīṇo'pi pārthivaḥ /<br />
            na cādeyaṃ samṛddho'pi sūkṣmamapyarthamutsṛjet //
             <span class="ref">MSS_1325</span></p>
         
         <p id="MSS_1326">
            anādeyasya cādānād ādeyasya ca varjanāt /<br />
            daurbalyaṃ khyāpyate rājñaḥ sa pretyeha ca naśyati //
             <span class="ref">MSS_1326</span></p>
         
         <p id="MSS_1327">
            anādyantā tu sā tṛṣṇā antardehagatā nṛṇām /<br />
            vināśayati saṃbhūtā ayonija ivānalaḥ //
             <span class="ref">MSS_1327</span></p>
         
         <p id="MSS_1328">
            anāptapuṇyopacayairdurāpā phalasya nirdhūtarajāḥ savitrī /<br />
            tulyā bhavaddarśanasaṃpadeṣā vṛṣṭerdivo vītabalāhakāyāḥ //
             <span class="ref">MSS_1328</span></p>
         
         <p id="MSS_1329">
            anāmnāyamalā vedā brāhmaṇasyāvrataṃ malam /<br />
            malaṃ pṛthivyā vāhīkāḥ puruṣasyānṛtaṃ malam //
             <span class="ref">MSS_1329</span></p>
         
         <p id="MSS_1330">
            anāyakā vinaśyanti naśyanti bahunāyakāḥ /<br />
            strīnāyakā vinaśyanti naśyanti śiśunāyakāḥ //
             <span class="ref">MSS_1330</span></p>
         
         <p id="MSS_1331">
            anāyake na vastavyaṃ na vased bahunāyake /<br />
            strīnāyake na vastavyaṃ na vased bālanāyake //
             <span class="ref">MSS_1331</span></p>
         
         <p id="MSS_1332">
            anāyavyayakartā ca anāthaḥ kalahapriyaḥ /<br />
            āturaḥ sarvabhakṣī ca naraḥ śīghraṃ vinaśyati //
             <span class="ref">MSS_1332</span></p>
         
         <p id="MSS_1333">
            anāyāsakṛśaṃ madhyam aśaṅkatarale dṛśau /<br />
            abhūṣaṇamanohāri vapurvayasi subhruvaḥ //
             <span class="ref">MSS_1333</span></p>
         
         <p id="MSS_1334">
            anāyi deśaḥ katamastvayādya vasantamuktasya daśāṃ vanasya /<br />
            tvadāptasaṃketatayā kṛtārthā śravyāpi nānena janena saṃjñā //
             <span class="ref">MSS_1334</span></p>
         
         <p id="MSS_1335">
            anārataṃ tena padeṣu lambhitā vibhajya samyagviniyogasatkriyāḥ /<br />
            phalantyupāyāḥ paribṛṃhitāyatīr upetya saṃgharṣamivārthasaṃpadaḥ //
             <span class="ref">MSS_1335</span></p>
         
         <p id="MSS_1336">
            anārataṃ pratidiśaṃ pratideśaṃ jale sthale /<br />
            jāyante ca mriyante ca budbudā iva vāriṇi //
             <span class="ref">MSS_1336</span></p>
         
         <p id="MSS_1337">
            anāratapariskhalannayanavāridhārāśata- pravṛddhapathanimnagāsalilaruddhayānodyamā
            /<br />
            tvadīyaripukāminī bahuvideśayānaiṣiṇī vinindati valaddṛśā gururuṣāśrupaṃ prāvṛṣam
            //
             <span class="ref">MSS_1337</span></p>
         
         <p id="MSS_1338">
            anārabdhākṣepaṃ paramakṛtavāṣpavyatikaraṃ nigūḍhāntastāpaṃ hṛdayavinipītaṃ vyavasitam
            /<br />
            kṛśāṅgyā yatpāpe vrajati mayi nairāśyapiśunaṃ ślathairaṅgairuktaṃ hṛdayamidamunmūlayati
            tat //
             <span class="ref">MSS_1338</span></p>
         
         <p id="MSS_1339">
            anārabhyā bhavantyarthāḥ kecin nityaṃ tathāgatāḥ /<br />
            kṛtaḥ puruṣakāro'pi bhavedyeṣu nirarthakaḥ //
             <span class="ref">MSS_1339</span></p>
         
         <p id="MSS_1340">
            anārambhastu kāryāṇāṃ prathamaṃ buddhilakṣaṇam /<br />
            ārabdhasyāntagamanaṃ dvitīyaṃ buddhilakṣaṇam //
             <span class="ref">MSS_1340</span></p>
         
         <p id="MSS_1341">
            anārādhya kālīmanāsvādya gauḍī- mṛte mantratantrādvinā śabdacauryāt /<br />
            prabandhaṃ pragalbhaṃ prakartuṃ pravaktuṃ viriñciprapañce madanyaḥ kaviḥ kaḥ //
             <span class="ref">MSS_1341</span></p>
         
         <p id="MSS_1342">
            anārogyamanāyuṣyam asvargyaṃ cātibhojanam /<br />
            apuṇyaṃ lokavidviṣṭaṃ tasmāt tat parivarjayet //
             <span class="ref">MSS_1342</span></p>
         
         <p id="MSS_1343">
            anāryatā niṣṭhuratā krūratā niṣkriyātmatā /<br />
            puruṣaṃ vyañjayantīha loke kaluṣayonijam //
             <span class="ref">MSS_1343</span></p>
         
         <p id="MSS_1344">
            anāryaprajñānāmiha janavadhūnāṃ hi manaso mahāśalyaṃ karṇe tava kanakajambūkisalayaḥ
            /<br />
            bhraman bhikṣāhetoradhinagari buddho'si na mayā ? tvayaitāvadveṣaḥ pathika na vidheyaḥ
            punarapi //
             <span class="ref">MSS_1344</span></p>
         
         <p id="MSS_1345">
            anāryamapyācaritaṃ kumāryā bhavān mama kṣāmyatu saumya tāvat /<br />
            haṃso'pi devāṃśatayāsi vandyaḥ śrīvatsalakṣmeva hi matsyamūrtiḥ //
             <span class="ref">MSS_1345</span></p>
         
         <p id="MSS_1346">
            anāryavṛttamaprājñam asūyakamadhārmikam /<br />
            anarthāḥ kṣipramāyānti vāgduṣṭaṃ krodhanaṃ tathā //
             <span class="ref">MSS_1346</span></p>
         
         <p id="MSS_1347">
            anāryeṇa kṛtaghnena saṃgatirme na yujyate /<br />
            vināśamapi kāṅkṣanti jñātīnāṃ jñātayaḥ sadā //
             <span class="ref">MSS_1347</span></p>
         
         <p id="MSS_1348">
            anālokya vyayaṃ karttā anāthaḥ kalahapriyaḥ /<br />
            āturaḥ sarvakṣetreṣu naraḥ śīghraṃ vinaśyati //
             <span class="ref">MSS_1348</span></p>
         
         <p id="MSS_1349">
            anālocya premṇaḥ pariṇatimanādṛtya suhṛdas tvayākāṇḍe mānaḥ kimiti sarale saṃprati
            kṛtaḥ /<br />
            samākṛṣṭā hyete pralayadahanodbhāsuraśikhāḥ svahastenāṅgārāstadalamadhunāraṇyaruditaiḥ
            //
             <span class="ref">MSS_1349</span></p>
         
         <p id="MSS_1350">
            anāvartī kālo vrajati sa vṛthā tanna gaṇitaṃ daśāstāstāḥ soḍhā vyasanaśatasaṃpātavidhurāḥ
            /<br />
            kiyadvā vakṣyāmaḥ kimiva bata nātmanyupakṛtaṃ vayaṃ yāvattāvat punarapi tadeva vyavasitam
            //
             <span class="ref">MSS_1350</span></p>
         
         <p id="MSS_1351">
            anāvarjitacittāpi dhruvaṃ sarvān pradhāvati /<br />
            phalaṃ na labhate kiṃcit tṛṣṇā jīrṇeva kāminī //
             <span class="ref">MSS_1351</span></p>
         
         <p id="MSS_1352">
            anāvilaṃ phalaṃ bhuṅkte viṣayāṇāmanutsukaḥ /<br />
            utsuko labdharokeṇa tatra śokena śīryate //
             <span class="ref">MSS_1352</span></p>
         
         <p id="MSS_1353">
            anāvṛtanavadvārapañjare vihagānilaḥ /<br />
            yattiṣṭhati tadāścaryaṃ viyoge tasya kā kathā //
             <span class="ref">MSS_1353</span></p>
         
         <p id="MSS_1354">
            anāvṛtāḥ svavarṇeṣu sarvasādhāraṇāḥ purā /<br />
            nāryo babhūvurnirvairo yataḥ sarvo'bhavajjanaḥ //
             <span class="ref">MSS_1354</span></p>
         
         <p id="MSS_1355">
            anāvṛṣṭihate deśe sasye ca pralayaṃ gate /<br />
            dhanyāstāta na paśyanti deśabhaṅgaṃ kulakṣayam //
             <span class="ref">MSS_1355</span></p>
         
         <p id="MSS_1356">
            anāśritā dānapuṇyaṃ vedapuṇyamanāśritāḥ /<br />
            rāgadveṣavinirmuktā vicarantīha mokṣiṇaḥ //
             <span class="ref">MSS_1356</span></p>
         
         <p id="MSS_1357">
            anāśrite dṛptagurau avajñāṃ kalayen nṛpaḥ /<br />
            saṃvartena maruttastu nirastamakarodgurum //
             <span class="ref">MSS_1357</span></p>
         
         <p id="MSS_1358">
            anāsthā vastūnāmabhimataguṇānāmupahṛtau ghano garvastanvyā ruṣi ca vihitāḍambaravidhiḥ
            /<br />
            prahāraḥ pādābhyāṃ yamanamapi kāñcyā caraṇayoḥ priyāyā vibbokaṃ tadidamiti dhanyo'nubhavati
            //
             <span class="ref">MSS_1358</span></p>
         
         <p id="MSS_1359">
            anāsvāditasaṃbhogāḥ patantu tava śatravaḥ /<br />
            bālavaidhavyadagdhānāṃ kulastrīṇāṃ stanā iva //
             <span class="ref">MSS_1359</span></p>
         
         <p id="MSS_1360">
            anāsvādyamavikreyam anādeyamanīpsitam /<br />
            dattaṃ nirupakāraṃ yad vandhyadānena tena kim //
             <span class="ref">MSS_1360</span></p>
         
         <p id="MSS_1361">
            anāhitāgniḥ śatagur ayajvā ca sahsraguḥ /<br />
            surāpo vṛṣalībhartā braḥmahā gurutalpagaḥ //
             <span class="ref">MSS_1361</span></p>
         
         <p id="MSS_1362">
            asatpratigrahe yukttaḥ stenaḥ kutsitayājakaḥ /<br />
            adoṣastyaktumanyonyaṃ karmasaṃkaraniścayāt //
             <span class="ref">MSS_1362</span></p>
         
         <p id="MSS_1363">
            anāhūtaḥ praviśati apṛṣṭo bahu bhāṣate /<br />
            viśvasityapramatteṣu mūḍhacetā narādhamaḥ //<br />
            anāhūtaḥ samāyātaḥ anāpṛṣṭastu bhāṣate /<br />
            paranindātmanaḥ stutiś catvāri laghulakṣaṇam //
             <span class="ref">MSS_1363</span></p>
         
         <p id="MSS_1364">
            anāhūtapraviṣṭasya dṛṣṭasya kruddhacakṣuṣā /<br />
            svayamevopaviṣṭasya varaṃ mṛtyurna bhojanam //
             <span class="ref">MSS_1364</span></p>
         
         <p id="MSS_1365">
            anahūtāḥ svayaṃ yānti rasāsvādavilolupāḥ /<br />
            nivāritā na gacchanti makṣikā iva bhikṣukāḥ //
             <span class="ref">MSS_1365</span></p>
         
         <p id="MSS_1366">
            anāhūto viśedyastu apṛṣṭo bahu bhāṣate /<br />
            ātmānaṃ manyate prītaṃ bhūpālasya sa durmatiḥ //
             <span class="ref">MSS_1366</span></p>
         
         <p id="MSS_1367">
            anāhvāne praveśaśca apṛṣṭe paribhāṣaṇam /<br />
            ātmastutiḥ pare nindā catvāri laghulakṣaṇam //
             <span class="ref">MSS_1367</span></p>
         
         <p id="MSS_1368">
            anicchato'pi duḥkhāni yathehāyānti dehinaḥ /<br />
            sukhānyapi tathā manye cintādainyena ko guṇaḥ //
             <span class="ref">MSS_1368</span></p>
         
         <p id="MSS_1369">
            aniḥsarantīmapi gehagarbhāt kīrtiṃ pareṣāmasatīṃ vadanti /<br />
            svairaṃ bhramantīmapi ca trilokyāṃ tvatkīrtimāhuḥ kavayaḥ satīṃ tu //
             <span class="ref">MSS_1369</span></p>
         
         <p id="MSS_1370">
            anicchanto'pi vinayaṃ vidyābhyāsena bālakāḥ /<br />
            bheṣajeneva nairujyaṃ prāpaṇīyāḥ prayatnataḥ //
             <span class="ref">MSS_1370</span></p>
         
         <p id="MSS_1371">
            anicchannapi cittena videśastho'pi mānavaḥ /<br />
            svakarmotpātavātena nīyate yatra tatphalam //
             <span class="ref">MSS_1371</span></p>
         
         <p id="MSS_1372">
            anijyayā vivāhaiśca vedasyotsādanena ca /<br />
            kulānyakulatāṃ yānti dharmasyātikrameṇa ca //
             <span class="ref">MSS_1372</span></p>
         
         <p id="MSS_1373">
            anityaṃ nisrāṇaṃ jananamaraṇavyādhikalitaṃ jaganmithyātvārthairahamahamikāliṅgitamidam
            /<br />
            vicintyaivaṃ santo vimalamanaso dharmamatayas tapaḥ kartuṃ vṛttāstadapasṛtaye jainamanagham
            //
             <span class="ref">MSS_1373</span></p>
         
         <p id="MSS_1374">
            anityaṃ yauvanaṃ rūpaṃ jīvitaṃ dravyasaṃcayaḥ /<br />
            aiśvaryaṃ priyasaṃvāso gṛdhyedeṣu na paṇḍitaḥ //
             <span class="ref">MSS_1374</span></p>
         
         <p id="MSS_1375">
            anityatāsamākhyānaṃ viṣayādiviḍambanam /<br />
            paścāttāpasya kathanaṃ kālasya caritaṃ tathā //
             <span class="ref">MSS_1375</span></p>
         
         <p id="MSS_1376">
            anityate jagannindye vandanīyāsi saṃprati /<br />
            yā karoṣi prasaṅgena duḥkhānāmapyanityatām //
             <span class="ref">MSS_1376</span></p>
         
         <p id="MSS_1377">
            anityatve kṛtamatir mlānamālyena śocati /<br />
            nityatve kṛtabuddhistu bhinnabhāṇḍe'nuśocati //
             <span class="ref">MSS_1377</span></p>
         
         <p id="MSS_1378">
            anityamiti jānanto na bhavanti bhavanti ca /<br />
            atha yenaiva kurvanti naiva jātu bhavanti te //
             <span class="ref">MSS_1378</span></p>
         
         <p id="MSS_1379">
            anityasya śarīrasya sarvadoṣamayasya ca /<br />
            durgandhasya ca rakṣārthaṃ nāhaṃ pāpaṃ karomi vai //
             <span class="ref">MSS_1379</span></p>
         
         <p id="MSS_1380">
            anityāni śarīrāṇi vibhavo naiva śāśvataḥ /<br />
            nityaṃ saṃnihito mṛtyuḥ kartavyo dharmasaṃgrahaḥ //
             <span class="ref">MSS_1380</span></p>
         
         <p id="MSS_1381">
            anitye priyasaṃvāse saṃsāre cakravadgatau /<br />
            pathi saṃgatamevaitad bhrātā mātā pitā sakhā //
             <span class="ref">MSS_1381</span></p>
         
         <p id="MSS_1382">
            anityo vijayo yasmād dṛśyate yudhyamānayoḥ /<br />
            parājayaśca saṃgrāme tasmādyuddhaṃ vivarjayet //
             <span class="ref">MSS_1382</span></p>
         
         <p id="MSS_1383">
            anidro duḥsvapnaḥ prapatanamanadri drumataṭaṃ jarāhīnaḥ kampastimirarahitastrāsasamayaḥ
            /<br />
            anāghātaṃ duḥkhaṃ vigatanigaḍo bandhanavidhiḥ sajīvaṃ jantūnāṃ maraṇamavanīśāśrayarasaḥ
            //
             <span class="ref">MSS_1383</span></p>
         
         <p id="MSS_1384">
            anidhāya mukhe patraṃ pūgaṃ khādati yo naraḥ /<br />
            saptajanmadaridratvam ante viṣṇusthitiśca na //
             <span class="ref">MSS_1384</span></p>
         
         <p id="MSS_1385">
            anindā parakṛtyeṣu svadharmaparipālanam /<br />
            kṛpaṇeṣu dayālutvaṃ sarvatra madhurā giraḥ //
             <span class="ref">MSS_1385</span></p>
         
         <p id="MSS_1386">
            prāṇairapyupakāritvaṃ mitrāyāvyabhicāriṇe /<br />
            gṛhāgate pariṣvaṅgaḥ śaktyā dānaṃ sahiṣṇutā //
             <span class="ref">MSS_1386</span></p>
         
         <p id="MSS_1387">
            bandhubhirbaddhasaṃyogaḥ sujane caturaśratā /<br />
            taccittānuvidhāyitvam iti vṛttaṃ mahātmanām //
             <span class="ref">MSS_1387</span></p>
         
         <p id="MSS_1388">
            anindyamapi nindanti stuvantyastutyamuccakaiḥ /<br />
            svāpateyakṛte martyāḥ kiṃ kiṃ nāma na kurvate //
             <span class="ref">MSS_1388</span></p>
         
         <p id="MSS_1389">
            anibandhanakacabandhanam anidānaṃ dānamuttarīyasya /<br />
            ākasmikamandasmitam apahastayatīva bālyametasyāḥ //
             <span class="ref">MSS_1389</span></p>
         
         <p id="MSS_1390">
            anibhālita eva kevalaṃ khanigarbhe nidhireṣa jīryatu /<br />
            na tu sīdatu mūlyahānito vaṇijālokanagocarīkṛtaḥ //
             <span class="ref">MSS_1390</span></p>
         
         <p id="MSS_1391">
            animiṣamavirāmā rāgiṇāṃ sarvarātraṃ navanidhuvanalīlāḥ kautukenātivīkṣya /<br />
            idamudavasitānāmasphuṭālokasaṃpan nayanamiva sanidraṃ ghūrṇate daipamarciḥ //
             <span class="ref">MSS_1391</span></p>
         
         <p id="MSS_1392">
            aniyataruditasmitaṃ virājat- katipayakomaladantakuḍmalāgram /<br />
            vadanakamalakaṃ śiśoḥ smarāmi skhaladasamañjasamugdhajalpitaṃ te //
             <span class="ref">MSS_1392</span></p>
         
         <p id="MSS_1393">
            aniyuktā hi sācivye yadvadanti manīṣiṇaḥ /<br />
            anurāgadravasyaitāḥ praṇayasyātibhūmayaḥ //
             <span class="ref">MSS_1393</span></p>
         
         <p id="MSS_1394">
            anirākṛtatāpasaṃpadaṃ phalahīnāṃ sumanobhirujjhitām /<br />
            khalatāṃ khalanāmivāsatīṃ pratipadyeta kathaṃ budho janaḥ //
             <span class="ref">MSS_1394</span></p>
         
         <p id="MSS_1395">
            anirīkṣaṇameva dṛṣṭirārdrā parihāsālapanāni maunameva /<br />
            avadhīraṇameva cābhiyogo vinigūḍho'pi hi lakṣyate'nurāgaḥ //
             <span class="ref">MSS_1395</span></p>
         
         <p id="MSS_1396">
            anirghātaṃ dhārādharamaśamanīyaṃ nidhirapām akāṭhinyaṃ cintāmaṇimajaḍabhūtaṃ suratarum
            /<br />
            abhittvopādāya prabhurapaśuvṛttiṃ ca surabhiṃ parārthaikasvārthānakṛta puruṣānādipuruṣaḥ
            //
             <span class="ref">MSS_1396</span></p>
         
         <p id="MSS_1397">
            anirjayena dviṣatāṃ yasyāmarṣaḥ praśāmyati /<br />
            puruṣoktiḥ kathaṃ tasmin brūhi tvaṃ hi tapodhana //
             <span class="ref">MSS_1397</span></p>
         
         <p id="MSS_1398">
            kṛtaṃ puruṣaśabdena jātimātrāvalambinā /<br />
            yo'ṅgīkṛtaguṇaiḥ ślādhyaḥ savismayamudāhṛtaḥ //
             <span class="ref">MSS_1398</span></p>
         
         <p id="MSS_1399">
            grasamānamivaujāṃsi sadasā gauraveritam /<br />
            nāma yasyābhinanadanti dviṣo'pi sa pumānpumān //
             <span class="ref">MSS_1399</span></p>
         
         <p id="MSS_1400">
            anirdayopabhogasya rūpasya mṛdunaḥ katham /<br />
            kaṭhinaṃ khalu te cetaḥ śirīṣasyeva bandhanam //
             <span class="ref">MSS_1400</span></p>
         
         <p id="MSS_1401">
            anirloḍitakāryasya vāgjālaṃ vāgmino vṛthā /<br />
            nimittādaparāddheṣor dhānuṣkasyeva valgitam //
             <span class="ref">MSS_1401</span></p>
         
         <p id="MSS_1402">
            anirvācyamanirbhinnam aparicchinnamavyayam /<br />
            brahmeva sujanaprema duḥkhamūlanikṛntanam //
             <span class="ref">MSS_1402</span></p>
         
         <p id="MSS_1403">
            anirvṛtaṃ tathā mandaṃ paralokaparāṅmukham /<br />
            narakāya na sadgatyaṃ kuputrālambijanma vai //
             <span class="ref">MSS_1403</span></p>
         
         <p id="MSS_1404">
            anirvedaḥ śriyo mūlaṃ cañcurme lohasaṃnibhā /<br />
            ahorātrāṇi dīrghāṇi samudraḥ kiṃ na śuṣyati //
             <span class="ref">MSS_1404</span></p>
         
         <p id="MSS_1405">
            anirvedaḥ śriyo mūlaṃ duḥkhanāśe sukhasya ca /<br />
            mahān bhavatyanirviṇṇaḥ sukhaṃ cātyantamaśnute //
             <span class="ref">MSS_1405</span></p>
         
         <p id="MSS_1406">
            anirvedaḥ śriyo mūlam anirvedaḥ paraṃ sukham /<br />
            anirvedo hi satataṃ sarvārtheṣu pravartakaḥ //
             <span class="ref">MSS_1406</span></p>
         
         <p id="MSS_1407">
            anirvedo hi satataṃ sarvārtheṣu pravartakaḥ /<br />
            karoti saphalaṃ jantoḥ karma yacca karoti saḥ //
             <span class="ref">MSS_1407</span></p>
         
         <p id="MSS_1408">
            anila nikhilaviśvaṃ prāṇiti tvatprayuktaṃ sapadi ca vinimīlatyākulaṃ tvadviyogāt /<br />
            vapurasi parameśasyācitaṃ nocitaṃ te surabhimasurabhiṃ vā yatsamaṃ svīkaroṣi //
             <span class="ref">MSS_1408</span></p>
         
         <p id="MSS_1409">
            aniśaṃ nayanābhirāmayā ramayā saṃmadino mukhasya te /<br />
            niśi niḥsaradindiraṃ kathaṃ tulayāmaḥ kalayāpi paṅkajam //
             <span class="ref">MSS_1409</span></p>
         
         <p id="MSS_1410">
            aniśaṃ mataṅgajānāṃ bṛṃhitamākarṇyate yathā vipine /<br />
            manye tathā na jīvati gajendrapalakavalanaḥ siṃhaḥ //
             <span class="ref">MSS_1410</span></p>
         
         <p id="MSS_1411">
            aniśamapi makaraketur manaso rujamāvahannabhimato me /<br />
            yadi madirāyatanayanāṃ tāmadhikṛtya praharatīti //
             <span class="ref">MSS_1411</span></p>
         
         <p id="MSS_1412">
            aniścitairadhyavasāyabhīrubhir yatheṣṭasaṃlāparatiprayojanaiḥ /<br />
            phale visaṃvādamupāgatā giraḥ prayānti loke parihāsavastutām //
             <span class="ref">MSS_1412</span></p>
         
         <p id="MSS_1413">
            aniṣṭaḥ kanyakāyā yo varo rūpānvito'pi yaḥ /<br />
            yadi syāttasya no deyā kanyā śreyo'bhivāñchatā //
             <span class="ref">MSS_1413</span></p>
         
         <p id="MSS_1414">
            aniṣṭadaḥ kṣitīśānāṃ bhūkampaḥ saṃdhyayordvayoḥ /<br />
            digdāhaḥ pītavarṇatvād rājñāṃ cāniṣṭadaḥ paraḥ //
             <span class="ref">MSS_1414</span></p>
         
         <p id="MSS_1415">
            aniṣṭayogāt priyaviprayogataḥ parāpamānāddhanahīnajīvitāt /<br />
            anekajanmavyasanaprabandhato bibheti no yastapaso bibheti saḥ //
             <span class="ref">MSS_1415</span></p>
         
         <p id="MSS_1416">
            aniṣṭasamprayogācca viprayogātpriyasya ca /<br />
            mānuṣā mānasairduḥkhair yujyante alpabuddhayaḥ //
             <span class="ref">MSS_1416</span></p>
         
         <p id="MSS_1417">
            aniṣṭādiṣṭalābhe'pi na gatirjāyate śubhā /<br />
            yatrāste viṣasaṃsargo'mṛtaṃ tadapi mṛtyave //
             <span class="ref">MSS_1417</span></p>
         
         <p id="MSS_1418">
            aniṣpannāmapi kriyāṃ nayopetāṃ vicakṣaṇāḥ /<br />
            phaladāṃ hi prakurvanti mahāsenāpatiryathā //
             <span class="ref">MSS_1418</span></p>
         
         <p id="MSS_1419">
            anīrṣyāḥ śrotāro mama vacasi cedvacmi tadahaṃ svapakṣādbhetavyaṃ bahu na tu viprapakṣāt
            prabhavataḥ /<br />
            tamasyākrāntaśe kiyadapi hi tejovayavinaḥ svaśaktyā bhāsante divasakṛti satyeva na
            punaḥ //
             <span class="ref">MSS_1419</span></p>
         
         <p id="MSS_1420">
            anīrṣyurguptadāraḥ syāc cokṣaḥ syādaghṛṇī nṛpaḥ /<br />
            striyaṃ seveta nātyarthaṃ mṛṣṭaṃ muñjīta nāhitam //
             <span class="ref">MSS_1420</span></p>
         
         <p id="MSS_1421">
            anīrṣyurguptadāraḥ syāt saṃvibhāgī priyaṃvadaḥ /<br />
            ślakṣṇo madhuravākstrīṇāṃ na cāsāṃ vaśago bhavet //
             <span class="ref">MSS_1421</span></p>
         
         <p id="MSS_1422">
            anīśāya śarīrasya hṛdayaṃ svavaśaṃ mayi /<br />
            stanakampakriyālakṣyair nyastaṃ niḥśvasitairiva //
             <span class="ref">MSS_1422</span></p>
         
         <p id="MSS_1423">
            anīśvaro'yaṃ puruṣo bhavābhave sūtraprotā dārumayīva yoṣā /<br />
            dhātrā tu diṣṭasya vaśe kilāyaṃ tasmādvada tvaṃ śravaṇe dhrto'ham //
             <span class="ref">MSS_1423</span></p>
         
         <p id="MSS_1424">
            anukartumapahnotum ativartitumīkṣitum /<br />
            aśakye tejasāṃ patyau mitratānumatikṣamā //
             <span class="ref">MSS_1424</span></p>
         
         <p id="MSS_1425">
            anukurutaḥ khalasujanāv agrimapāścātyabhāgayoḥ sūcyāḥ /<br />
            vidadhāti randhrameko guṇavānanyastvapidadhāti //
             <span class="ref">MSS_1425</span></p>
         
         <p id="MSS_1426">
            anukūlakalatro yas tasya svarga ihaiva hi /<br />
            pratikūlakalatrasya narako nātra saṃśayaḥ //
             <span class="ref">MSS_1426</span></p>
         
         <p id="MSS_1427">
            anukūlamarthyamavirodhi hitaṃ śravaṇīyamāgamarahasyayutam /<br />
            vacanaṃ madīyamapakarṇayati kva manobhavaḥ kva guṇasaṃgrahaṇam //
             <span class="ref">MSS_1427</span></p>
         
         <p id="MSS_1428">
            anukūlavarapuraṃdhriṣu puruṣāṇāṃ baddhamūlarāgāṇām /<br />
            nayati mano duḥśīlaḥ kusumāstro hīnapātreṣu //
             <span class="ref">MSS_1428</span></p>
         
         <p id="MSS_1429">
            anukūlavidhāyidaivato vijayī syān nanu kīdṛśo nṛpaḥ /<br />
            virahiṇyapi jānakī vane nivasantī mudamādadhau kutaḥ //
             <span class="ref">MSS_1429</span></p>
         
         <p id="MSS_1430">
            anukūlāṃ vimalāṅgīṃ kulajāṃ kuśalāṃ suśīlasaṃpannām /<br />
            pañcalakārāṃ bhāryāṃ puruṣaḥ puṇyodayāllabhate //
             <span class="ref">MSS_1430</span></p>
         
         <p id="MSS_1431">
            anukūlā sadā tuṣṭā dakṣā sādhvī vicakṣaṇā /<br />
            ebhireva guṇairyuktā śrīriva strī na saṃśayaḥ //
             <span class="ref">MSS_1431</span></p>
         
         <p id="MSS_1432">
            anukūle vidhau deyaṃ yataḥ pūrayitā hariḥ /<br />
            pratikūle vidhau deyaṃ yataḥ sarvaṃ hariṣyati //
             <span class="ref">MSS_1432</span></p>
         
         <p id="MSS_1433">
            anukūle sati dhātari bhavatyaniṣṭādapīṣṭamavilambam /<br />
            pītvā viṣamapi śaṃbhur mṛtyuṃjayatāmavāpa tatkālam //
             <span class="ref">MSS_1433</span></p>
         
         <p id="MSS_1434">
            anukṛtagaṇḍaśailamadamaṇḍitagaṇḍataṭa- bhramadalimaṇḍalīniviḍaguṅgumaghoṣajuṣaḥ /<br />
            dalayati helayaiva harirugrakarānkariṇa- strijagati teja eva guru no vikṛtākṛtitā
            //
             <span class="ref">MSS_1434</span></p>
         
         <p id="MSS_1435">
            anukṣaṇamanukṣaṇaṃ kṣitipa rakṣyamāṇā tvayā prayāti vidiśo daśa prabalakīrtirekākinī
            /<br />
            iyaṃ niyatamarthiṣu pratidinaṃ vitīrṇā ramā jahāti na tavāntikaṃ dvitayametadatyadbhutam
            //
             <span class="ref">MSS_1435</span></p>
         
         <p id="MSS_1436">
            anugataparitoṣitānujīvī madhuravacāścaritānuraktalokaḥ /<br />
            sunipuṇaparamāptasaktatantro bhavati ciraṃ nṛpatiḥ pradīptaraśmiḥ //
             <span class="ref">MSS_1436</span></p>
         
         <p id="MSS_1437">
            anugantuṃ satāṃ vartma kṛtsnaṃ yadi na śakyate /<br />
            svalpamapyanugantavyaṃ mārgastho nāvasīdati //
             <span class="ref">MSS_1437</span></p>
         
         <p id="MSS_1438">
            anugamya śmaśānāntaṃ nivartantīha bāndhavāḥ /<br />
            agnau prakṣipya puruṣaṃ jñātayaḥ suhṛdastathā //
             <span class="ref">MSS_1438</span></p>
         
         <p id="MSS_1439">
            anugṛhāṇa śiśūnabhilaṅghitā śabaravārivihāravanasthalī /<br />
            visṛja kātaratāmidamagrato harini kāruṇikasya tapovanam //
             <span class="ref">MSS_1439</span></p>
         
         <p id="MSS_1440">
            anugrahavidhau devyā mātuśca mahdantaram /<br />
            mātā gāḍhaṃ nibadhnāti bandhaṃ devī nikṛntati //
             <span class="ref">MSS_1440</span></p>
         
         <p id="MSS_1441">
            anugrahādeva divaukasāṃ naro nirasya mānuṣyakameti divyatām /<br />
            ayovikāre svaritatvamiṣyate kuto'yasāṃ siddharasaspṛśāmapi //
             <span class="ref">MSS_1441</span></p>
         
         <p id="MSS_1442">
            anucarati śaśāṅkaṃ rāhudoṣe'pi tārā patati na vanavṛkṣe yāti bhūmiṃ latā ca /<br />
            tyjati na ca kareṇuḥ paṅkalagnaṃ gajendraṃ vrajatu caratu dharmaṃ bhartṛnāthā hi nāryaḥ
            //
             <span class="ref">MSS_1442</span></p>
         
         <p id="MSS_1443">
            anucitakarmārambhaḥ svajanavirodho balīyasā spardhā /<br />
            pramadājanaviśvāso mṛtyordvārāṇi catvāri //
             <span class="ref">MSS_1443</span></p>
         
         <p id="MSS_1444">
            anucitaphalābhilāṣī nityaṃ vidhinā nivāryate puruṣaḥ /<br />
            drākṣāvipākasamaye mukhapāko bhavati kākānām //
             <span class="ref">MSS_1444</span></p>
         
         <p id="MSS_1445">
            anucitamucitaṃ vā karma ko'yaṃ vibhāgo bhagavati paramāstāṃ bhaktiyogo draḍhīyān /<br />
            kirati viṣamahīndraḥ sāndrapīyūṣamindur dvayamapi sa maheśo nirviśeṣaṃ bibharti //
             <span class="ref">MSS_1445</span></p>
         
         <p id="MSS_1446">
            anucitamevācaritaṃ paśupatinā yadvidheḥ śiraśchinnam /<br />
            chinno na cāsya hasto yenāyaṃ durlipiṃ likhati //
             <span class="ref">MSS_1446</span></p>
         
         <p id="MSS_1447">
            anucite yadi karmaṇi yujyate śaṭhadhiyā prabhuṇā saguṇo janaḥ /<br />
            bhavati nāsya guṇāpacayastataḥ padagatasya kirīṭamaṇeriva //
             <span class="ref">MSS_1447</span></p>
         
         <p id="MSS_1448">
            anuccanīcacalatām aṅgānāṃ calapādatām /<br />
            kaṭikūrparaśīrṣāṃśakarṇānāṃ samarūpatām //
             <span class="ref">MSS_1448</span></p>
         
         <p id="MSS_1449">
            ramyāṃ pratīkaviśrāntim urasaśca samunnatim /<br />
            abhyāsābhyarhitaṃ prāhuḥ sauṣṭhavaṃ nṛtyavedinaḥ //
             <span class="ref">MSS_1449</span></p>
         
         <p id="MSS_1450">
            anucchiṣṭo devairaparidalito rāhudaśanaiḥ kalaṅkenāspṛṣṭo na khalu paribhūto dinakṛtā
            /<br />
            kuhūbhirno lupto na ca yuvativaktreṇa vijitaḥ kalānāthaḥ ko'yaṃ kanakalatikāyāmudayate
            //
             <span class="ref">MSS_1450</span></p>
         
         <p id="MSS_1451">
            anujaguratha divyaṃ dundubhidhvānamāśāḥ surakusumanipātairvyomni lakṣmīrvitene /<br />
            priyamiva kathayiṣyannāliliṅga sphurantīṃ bhuvamanibhṛtavelāvīcibāhuḥ payodhiḥ //
             <span class="ref">MSS_1451</span></p>
         
         <p id="MSS_1452">
            anujjhitasuhṛdbhāvaḥ suhṛdāṃ durhṛdāmapi /<br />
            sama ityeva bhāvyo'pi nama ityabhibhāṣyate //
             <span class="ref">MSS_1452</span></p>
         
         <p id="MSS_1453">
            anutkīrṇā yathā paṅke putrikā vātha dāruṇi /<br />
            varṇā yathā maṣīkalke tathā sarge sthitāḥ pare //
             <span class="ref">MSS_1453</span></p>
         
         <p id="MSS_1454">
            anuttamānubhāvasya parairapihitaujasaḥ /<br />
            akāryasuhṛdo'smākam apūrvāstava kīrtayaḥ //
             <span class="ref">MSS_1454</span></p>
         
         <p id="MSS_1455">
            anutthāne dhruvo nāśaḥ prāptasyānāgatasya ca /<br />
            prāpyate phalamutthānāl labhate cārthasaṃpadam //
             <span class="ref">MSS_1455</span></p>
         
         <p id="MSS_1456">
            anu tvā tāta jīvantu suhṛdaḥ sādhubhiḥ saha /<br />
            parjanyamiva bhūtāni svādudrumamivāṇḍajāḥ //
             <span class="ref">MSS_1456</span></p>
         
         <p id="MSS_1457">
            anutsūtrapadanyāsā sadvṛttiḥ sannibandhanā /<br />
            śabdavidyeva no bhāti rājanītirapaspaśā //
             <span class="ref">MSS_1457</span></p>
         
         <p id="MSS_1458">
            anuditasaṭāvaṃsau nātisphuṭāḥ karajāṅkurā daśanamukulodbhedaḥ stoko mukhe mṛdu garjitam
            /<br />
            mṛgapatiśiśornāstyadyāpi kriyā svakulocitā madakṛtamahāgandhasyāndhyaṃ vyapohati dantinām
            //
             <span class="ref">MSS_1458</span></p>
         
         <p id="MSS_1459">
            anudinamatitīvraṃ rodiṣīti tvamuccaiḥ sakhi kila kuruṣe tvaṃ vācyatāṃ me mudhaiva
            /<br />
            hṛdayamidamanaṅgāṅgārasaṅgādvilīya prasarati bahirambhaḥ susthite naitadaśru //
             <span class="ref">MSS_1459</span></p>
         
         <p id="MSS_1460">
            anudinamadhikaṃ te kampate kāyavallī śiva śiva nayanāntaṃ nāśrudhārā jahāti /<br />
            kathaya kathaya ko'yaṃ yatkṛte komalāṅgi tyajati na pariṇaddhaṃ pāṇḍimānaṃ kapolaḥ
            //
             <span class="ref">MSS_1460</span></p>
         
         <p id="MSS_1461">
            anudinamanukūlamācarantaṃ vihitamatiḥ pratikūlamācaret kaḥ /<br />
            śamitagaralajātakaṇṭhadāhaṃ śitikaṇṭhaḥ śaśinaṃ śirahsu dhatte //
             <span class="ref">MSS_1461</span></p>
         
         <p id="MSS_1462">
            anudunamanuraktaḥ padminīcakravāle navaparimalamādyaccañcarīkānukarṣī /<br />
            kalitamadhurapadmaḥ ko'pi gambhīravedī jayati mihirakanyākūlavanyākarīndraḥ //
             <span class="ref">MSS_1462</span></p>
         
         <p id="MSS_1463">
            anudinamabhyāsadṛḍhaiḥ soḍhuṃ dīrgho'pi śakyate virahaḥ /<br />
            pratyāsannasamāga ma- muhūrtavighno'pi durviṣaḥ //
             <span class="ref">MSS_1463</span></p>
         
         <p id="MSS_1464">
            anudehamāgatavataḥ pratimāṃ pariṇāyakasya gurumudvahatā /<br />
            mukureṇa vepathubhṛto'tibharāt kathamapyapāti na vadhūkarataḥ //
             <span class="ref">MSS_1464</span></p>
         
         <p id="MSS_1465">
            anudghuṣṭaḥ śabdairatha ca ghaṭanātaḥ sphuṭarasaḥ padānāmarthātmā ramayati na tūttānitarasaḥ
            /<br />
            yathā dṛśyaḥ kiṃcitpavanacalacīnāṃśukatayā stanābhogaḥ strīṇāṃ harati na tathonmudritatanuḥ
            //
             <span class="ref">MSS_1465</span></p>
         
         <p id="MSS_1466">
            anunayagurorgoṣṭhībandho mukhāsavasaṃpadāṃ śapathavivaraṃ visrabdhānāṃ dhiyāṃ prathamātithiḥ
            /<br />
            avinayavacovādasthānaṃ puraṃdhriṣu paprathe madavilasitasyaikācāryaściraṃ rativibhramaḥ
            //
             <span class="ref">MSS_1466</span></p>
         
         <p id="MSS_1467">
            anunayati patiṃ na lajjamānā kathayati nāpi sakhījanāya kiṃcit /<br />
            prasarati malayānile navoḍhā vahati paraṃtu cirāya śūnyamantaḥ //
             <span class="ref">MSS_1467</span></p>
         
         <p id="MSS_1468">
            anunayamagṛhītvā vyājasuptā parācī rutamatha kṛkavākostāramākarṇya kalye /<br />
            kathamapi parivṛttā nidrayāndhā kila strī mukulitanayanaivāśliṣyati prāṇanātham //
             <span class="ref">MSS_1468</span></p>
         
         <p id="MSS_1469">
            anunetuṃ māninyā dayitaścaraṇe sarāgacaraṇāyāḥ /<br />
            yāvat patitaḥ sa tayā tatkṣaṇamavadhīritaḥ kasmāt //
             <span class="ref">MSS_1469</span></p>
         
         <p id="MSS_1470">
            anupāyena karmāṇi viparītāni yāni ca kriyamāṇāni duṣyanti havīṃṣyaprayateṣviva //
             <span class="ref">MSS_1470</span></p>
         
         <p id="MSS_1471">
            anupālayatāmudeṣyatīṃ prabhuśaktiṃ dviṣatāmanīhayā /<br />
            apayāntyacirānmahībhujāṃ jananirvādabhayādiva śriyaḥ //
             <span class="ref">MSS_1471</span></p>
         
         <p id="MSS_1472">
            anupoṣya trirātrāṇi tirthānyanabhigamya ca /<br />
            adattvā kāñcanaṃ gāśca daridro nāma jāyate //
             <span class="ref">MSS_1472</span></p>
         
         <p id="MSS_1473">
            anuprāsini sandarbhe gonandanasamaḥ kutaḥ /<br />
            yathārthanāmataivāsya yadvā vadati cārutām //
             <span class="ref">MSS_1473</span></p>
         
         <p id="MSS_1474">
            anubandhaṃ kṣayaṃ hiṃsām anapekṣya ca pauruṣam /<br />
            mohādārabhyate karma yattattāmasamucyate //
             <span class="ref">MSS_1474</span></p>
         
         <p id="MSS_1475">
            anubandhaṃ ca saṃprekṣya vipākāṃścaiva karmaṇām /<br />
            utthānamātmanaścaiva dhīraḥ kurvīta vā na vā //
             <span class="ref">MSS_1475</span></p>
         
         <p id="MSS_1476">
            anubandhānavekṣeta sānubandheṣu karmasu /<br />
            saṃpradhārya ca kurvīta na vegena samācaret //
             <span class="ref">MSS_1476</span></p>
         
         <p id="MSS_1477">
            anubhavaṃ vadanendurupāgaman niyatameṣa yadasya mahātmanaḥ /<br />
            kṣubhitamutkalikātaralaṃ manaḥ paya iva stimitasya mahodadheḥ //
             <span class="ref">MSS_1477</span></p>
         
         <p id="MSS_1478">
            anubhavata dadata vittaṃ mānyān mānayata sajjanān bhajata /<br />
            atiparuṣapavanavilulita- dīpaśikhācañcalā lakṣmīḥ //
             <span class="ref">MSS_1478</span></p>
         
         <p id="MSS_1479">
            anubhavata yuvatyo bhāgyavatyo nitāntaṃ kusumavalayavelāsaṅgakhelāsukhāni /<br />
            mama tu madhukarāṇāṃ vāṭapāṭaccarāṇāṃ sapadi patati dhāṭī puṣpavāṭīniveśe //
             <span class="ref">MSS_1479</span></p>
         
         <p id="MSS_1480">
            anubhavannavadolamṛtūtsavaṃ paṭurapi priyakaṇṭhajighṛkṣayā /<br />
            anyadāsanarajjuparigrahe bhujalatāṃ jalatāmabalājanaḥ //
             <span class="ref">MSS_1480</span></p>
         
         <p id="MSS_1481">
            anubhāvavatā guru sthiratvād avisaṃvādi dhanurdhanaṃjayena /<br />
            svabalavyasane'pi pīḍyamānaṃ guṇavanmitramivānatiṃ prapede //
             <span class="ref">MSS_1481</span></p>
         
         <p id="MSS_1482">
            anubhūtacareṣu dīrghikāṇām upakaṇtheṣu gatāgataikatānāḥ /<br />
            madhupāḥ kathayanti padminīnāṃ salilairantaritāni korakāṇi //
             <span class="ref">MSS_1482</span></p>
         
         <p id="MSS_1483">
            anubhūtabhavavyavasthitir janatākānaratābhilāṣiṇī /<br />
            tadavaimi sukhena saṃsṛtau kalitānaṅgatayaiva nisṛtiḥ //
             <span class="ref">MSS_1483</span></p>
         
         <p id="MSS_1484">
            anubhūtamidaṃ loke yadbadhvā balavattaraiḥ /<br />
            īśvarairdurbalaḥ kṛṣyaḥ kratau paśurivābalaḥ //
             <span class="ref">MSS_1484</span></p>
         
         <p id="MSS_1485">
            anumatamivānetuṃ joṣaṃ tamītamasāṃ kulaṃ diśi diśi dṛśo vinyasyantyaḥ śriyāṅkuritāñjanāḥ
            /<br />
            madanahutabhugdhūmacchāyaiḥ paṭairasitairvṛtāḥ prayayurarasadbhūṣairaṅgaiḥ priyānabhisārikāḥ
            //
             <span class="ref">MSS_1485</span></p>
         
         <p id="MSS_1486">
            anumatisarasaṃ vimucya cūtaṃ navanavamañjulamañjarīparītam /<br />
            api pikadayite kathaṃ matiste ghaṭayati niśphalapippale'valepam //
             <span class="ref">MSS_1486</span></p>
         
         <p id="MSS_1487">
            anumamāra na māra kathaṃ nu sā ratiratiprathitāpi pativratā /<br />
            iyadanāthavadhūvadhapātakī dayitayāpi tayāsi kimujjñitaḥ //
             <span class="ref">MSS_1487</span></p>
         
         <p id="MSS_1488">
            anumaraṇe vyavasāyaṃ strīdharme kaḥ karoti savivekaḥ /<br />
            saṃsāramuktyupāyaṃ daṇḍagrahaṇaṃ vrataṃ hitvā //
             <span class="ref">MSS_1488</span></p>
         
         <p id="MSS_1489">
            anuyayau vividhopalakuṇḍala- dyutivitānakasaṃvalitāṃśukam /<br />
            dhṛtadhanuvalayasya payomucaḥ śabalimā balimānamuṣo vapuḥ //
             <span class="ref">MSS_1489</span></p>
         
         <p id="MSS_1490">
            anuyātāne kajanaḥ parapuruṣairuhyate'sya nijadehaḥ /<br />
            adhikārasthaḥ puruṣaḥ śava iva na śṛṇoti vīkṣate kumatiḥ //
             <span class="ref">MSS_1490</span></p>
         
         <p id="MSS_1491">
            anuyāti na bhartāraṃ yadi daivāt kathaṃcana /<br />
            tathāpi śīlaṃ saṃrakṣyaṃ śīlabhaṅgāt patatyadhaḥ //
             <span class="ref">MSS_1491</span></p>
         
         <p id="MSS_1492">
            anuyāsyan munitanayāṃ sahasā vinayena vāritaprasaraḥ /<br />
            sthānādanuccalannapi gatveva punaḥ pratinivṛttaḥ //
             <span class="ref">MSS_1492</span></p>
         
         <p id="MSS_1493">
            anuyukto dasyuvadhe raṇe kuryāt parākramam /<br />
            nāsya kṛtyamataḥ kiṃcid anyad dasyunibarhaṇāt //
             <span class="ref">MSS_1493</span></p>
         
         <p id="MSS_1494">
            anuraktajanaviraktā namrotsiktā viraktarāgiṇyaḥ /<br />
            vañcakavacanāsaktā nāryaḥ sadbhāvaśaṅkinyaḥ //
             <span class="ref">MSS_1494</span></p>
         
         <p id="MSS_1495">
            anuraktena hrṣṭena tuṣṭena jagatīpatiḥ /<br />
            alpenāpi svasainyena bhūmiṃ jayati bhūmipaḥ //
             <span class="ref">MSS_1495</span></p>
         
         <p id="MSS_1496">
            anurañjitā api guṇair na namanti prakṛtayo vinā daṇḍāt /<br />
            aṅkagatāpi na vīṇā kalamadhuramatāḍitā kvaṇati //
             <span class="ref">MSS_1496</span></p>
         
         <p id="MSS_1497">
            anurañjaya rājānaṃ mā jānan jātu kopayeḥ prakṛtīḥ /<br />
            etaddvayānurāga- sthirayā tiṣṭha pratiṣṭhayāśliṣṭaḥ //
             <span class="ref">MSS_1497</span></p>
         
         <p id="MSS_1498">
            anurāgaṃ jano yāti parokṣe guṇakīrtanam /<br />
            na bibhyati ca sattvāni siddherlakṣaṇamuttamam //
             <span class="ref">MSS_1498</span></p>
         
         <p id="MSS_1499">
            anurāgavatī saṃdhyā divasastatpuraḥsaraḥ /<br />
            aho daivagatiścitrā tathāpi na samāgamaḥ //
             <span class="ref">MSS_1499</span></p>
         
         <p id="MSS_1500">
            anurāgavantamapi locanayor dadhataṃ vapuḥ sukhamatāpakaram /<br />
            nirakāsayadravimapetavasuṃ viyadālayādaparadiggaṇikā //
             <span class="ref">MSS_1500</span></p>
         
         <p id="MSS_1501">
            anurāgavartinā tava viraheṇogreṇa sā gṛhītāṅgī /<br />
            tripuraripuṇeva gaurī varatanurardhāvaśiṣṭeva //
             <span class="ref">MSS_1501</span></p>
         
         <p id="MSS_1502">
            anurāgādabhisarato laṅghitajaladheḥ kalādhināthasya /<br />
            rajanīmukhacumbanataḥ śithilitamalakaṃ kalaṅkamākalaye //
             <span class="ref">MSS_1502</span></p>
         
         <p id="MSS_1503">
            anurāgo vṛthā strīṣu strīṣu garvo vṛthā tathā /<br />
            pṛiyo'ham sarvadā hyasyā mamaiṣā sarvadāpriyā //
             <span class="ref">MSS_1503</span></p>
         
         <p id="MSS_1504">
            anurūpamidaṃ kūpa chadmacchannasya kiṃ na te /<br />
            sanmārgavibhramānmārgapāto'yaṃ yannipātitaḥ //
             <span class="ref">MSS_1504</span></p>
         
         <p id="MSS_1505">
            anurūpeṇa saṃsargaṃ prāpya sarvo'pi modate /<br />
            dinaṃ tejonidhiryadvad ratriṃ doṣākaras tathā //
             <span class="ref">MSS_1505</span></p>
         
         <p id="MSS_1506">
            anulepanāni kusumānyabalāḥ kṛtamanyavaḥ patiṣu dīpaśikhāḥ /<br />
            samayena tena cirasuptamano- bhavabodhanaṃ samamabodhiṣata //
             <span class="ref">MSS_1506</span></p>
         
         <p id="MSS_1507">
            anulomena balinaṃ pratilomena durjanam /<br />
            ātmatulyabalaṃ śatruṃ vinayena balena vā //
             <span class="ref">MSS_1507</span></p>
         
         <p id="MSS_1508">
            anuvanaṃ vanarājivadhūmukhe bahalarāgajavādharacāruṇi /<br />
            vikacabāṇadalāvalayo'dhikaṃ rurucire rucirekṣaṇavibhramāḥ //
             <span class="ref">MSS_1508</span></p>
         
         <p id="MSS_1509">
            anuvanamanuyāntaṃ bāṣpavāri tyajantaṃ muditakamaladāmakṣāmamālokya rāmam /<br />
            dinamapi ravirocistāpamantaḥ prapede rajanirapi ca tārābāṣpabindūn babhāra //
             <span class="ref">MSS_1509</span></p>
         
         <p id="MSS_1510">
            anuvanamanuśailaṃ tāmanālokya sītāṃ pratidinamatidīnaṃ vīkṣya rāmaṃ virāmam /<br />
            giriraśanimayo'yaṃ yastadā na dvidhābhūt kṣitirapi na vidīrṇā sāpi sarvaṃsahaiva /
             <span class="ref">MSS_1510</span></p>
         
         <p id="MSS_1511">
            anuvādayitā vādyaṃ nṛtyasi yattvayi sureśvaraḥ sākṣāt /<br />
            pakṣaśca te'javandyas tadasi kalāpin paraṃ dhanyaḥ //
             <span class="ref">MSS_1511</span></p>
         
         <p id="MSS_1512">
            anuvelaṃ nihanyante yasya sindhorivodyamāḥ /<br />
            taṃ pramathya śriyaṃ ko'pi vipakṣo bhūbhṛduddharet //
             <span class="ref">MSS_1512</span></p>
         
         <p id="MSS_1513">
            anuśayavatyevoktā proṣyatpatikā na bhedato bahubhiḥ /<br />
            paradeśādāgacchat- patikāpi yathā pramuditaiva //
             <span class="ref">MSS_1513</span></p>
         
         <p id="MSS_1514">
            anuśāsaddhi dharmeṇa vyavahāreṇa saṃsthayā /<br />
            nyāyena ca caturthena caturantāṃ mahīṃ jayet //
             <span class="ref">MSS_1514</span></p>
         
         <p id="MSS_1515">
            anuśīlitakuñjavāṭikāyāṃ jaghanālaṃkṛtapītaśāṭikāyām /<br />
            muralīkalakūjite ratāyāṃ mama ceto'stu kadambadevatāyām //
             <span class="ref">MSS_1515</span></p>
         
         <p id="MSS_1516">
            anuśocanamastavicāramanā vigatasya mṛtasya ca yaḥ kurute /<br />
            sa gate salile tanute varaṇaṃ bhujagasya gatasya gatiṃ kṣipati //
             <span class="ref">MSS_1516</span></p>
         
         <p id="MSS_1517">
            anuṣṭhānena rahitāṃ pāṭhamātreṇa kevalam /<br />
            rañjayatyeva yā lokaṃ kiṃ tayā śukavidyayā //
             <span class="ref">MSS_1517</span></p>
         
         <p id="MSS_1518">
            anuṣṭhitaṃ tu yad devair ṛṣibhiryadanuṣṭhitam /<br />
            nānuṣṭheyaṃ manuṣyaistu taduktaṃ karma ācaret //
             <span class="ref">MSS_1518</span></p>
         
         <p id="MSS_1519">
            anuṣṭhiteṣu kāryeṣu yo guhyaṃ na prakāśayet /<br />
            sa tatra labhate siddhiṃ jalamadhye kapiryathā //
             <span class="ref">MSS_1519</span></p>
         
         <p id="MSS_1520">
            anusarati karikapolaṃ bhramaraḥ śravaṇena tāḍyamāno'pi /<br />
            gaṇayati na tiraskāraṃ dānāndhavilocano nīcaḥ //
             <span class="ref">MSS_1520</span></p>
         
         <p id="MSS_1521">
            anusara sarastīraṃ vairaṃ kimatra sahātmanā katipayapayaḥpāṇam mānin samācara cātaka
            /<br />
            pralayapavanairastaṃ nītaḥ purātanavārido yadayamadayaṃ kīlājālaṃ vimuñcati nūtanaḥ
            //
             <span class="ref">MSS_1521</span></p>
         
         <p id="MSS_1522">
            anūḍhā mandire yasya rajaḥ prāpnoti kanyakā /<br />
            patanti pitaras tasya svargasthā api tairguṇaiḥ //
             <span class="ref">MSS_1522</span></p>
         
         <p id="MSS_1523">
            anūnavegādayamadvitīyaś cchāyāturaṅgādiva lajjamānaḥ /<br />
            khuroddhutairvīra turaṅgamaste rajobhirahṇanāṃ patimāvṛṇoti //<br />
            anrjutvamasadbhāvaṃ kārpaṇyaṃ calacittatā /<br />
            puṃsāṃ mitreṣu ye doṣās te veśyāsu guṇāḥ smṛtāḥ //
             <span class="ref">MSS_1523</span></p>
         
         <p id="MSS_1524">
            anṛtaṃ ca samutkarṣe rājagāmi ca paiśunam /<br />
            guroścālīkanirbandhaḥ samāni brahmahatyayā //
             <span class="ref">MSS_1524</span></p>
         
         <p id="MSS_1525">
            anṛtaṃ cāṭuvādaśca dhanayogo mahānayam /<br />
            satyaṃ vaiduṣyamityeṣa yogo dāridryakārakaḥ //
             <span class="ref">MSS_1525</span></p>
         
         <p id="MSS_1526">
            anṛtaṃ satyamityāhuḥ satyaṃ cāpi tathānṛtam /<br />
            iti yāstāḥ kathaṃ vīra saṃrakṣyāḥ puruṣairiha //
             <span class="ref">MSS_1526</span></p>
         
         <p id="MSS_1527">
            anṛtaṃ sāhasaṃ māyā mūrkhatvamatilubdhatā /<br />
            aśaucatvaṃ nirdayatvaṃ strīṇāṃ doṣāḥ svabhāvajāḥ //
             <span class="ref">MSS_1527</span></p>
         
         <p id="MSS_1528">
            anṛtapaṭutā kraurye cittaṃ satāmavamānitā matiravinaye dharme śāṭhyaṃ guruṣvapi vañcanam
            /<br />
            lalitamadhurā vākpratyakṣe parokṣavibhāṣiṇī kaliyugamahārājasyaitāḥ sphuranti vibhūtayaḥ
            //
             <span class="ref">MSS_1528</span></p>
         
         <p id="MSS_1529">
            anrtamanṛtametadyastudhāsūtirindur niyatamayamanāryo nirgataḥ kālakūṭāt /<br />
            hṛdayadahanadakṣā dāruṇā cānyatheyaṃ vada sakhi madhuratve mohaśaktiḥ kuto'sya //
             <span class="ref">MSS_1529</span></p>
         
         <p id="MSS_1530">
            anṛte dharmabhagne ca na śuśrūṣati cāpriye /<br />
            na priyaṃ na hitaṃ vācyaṃ sadbhireveti ninditāḥ //
             <span class="ref">MSS_1530</span></p>
         
         <p id="MSS_1531">
            anekagaticitritaṃ vividhajātibhedākulaṃ sametya tanumadgaṇaḥ pracuracitraceṣṭodyataḥ
            /<br />
            purārjitavicitrakarmaphalabhugvicitrāṃ tanuṃ pragṛhya naṭavat sadā bhramati janmaraṅgāṅgaṇe
            //
             <span class="ref">MSS_1531</span></p>
         
         <p id="MSS_1532">
            anekacittamantraśca dveṣyo bhavati mantriṇām /<br />
            anavasthitacittatvāt karye taiḥ samupekṣyate //
             <span class="ref">MSS_1532</span></p>
         
         <p id="MSS_1533">
            anekajanmasaṃbhūtaṃ pāpaṃ puṃsāṃ praṇaśyati /<br />
            snānamātreṇa gaṅgāyāṃ sadyaḥ puṇyasya bhājanam //
             <span class="ref">MSS_1533</span></p>
         
         <p id="MSS_1534">
            anekajīvaghātotthaṃ mlecchocchiṣṭaṃ malāvilam /<br />
            malāktapātranikṣiptaṃ kiṃ śaucaṃ lihato madhu //
             <span class="ref">MSS_1534</span></p>
         
         <p id="MSS_1535">
            anekadoṣaduṣṭasya kāyasyaiko mahān guṇaḥ /<br />
            yo yathā vartayatyenaṃ taṃ tathaivānuvartate //
             <span class="ref">MSS_1535</span></p>
         
         <p id="MSS_1536">
            anekadoṣaduṣṭasya madhuno'pāstadoṣatām /<br />
            yo brūte tadrasāsaktaḥ so'satyāmbudhirastadhīḥ //
             <span class="ref">MSS_1536</span></p>
         
         <p id="MSS_1537">
            anekadheti praguṇena cetasā vivicya mithyātvamalaṃ sadūṣaṇam /<br />
            vimucya jainendramataṃ sukhāvahaṃ bhajanti bhavyā bhavaduḥkhabhīravaḥ //
             <span class="ref">MSS_1537</span></p>
         
         <p id="MSS_1538">
            anekaparyāyaguṇairupetaṃ vilokyate yena samastatattvam /<br />
            tadindriyānindriyabhedabhinnaṃ jñānaṃ jinendrairgaditaṃ hitāya //
             <span class="ref">MSS_1538</span></p>
         
         <p id="MSS_1539">
            anekabhavasaṃcitā iha hi karmaṇā nirmitāḥ priyāpriyaviyogasaṃgamavipattisaṃpattayaḥ
            /<br />
            bhavanti sakalāsvimā gatiṣu sarvadā dehināṃ jarāmaraṇavīcike jananasāgare majjatām
            //
             <span class="ref">MSS_1539</span></p>
         
         <p id="MSS_1540">
            anekamalasaṃbhave kṛmikulaiḥ sadā saṃkule vicitrabahuvedane budhavinindite duḥsahe
            /<br />
            bhramannayamanārataṃ vyasanasaṃkaṭe dehavān purārjitavaśo bhave bhavati bhāminīgarbhake
            //
             <span class="ref">MSS_1540</span></p>
         
         <p id="MSS_1541">
            anekamukhapāpātmā chadmasaṃdarśitāśramaḥ /<br />
            karburaprakṛtiḥ kaścit kāpeyakalahocitaḥ //<br />
            anekayuddhavijayī saṃdhānaṃyasya gacchati /<br />
            tatpratāpena tasyāśu vaśaṃ gacchanti vidviṣaḥ //
             <span class="ref">MSS_1541</span></p>
         
         <p id="MSS_1542">
            anekarājyāntaritam atikṣiptaṃ na yudhyate /<br />
            antargatāmitraśalyam antaḥśalyaṃ hi na kṣamam //
             <span class="ref">MSS_1542</span></p>
         
         <p id="MSS_1544">
            anekavarṇapadatāṃ vāgvidyudiva bibhratī /<br />
            abhrānteṣu sadā sārasaṅgiṣu syāt sphuradguṇā //
             <span class="ref">MSS_1544</span></p>
         
         <p id="MSS_1545">
            anekavidvajjanaratnapūrṇaṃ ve dodakanyāyataraṅgaramyam /<br />
            alaṅghanīyaṃ gurutīrthamekaṃ sabhāsamudraṃ śirasā namāmi //
             <span class="ref">MSS_1545</span></p>
         
         <p id="MSS_1546">
            anekaśāstraṃ bahu veditavyam alpaśca kālo bahavaśca vighnāḥ /<br />
            yat sārabhūtaṃ tadupāsitavyaṃ haṃso yathā kṣīramivāmbumadhyāt //
             <span class="ref">MSS_1546</span></p>
         
         <p id="MSS_1547">
            anekasaṃśayocchedi parokṣārthasya darśakam /<br />
            sarvasya locanaṃ śāstraṃ yasya nāstyandha eva saḥ //
             <span class="ref">MSS_1547</span></p>
         
         <p id="MSS_1548">
            anekasuṣiraṃ kāntaṃ vādi strīmukhapaṅkajam /<br />
            paśya kānte vanasyānte netraśrutimanoramam //
             <span class="ref">MSS_1548</span></p>
         
         <p id="MSS_1549">
            anekasuṣiraṃ vādyaṃ kāntaṃ ca ṛṣisaṃjñitam /<br />
            cakriṇā ca sadārādhyaṃ yo jānāti sa paṇḍitaḥ //
             <span class="ref">MSS_1549</span></p>
         
         <p id="MSS_1550">
            aneke phaṇinaḥ santi bhekahbakṣaṇatatparāḥ /<br />
            eka eva hi śeṣo'yaṃ dharaṇīdharaṇakṣamaḥ //
             <span class="ref">MSS_1550</span></p>
         
         <p id="MSS_1551">
            anekairnāyakaguṇaiḥ sahitaḥ sakhi me patiḥ /<br />
            sa eva yadi jāraḥ syāt saphalaṃ jīvitaṃ bhavet //
             <span class="ref">MSS_1551</span></p>
         
         <p id="MSS_1552">
            anena kalyāṇi mṛṇālakomalaṃ vratena gātraṃ glapayasyakāraṇam /<br />
            prasādamākāṅkṣati yastavotsukaḥ sa kiṃ tvayā dāsajanaḥ prasādyate //
             <span class="ref">MSS_1552</span></p>
         
         <p id="MSS_1553">
            anena kasyāpi kulāṅkureṇa spṛṣṭasya gātreṣu sukhaṃ mamaivam /<br />
            kāṃ nirvṛtiṃ cetasi tasya kuryād yasyāyamaṅgāt kṛtinaḥ prarūḍhaḥ //
             <span class="ref">MSS_1553</span></p>
         
         <p id="MSS_1554">
            anena kiṃ na paryāptaṃ māṃsasya parivarjanam /<br />
            yatpāṭitaṃ tṛṇenāpi svamaṅgaṃ paridūyate //
             <span class="ref">MSS_1554</span></p>
         
         <p id="MSS_1555">
            anena kumbhadvayasaṃniveśa- saṃlakṣyamāṇena kucadvayena unmajjatā yauvanavāraṇena
            vāpīva tanvaṅgi taraṅgitāsi //
             <span class="ref">MSS_1555</span></p>
         
         <p id="MSS_1556">
            anena tanumadyayā mukharanūpurārāviṇā navāmburuhakomalena caraṇena saṃbhāvitaḥ /<br />
            aśoka yadi sadya eva kusumairna saṃpatsyase vṛthā vahasi dohadaṃ lalitakāmisādhāraṇam
            //
             <span class="ref">MSS_1556</span></p>
         
         <p id="MSS_1557">
            anena tava putrasya prasuptasya vanāntare /<br />
            śikhāmāruhya hastena khaḍgena nihataṃ śiraḥ //
             <span class="ref">MSS_1557</span></p>
         
         <p id="MSS_1558">
            anena tvaṃ svarūpeṇa puṣpabāṇaiśca pañcabhiḥ /<br />
            mohayan puruṣān strīśca kuru sṛṣṭiṃ sanātanīm //
             <span class="ref">MSS_1558</span></p>
         
         <p id="MSS_1559">
            anena dharmaḥ saviśeṣamadya me trivargasāraḥ pratibhāti bhāvini /<br />
            tvayā manonirviṣayārthakāmayā yadeka eva pratigṛhya sevyate //
             <span class="ref">MSS_1559</span></p>
         
         <p id="MSS_1560">
            anena puruṣo dehān upādatte vimuñcati /<br />
            harṣaṃ śokaṃ bhayaṃ duḥkhaṃ sukhaṃ cānena vindati //
             <span class="ref">MSS_1560</span></p>
         
         <p id="MSS_1561">
            anena bhavati śreṣṭho mucyante ca sabhāsadaḥ /<br />
            kartārameno gacchecca nindyo yatra hi nindyate //
             <span class="ref">MSS_1561</span></p>
         
         <p id="MSS_1562">
            anena martyadehena yallokadvayaśarmadam /<br />
            vicintya tadanuṣṭheyaṃ heyaṃ karma tato'nyathā //
             <span class="ref">MSS_1562</span></p>
         
         <p id="MSS_1563">
            anena yūnā saha pārthivena rambhoru kaccin manaso ruciste /<br />
            siprātaraṅgānilakampitāsu vihartumudyānaparaṃparāsu //
             <span class="ref">MSS_1563</span></p>
         
         <p id="MSS_1564">
            anena yogarājena dhūpitāmbarabhūṣaṇaḥ /<br />
            dhūpitāṅgastribhuvanaṃ manujaḥ kurute vaśam //
             <span class="ref">MSS_1564</span></p>
         
         <p id="MSS_1565">
            anena yogena vivṛddhatejā nijāṃ parasmai padavīmayacchan /<br />
            samācarācāramupāttaśastro japopavāsābhiṣavairmunīnām //
             <span class="ref">MSS_1565</span></p>
         
         <p id="MSS_1566">
            anena rambhoru bhavanmukhena tuṣārabhānostulayā jitasya /<br />
            ūnasya nūnaṃ paripūraṇāya tārāḥ sphuranti pratimānakhaṇḍāḥ //
             <span class="ref">MSS_1566</span></p>
         
         <p id="MSS_1567">
            anena vītarāgeṇa buddhenevādhareṇa te /<br />
            dūti nirvyājamākhyātā sarvavastuṣu śūnyatā //
             <span class="ref">MSS_1567</span></p>
         
         <p id="MSS_1568">
            anena sarvārthikṛtārthitā kṛtā hṛtārthinau kāmagavīsuradrumau /<br />
            mithaḥpayaḥsecanapallavāśanaiḥ pradāya dānavyasanaṃ samāpnutam //
             <span class="ref">MSS_1568</span></p>
         
         <p id="MSS_1569">
            anena sārdhaṃ tava yauvanena koṭiṃ parāmacchiduro'dhyarohat /<br />
            premāpi tanvi tvayi vāsavasya guṇo'pi cāpe sumanaḥśarasya //
             <span class="ref">MSS_1569</span></p>
         
         <p id="MSS_1570">
            anena sārdhaṃ viharāmburāśes tīreṣu tālīvanamarmareṣu /<br />
            dvīpāntarānītalavaṅgapuṣpair apākṛtasvedalavā marudbhiḥ //
             <span class="ref">MSS_1570</span></p>
         
         <p id="MSS_1571">
            anena sidhyati hyetanmamāpyeṣa parākramaḥ /<br />
            evaṃ jñātvā caredyastu saphalāstasya buddhayaḥ //
             <span class="ref">MSS_1571</span></p>
         
         <p id="MSS_1572">
            anenaiva prakāreṇa trayo grīvāśritāḥ śubhāḥ /<br />
            lalāṭe yugalāvartau candrārkau śubhakārakau //
             <span class="ref">MSS_1572</span></p>
         
         <p id="MSS_1573">
            anaiśvarye tṛṣā bhāryā pathi kṣetre tridhā kṛṣiḥ /<br />
            lambakaḥ sākṣiṇaścaiva pañcānarthā asaṃkṛtāḥ //
             <span class="ref">MSS_1573</span></p>
         
         <p id="MSS_1574">
            anaucityādṛte nānyad rasabhaṅgasya kāraṇam /<br />
            prasiddhaucityabandhastu rasasyopaniṣat parā //
             <span class="ref">MSS_1574</span></p>
         
         <p id="MSS_1575">
            anaucityena kanyāsu purastrīṣu ca yā ratiḥ /<br />
            sa kāmo hi kṣitīndrāṇām ariṣaḍvargapūrvajaḥ //
             <span class="ref">MSS_1575</span></p>
         
         <p id="MSS_1576">
            antaḥkaṭurapi laghurapi sadvṛttaṃ yaḥ pumān na saṃtyajati /<br />
            sa bhavati sadyo vandyaḥ sarṣapa iva sarvalokasya //
             <span class="ref">MSS_1576</span></p>
         
         <p id="MSS_1577">
            antaḥkaṭu sadā prema mānuṣaṃ parilakṣyate /<br />
            hatāśān na karotyasmān daivapremaiva kevalam //
             <span class="ref">MSS_1577</span></p>
         
         <p id="MSS_1578">
            antaḥkapālavivare jihvāmākuñcya cārpayet /<br />
            bhrūmadhyadṛṣṭiramṛtaṃ pibet khecaramudrayā //
             <span class="ref">MSS_1578</span></p>
         
         <p id="MSS_1579">
            antaḥkaraṇatattvasya dampatyoḥ snehasaṃśrayāt /<br />
            ānandagranthireko'yam apatyamiti kathyate //
             <span class="ref">MSS_1579</span></p>
         
         <p id="MSS_1580">
            antaḥkaraṇavikāraṃ guruparijanasaṃkaṭe'pi kulaṭānām /<br />
            jānanti tadabhiyuktā bhrūbhaṅgāpāṅgamadhuradṛṣṭena //
             <span class="ref">MSS_1580</span></p>
         
         <p id="MSS_1581">
            antaḥkaraṇaśūnyo'pi tṛṇapūlakapūruṣaḥ satkṛtaḥ kṣetrapatinā samartho mṛgavārane //
             <span class="ref">MSS_1581</span></p>
         
         <p id="MSS_1582">
            antaḥ kiṃcit kiṃcin muktānāmahaha vibhramaṃ vahasi /<br />
            dūrāddarśayasi punaḥ kṣārodgāraṃ jaḍādhīśaḥ //
             <span class="ref">MSS_1582</span></p>
         
         <p id="MSS_1583">
            antaḥ kuṭilatāṃ bibhrac chaṅkhaḥ sa khalu niṣṭhuraḥ /<br />
            huṃkaroti yadā dhmātas tadaiva bahu gaṇyatām //
             <span class="ref">MSS_1583</span></p>
         
         <p id="MSS_1584">
            antaḥkūjadudārakaṇṭhamasakṛnmuñceti lolekṣaṇaṃ prāyaḥ smerakapolamūlamamṛtaprasyandi
            bimbādharam /<br />
            ādhūtāṅgulipallavāgramalamityānartitabhrūlataṃ pītaṃ yena mukhaṃ tvadīyamabale so'haṃ
            hi dhanyo yuvā //<br />
            antaḥ kecana kecanāpi hi dale kecit tathā pallave mūle kecana kecana tvaci phale puṣpe
            ca ke'pi drumāḥ /<br />
            saurabhyaṃ nitarāṃ bibhartyavikalaḥ śrīkhaṇḍaṣaṇḍīkṛtaḥ sarvāṅge surabhirna ko'pi
            dadṛśe muktvā bhavantaṃ kvacit //
             <span class="ref">MSS_1584</span></p>
         
         <p id="MSS_1585">
            antaḥkopakaṣāyite'pi hṛdaye sādhorasacceṣṭitair bhadrāṇyeva bahiḥ kriyāsu vacanānyāvirbhavantyarthataḥ
            /<br />
            madhye'tyantakarālavāḍavaśikhāśoṣe'pi vārāṃnidheḥ kallolāḥ prakaṭībhavanti satataṃ
            muktāphalodgāriṇaḥ //
             <span class="ref">MSS_1585</span></p>
         
         <p id="MSS_1587">
            antaḥkrūrāḥ saumyamukhā agādhahṛdayāḥ striyaḥ /<br />
            antarviṣā bahiḥsaumyā bhakṣyā viṣakṛtā iva //
             <span class="ref">MSS_1587</span></p>
         
         <p id="MSS_1588">
            antaḥ krodhojjihānajvalanabhavaśikhākārajihvāvalīḍha- prauḍhabrahmāṇḍabhāṇḍaḥ pṛthubhuvanaguhāgarbhagambhīranādaḥ
            /<br />
            dṛpyatpārīndramūrtirmurajidavatu vaḥ suprabhāmaṇḍalībhiḥ kurvannirdhūmadhūmadhvajanicitamiva
            vyoma romacchaṭānām //
             <span class="ref">MSS_1588</span></p>
         
         <p id="MSS_1589">
            antaḥkhedamivodvahan yadaniśaṃ ratnākaro ghūrṇate yacca dhyānamivāsthito na kanakakṣoṇīdharaḥ
            syandate /<br />
            jāne dānavilāsadānarabhasaṃ śauryaṃ ca te śuśruvān eko manthavighaṭṭanāstadaparaṣṭaṅkāhatīḥ
            śaṅkate //
             <span class="ref">MSS_1589</span></p>
         
         <p id="MSS_1590">
            antaḥpuracaraiḥ sārdhaṃ yo na mantraṃ samācaret /<br />
            na kalatrairnarendrasya sa bhaved rājavallabhaḥ //
             <span class="ref">MSS_1590</span></p>
         
         <p id="MSS_1591">
            antaḥpuradhanādhyakṣair vairidūtairnirākṛtaiḥ /<br />
            saṃsargaṃ na vrajed rājam vinā pārthivaśāsanāt //
             <span class="ref">MSS_1591</span></p>
         
         <p id="MSS_1592">
            antaḥpurāṇāṃ vihitavyavasthaḥ pade pade'haṃ skhalitāni rakṣan /<br />
            jarāturaḥ saṃprati daṇḍanītyā sarvaṃ nṛpasyānukaromi vṛttam //
             <span class="ref">MSS_1592</span></p>
         
         <p id="MSS_1593">
            antaḥpurīyasi raṇeṣu sutīyasi tvaṃ pauraṃ janaṃ tava sadā ramaṇīyate śrīḥ /<br />
            dṛṣṭaḥ priyābhiramṛtadyutidarśamindra- saṃcāramatra bhuvi saṃcarasi kṣitīśa //
             <span class="ref">MSS_1593</span></p>
         
         <p id="MSS_1594">
            antaḥpure pitṛtulyaṃ mātṛtulyaṃ mahānase /<br />
            goṣu cātmasamaṃ dadyāt svayameva kṛṣiṃ vrajet //
             <span class="ref">MSS_1594</span></p>
         
         <p id="MSS_1595">
            antaḥprakāśamicchantaḥ sadasacca vivecitum /<br />
            snehaṃ sūktipradīpe'smin vardhayantu subuddhayaḥ //
             <span class="ref">MSS_1595</span></p>
         
         <p id="MSS_1596">
            antaḥprataptamarusaikatadahyamāna- mūlasya campakataroḥ kva vikāsacintā /<br />
            prāyo bhavatyanucitasthitideśabhājāṃ śreyaḥ svajīvaparipālanamātrameva //
             <span class="ref">MSS_1596</span></p>
         
         <p id="MSS_1597">
            antaḥ praviśya yuvacihnamuro'balānāṃ yena krameṇa bata loḍayate manīṣin /<br />
            āśritya taṃ hi niyamaṃ tata unnayete etau kucau sapadi hanti vidīrṇamadhyāt //
             <span class="ref">MSS_1597</span></p>
         
         <p id="MSS_1598">
            antaḥśarīrapariśoṣamudagrayantaḥ kīṭakṣatasrutibhirasramivodvamantaḥ /<br />
            chāyāviyogamalinā vyasane nimagnā vṛkṣāḥ śmaśānamupagantumiva pravṛttāḥ //
             <span class="ref">MSS_1598</span></p>
         
         <p id="MSS_1599">
            antaḥsaṃtoṣacittānāṃ saṃpadasti pade pade /<br />
            antarmalinacittānāṃ sukhaṃ svapne'pi durlabham //
             <span class="ref">MSS_1599</span></p>
         
         <p id="MSS_1600">
            antaḥsaṃtoṣavāṣpaiḥ sthagayati na dṛśastābhirākarṇayiṣyann aṅgenānastiromā racayati
            pulakaśreṇimānandakandām /<br />
            na kṣoṇībhaṅgabhīruḥ kalayati ca śiraḥkampanaṃ tanna vidmaḥ śṛṇvannetasya kīrtīḥ kathamuragapatiḥ
            prītimāviṣkaroti //
             <span class="ref">MSS_1600</span></p>
         
         <p id="MSS_1601">
            antaḥsamutthavirahānalatīvratāpa- saṃtāpitāṅga karipuṅgava muñca śokam /<br />
            dhātrā svahastalikhitāni lalāṭapaṭṭe ko vākṣarāṇi parimārjayituṃ samarthaḥ //
             <span class="ref">MSS_1601</span></p>
         
         <p id="MSS_1602">
            antaḥ sametyāpi bahiḥ prayāti spṛṣṭā vidhatte tvavagūhanāni /<br />
            dattvādharaṃ roditi śuṣkameva saivaṃ vilāsaistapasāpyalabhyā //
             <span class="ref">MSS_1602</span></p>
         
         <p id="MSS_1603">
            antaḥsāravihīnānāṃ sahāyaḥ kiṃ kariṣyati /<br />
            malaye'pi sthito veṇur veṇureva na candanaḥ //
             <span class="ref">MSS_1603</span></p>
         
         <p id="MSS_1604">
            antaḥsāravihīnānām upadeśo na jāyate /<br />
            malayācalasaṃsargān na veṇuścandanāyate //
             <span class="ref">MSS_1604</span></p>
         
         <p id="MSS_1605">
            antaḥsārairakuṭilais susnigdhaiḥ suparīkṣitaiḥ /<br />
            mantribhirdhāryate rājyaṃ sustambhairiva mandiram //
             <span class="ref">MSS_1605</span></p>
         
         <p id="MSS_1606">
            antaḥsāro'pi niryāti nūnamarthitayā saha /<br />
            anyathā tadavasthasya mahimā kena dehinām //
             <span class="ref">MSS_1606</span></p>
         
         <p id="MSS_1607">
            antaḥsthasuratārambhā bhilāṣamapi gopayat /<br />
            anyonyaṃ mithunaṃ vetti netre dṛṣṭvaiva cañcale //
             <span class="ref">MSS_1607</span></p>
         
         <p id="MSS_1608">
            antaḥsthenāviruddhena suvṛttenāticāruṇā /<br />
            antarbhinnena saṃprāptaṃ mauktikenāpi bandhanam //
             <span class="ref">MSS_1608</span></p>
         
         <p id="MSS_1609">
            antaḥsvīkṛtajāhnavījalamatisvacchandaratnāṃkura- śreṇīśoṇabhujaṅganāyakaphaṇācakrollasatpallavam
            /<br />
            bhūyādabhyudayāya mokṣanagaraprasthānabhājāmitaḥ pratyūhapraśamaikapūrṇakalaśaprāyaṃ
            śiro dhūrjaṭeḥ //
             <span class="ref">MSS_1609</span></p>
         
         <p id="MSS_1610">
            antakaḥ paryavasthātā janminaḥ saṃtatāpadaḥ /<br />
            iti tyājye bhave bhavyo muktāvruttiṣṭhate janaḥ //
             <span class="ref">MSS_1610</span></p>
         
         <p id="MSS_1611">
            antakaḥ śamano mṛtyuḥ pātālaṃ vaḍavāmukham /<br />
            kṣuradhārā viṣaṃ sarpo vahnirityekataḥ striyaḥ //
             <span class="ref">MSS_1611</span></p>
         
         <p id="MSS_1612">
            antakāya dadatā tvayā priyā- kāyakāncanalatāpratigraham /<br />
            dīyate bata madīyajīvanaṃ dakṣiṇānila kuto na dakṣiṇā //
             <span class="ref">MSS_1612</span></p>
         
         <p id="MSS_1613">
            antakāle ca māmeva smaranmuktvā kalevaram /<br />
            yaḥ prayāti sa madbhāvaṃ yāti nāstyatra saṃśayaḥ //
             <span class="ref">MSS_1613</span></p>
         
         <p id="MSS_1614">
            antakāle hi bhūtāni muhyantīti purāśrutiḥ /<br />
            [rājñaivaṃ kurvatā loke pratyakṣā sā śrutiḥ kṛtā] //
             <span class="ref">MSS_1614</span></p>
         
         <p id="MSS_1615">
            antako'pi hi jantūnām antakālamapekṣate /<br />
            na kālaniyamaḥ kaścid uttamarṇasya vidyate //
             <span class="ref">MSS_1615</span></p>
         
         <p id="MSS_1616">
            antaraṃ kiyadākhyānti santo raghukirātayoḥ /<br />
            antaraṃ tāvadākhyānti santo raghukirātayoḥ //
             <span class="ref">MSS_1616</span></p>
         
         <p id="MSS_1617">
            antaraṅgamanaṅgasya śṛṅgārakuladaivatam /<br />
            aṅgīkaroti tanvaṅgī sā vilāsamayaṃ vayaḥ //
             <span class="ref">MSS_1617</span></p>
         
         <p id="MSS_1618">
            antaraṅgā hi ye rājñaḥ parasvādāyinaḥ śaṭhāḥ /<br />
            bhṛtyā bhavanti prāyeṇa tebhyo rakṣedimāḥ prajāḥ //
             <span class="ref">MSS_1618</span></p>
         
         <p id="MSS_1619">
            antarāyatimiropaśāntaye śāntapāvanamacintyavaibhavam /<br />
            taṃ naraṃ vapuṣi kuñjaraṃ mukhe manmahe kimapi tundilaṃ mahaḥ //
             <span class="ref">MSS_1619</span></p>
         
         <p id="MSS_1620">
            antargatamalo duṣṭas tīrthasnānaśatairapi /<br />
            na śudhyati yathā bhāṇḍaṃ surāyā dāhitaṃ ca sat //
             <span class="ref">MSS_1620</span></p>
         
         <p id="MSS_1621">
            antargatā madanavahniśikhāvalī yā sā bāghyate kimiha candanapaṅkalepaiḥ /<br />
            yatkumbhakārapacanopari paṅkalepas tāpāya kevalamasau na ca tāpaśāntyai //
             <span class="ref">MSS_1621</span></p>
         
         <p id="MSS_1622">
            antargatairguṇaiḥ kiṃ dvitrā api yatra sākṣiṇo viralāḥ /<br />
            sa guṇo gīteryadasau vanecaraṃ hariṇamapi harati //
             <span class="ref">MSS_1622</span></p>
         
         <p id="MSS_1623">
            antargato yadi haristapasā tataḥ kiṃ nāntargato yadi haristapasā tataḥ kim /<br />
            antarbahiryadi haristapasā tataḥ kiṃ nāntarbahiryadi haristapasā tataḥ kim //
             <span class="ref">MSS_1623</span></p>
         
         <p id="MSS_1624">
            antargāḍhaṃ cihnahīnaṃ viśālaṃ madhye sthūlaṃ sthūladhārātitīkṣṇam /<br />
            rakṣovakṣaśchedanārthaṃ mahāntaṃ kṛtvā khaṅgaṃ devarājotihṛṣṭaḥ //
             <span class="ref">MSS_1624</span></p>
         
         <p id="MSS_1625">
            antargūḍhānarthān avyañjayataḥ prasādarahitasya /<br />
            saṃdarbhasya nadasya ca na rasaḥ prītyai rasajñānām //
             <span class="ref">MSS_1625</span></p>
         
         <p id="MSS_1626">
            antargṛhaṃ nayati vardhitaromaharṣaṃ sparśena sītkaraṇagarbhamukhīḥ karoti /<br />
            kiṃcādharavraṇavatīḥ kurute puranghrīḥ kiṃ vallabhaḥ kimuta haimana eṣa vātaḥ //
             <span class="ref">MSS_1626</span></p>
         
         <p id="MSS_1627">
            antargṛhe kṛṣṇamavekṣya cauraṃ baddhvā kavāṭaṃ jananīṃ gataikā /<br />
            ulūkhale dāmanibaddhamenaṃ tatrāpi dṛṣṭvā stimitā babhūva //
             <span class="ref">MSS_1627</span></p>
         
         <p id="MSS_1628">
            antarjalāvāritamūrti yāto bālāpariṣvaṅgasukhāya patyuḥ /<br />
            vighnāya vaimalyamapāṃ babhūva vyarthaḥ prasādo hi jalāśayānām //
             <span class="ref">MSS_1628</span></p>
         
         <p id="MSS_1629">
            antardadhānāpi kaṭhorabhāvaṃ svacchadyutiḥ sā nijamādhurībhiḥ /<br />
            bhuktā rasaṃ svāduvidāṃ tanoti guṇopagūḍhā sitaśarkareva //
             <span class="ref">MSS_1629</span></p>
         
         <p id="MSS_1630">
            antarduṣṭaḥ kṣamāyuktaḥ sarvānarthakaraḥ kila /<br />
            śakuniḥ śakaṭāraśca dṛṣṭāntāvatra bhūpate //
             <span class="ref">MSS_1630</span></p>
         
         <p id="MSS_1631">
            antardhṛtaguṇaireva pareṣāṃ sthīyate hṛdi /<br />
            arthaṃ samarthayantyenaṃ samagraṃ kusumasrajaḥ //
             <span class="ref">MSS_1631</span></p>
         
         <p id="MSS_1632">
            antarnāḍīniyamitamarullaṅghitabrahmarandhraṃ svānte śāntipraṇayini samunmīladānandasāndram
            /<br />
            pratyagjyotirjayti yaminaḥ spaṣṭalālāṭanetra- vyājavyaktīkṛtamiva jagadvāpi candrārdhamauleḥ
            //
             <span class="ref">MSS_1632</span></p>
         
         <p id="MSS_1633">
            antarnidahyamānena śaktihīnena śatruṣu /<br />
            saṃtatiḥ kriyate yena nindyaṃ dhiktasya jīvitam //
             <span class="ref">MSS_1633</span></p>
         
         <p id="MSS_1634">
            antarnibaddhagurumanyuparaṃparābhir iccocitaṃ kimapi vaktumaśaknuvatyāḥ /<br />
            avyktahūṃkuticalatkucamaṇḍalāyās tasyāḥ smarāmi muhurardhavilokitāni //
             <span class="ref">MSS_1634</span></p>
         
         <p id="MSS_1635">
            antarbalānyahamamuṣya mṛgādhipasya vācā nigadya kathamadya laghūkaromi /<br />
            jānanti kiṃ na karajakṣatakumbhikumbhā- dāmuktamauktikamayāni digantarāṇi //
             <span class="ref">MSS_1635</span></p>
         
         <p id="MSS_1636">
            antarbhāvanigūdheyaṃ vākte prakṛtipeśalā /<br />
            vikārādyanabhijñeyā viṣadigdheva vāruṇī //
             <span class="ref">MSS_1636</span></p>
         
         <p id="MSS_1637">
            antarbhūto nivasati jaḍe jaḍaḥ śiśiramahasi hariṇa iva /<br />
            ajaḍe śaśīva tapane sa tu praviṣṭo'pi niḥsarati //
             <span class="ref">MSS_1637</span></p>
         
         <p id="MSS_1638">
            antarbhūya prabhoḥ prāpyo viśeṣaḥ sarvathā budhaiḥ /<br />
            ko hi nāma na kurvīta kevalodarapūraṇam //
             <span class="ref">MSS_1638</span></p>
         
         <p id="MSS_1639">
            antarmagnakareṇavaḥ kalabhakavyārugṇakandāṅkuraiḥ sāmodāḥ paritaḥ pramattamahiṣaśvāsollasadvīcayaḥ
            /<br />
            saṃmodaṃ janayanti śailasaritaḥ succhāyakacchasthalī- sīmāno jalasekaśītalaśilānidrāṇarohidgaṇāḥ
            //
             <span class="ref">MSS_1639</span></p>
         
         <p id="MSS_1640">
            antarmanyuvibhinnadīrgharasitaprodbhūtakaṇṭhavyathair ākruṣṭāstaṭinīṣu kokamithunairyāvanniśīthaṃ
            mithaḥ /<br />
            śītojjāgarajambukaughamukharagrāmopakaṇṭhasthalāḥ kṛcchreṇoparamanti pānthagṛhiṇīcintāyatā
            rātrayaḥ //
             <span class="ref">MSS_1640</span></p>
         
         <p id="MSS_1641">
            antarmalinadehena bahirāhlādakāriṇā /<br />
            mahākālaphaleneva kaḥ khalena na vañcitaḥ //
             <span class="ref">MSS_1641</span></p>
         
         <p id="MSS_1642">
            antarmalinasaṃsargāc chrutavānapi duṣyati /<br />
            yaccakṣuḥsaṃnikarṣeṇa karṇo'bhūt kuṭilāśrayaḥ //
             <span class="ref">MSS_1642</span></p>
         
         <p id="MSS_1643">
            antarmalīmase vakre cale karṇāntasarpiṇi tasyā netrayuge dṛṣṭe durjane ca kutaḥ sukham
            //
             <span class="ref">MSS_1643</span></p>
         
         <p id="MSS_1644">
            antarmārarasārdrā guruguṇabaddhānukūlatāṃ dhatte /<br />
            niṣṭhurabāhyākārā dṛtiriva patisaṃnidhau navyā //
             <span class="ref">MSS_1644</span></p>
         
         <p id="MSS_1645">
            antarmohanamaulighūrṇanacalanmandāravibhraṃśanaḥ stambhākarṣaṇadṛptiharṣaṇamahāmantraḥ
            kuraṅgīdṛśām /<br />
            dṛpyaddānavadūyamānadiviṣaddurvāraduḥkhāpadāṃ bhraṃśaḥ kaṃsariporvilopayatu vo'śreyāṃsi
            vaṃśīravaḥ //
             <span class="ref">MSS_1645</span></p>
         
         <p id="MSS_1646">
            antarye satataṃ luthantyagaṇitāstāneva pāthodharair āttānāpatatastaraṅgavalayairāliṅgya
            gṛhṇannasau /<br />
            vyaktaṃ mauktikaratnatāṃ jalakaṇānsaṃprāpayatyambudhiḥ prāyo'nyena kṛtādaro laghurapi
            prāpto'rcyate svāmibhiḥ //
             <span class="ref">MSS_1646</span></p>
         
         <p id="MSS_1647">
            antarlīnabhujaṃgamaṃ gṛhamivāntaḥsthograsiṃhaṃ vanaṃ grāhākīrṇamivābhirāmakamalacchāyāsanāthaṃ
            saraḥ /<br />
            kālenāryajanāpavādapiśunaiḥ kṣudrairanāryaiḥ śritaṃ duḥkhena pravigāhyate sacakitaṃ
            rājñāṃ manaḥ sāmayam //
             <span class="ref">MSS_1647</span></p>
         
         <p id="MSS_1648">
            antarlīnasya duḥkhāgner adyoddāmaṃ jvaliṣyataḥ /<br />
            utpīḍa iva dhūmasya mohaḥ prāgāvṛṇoti mām //
             <span class="ref">MSS_1648</span></p>
         
         <p id="MSS_1649">
            antarvasati mārjārī śunī vā rājaveśmani /<br />
            bahirbaddho'pi mātaṅgas tataḥ kiṃ laghutāṃ gataḥ //
             <span class="ref">MSS_1649</span></p>
         
         <p id="MSS_1650">
            antarvahasi kaṣāyaṃ bāhyākāreṇa madhuratāṃ yāsi /<br />
            sahakāra māyiviṭapin yuktaṃ lokairbahirnītaḥ //
             <span class="ref">MSS_1650</span></p>
         
         <p id="MSS_1651">
            antarbahistrijagatīrasabhāvavidvān yo nartayatyakhiladehabhṛtāṃ kulāni /<br />
            kṣemaṃ dadātu bhagavān paramādidevaḥ śṛṅgāranāṭakamahākavirātmajanmā //
             <span class="ref">MSS_1651</span></p>
         
         <p id="MSS_1652">
            antarvāṇiṃ manyamānaḥ khalo'yaṃ paurobhāgyaṃ sūktimuktāsu dhatte /<br />
            sarvānandinyaṅgake kāminīnām īrma mārgatyeṣa vai bambharāliḥ //
             <span class="ref">MSS_1652</span></p>
         
         <p id="MSS_1653">
            antarviśati mārjārī śunī vā rājaveśmani /<br />
            bahiḥsthasya gajendrasya kimarthaḥ parihīyate //
             <span class="ref">MSS_1653</span></p>
         
         <p id="MSS_1654">
            antarviṣamayā hyetā bahiścaiva manoramāḥ /<br />
            guñjāphalasamākārā yoṣitaḥ kena nirmitāḥ //
             <span class="ref">MSS_1654</span></p>
         
         <p id="MSS_1655">
            antarviṣṇostrilokī nivasati phaṇināmīśvare so'pi śete sindhoḥ so'pyekadeśe tamapi
            culukayāṃ kumbhayoniścakāra /<br />
            dhatte khadyotalīlāmayamapi nabhasi śrīnṛsiṃhakṣitīndra tvatkīrteḥ karṇanīlotpalamidamapi
            ca prekṣaṇīyaṃ vibhāti //
             <span class="ref">MSS_1655</span></p>
         
         <p id="MSS_1656">
            antarhite śaśini saiva kumudvatī me dṛṣṭiṃ na nandayati saṃsmaraṇīyaśobhā /<br />
            iṣṭapravāsajanitānyabalājanena duḥkhāni nūnamatimātradurudvahāni //
             <span class="ref">MSS_1656</span></p>
         
         <p id="MSS_1657">
            antaśchidrāṇi bhūyaṃsi kaṇṭakā bahavo bahiḥ /<br />
            kathaṃ kamalanālasya mā bhūvan bhaṅgurā guṇāḥ //
             <span class="ref">MSS_1657</span></p>
         
         <p id="MSS_1658">
            antaśchidrairiyamadhigatā dustyajā duṣṭavaṃśair atyāsaktirnijakulaśubhodarkalābhāya
            na syāt /<br />
            kiṃ tu grīṣmaśvasanajanitānyonyasaṃgharṣavahni- jvālāmālājaṭilavapuṣāmātmanāṃ nāśanāya
            //
             <span class="ref">MSS_1658</span></p>
         
         <p id="MSS_1659">
            antastava sa jvalano bhīmā makarāśca sarvato vikaṭāḥ /<br />
            atha bata viṣamayamaṅgam taditi niṣevyaḥ kathaṃ bhaverjaladhe //
             <span class="ref">MSS_1659</span></p>
         
         <p id="MSS_1660">
            antastāraṃ taralitatalāḥ stokamutpīḍabhājaḥ pakṣmāgreṣu grathitapṛṣataḥ kīrṇadhārāḥ
            krameṇa /<br />
            cittātaṅkaṃ nijagarimataḥ samyagāsūtrayanto niryāntyasyāḥ kuvalayadṛśo bāṣpavārāṃ
            pravāhāḥ //
             <span class="ref">MSS_1660</span></p>
         
         <p id="MSS_1661">
            antastimiranāśāya śābdabodho nirarthakaḥ /<br />
            na naśyati tamo nāma kṛtayā dīpavārtayā //
             <span class="ref">MSS_1661</span></p>
         
         <p id="MSS_1662">
            antastṛṣṇopataptānāṃ dāvadāhamayaṃ jagat /<br />
            bhavatyakhilajantūnāṃ yadantastadbahiḥ sthitam //
             <span class="ref">MSS_1662</span></p>
         
         <p id="MSS_1663">
            antikāntikagatenduvisṛṣṭe jihmatāṃ jahati dīdhitijāle /<br />
            niḥsṛtastimirabhāranirodhād ucchvasanniva rarāja digantaḥ //
             <span class="ref">MSS_1663</span></p>
         
         <p id="MSS_1664">
            antenārjunatāṃ dadhāti nayanaṃ madhye tathā kṛṣṇatāṃ dvairūpyaṃ dadhatāmunā viracitaḥ
            karṇena te vigrahaḥ /<br />
            tatkarṇārjunakṛṣṇavigrahavatī sākṣāt kurukṣetratāṃ yātāsi tvadavāptireva taruṇi śreyaḥ
            paraṃ gaṇyate //
             <span class="ref">MSS_1664</span></p>
         
         <p id="MSS_1665">
            anteṣu remire dhīrā nate madhyeṣu remire /<br />
            antaprāptiṃ sukhāmāhur duḥkhamantaramantayoḥ //
             <span class="ref">MSS_1665</span></p>
         
         <p id="MSS_1666">
            ante santoṣadaṃ viṣṇuṃ smaret hantāramāpadām /<br />
            śaratalpagato bhīṣmaḥ sasmāra garuḍadhvajam //
             <span class="ref">MSS_1666</span></p>
         
         <p id="MSS_1667">
            anto nāścaryajātasya jatato dṛśyate kvacit /<br />
            kṣudrāhaṃbhāvasīmāyā yāvatīṃ muktimāpnumaḥ /<br />
            āścaryāṇi hi tāvanti prakāśāni bhavanti naḥ //
             <span class="ref">MSS_1667</span></p>
         
         <p id="MSS_1668">
            anto nāsti pipāsāyāḥ saṃtoṣaḥ paramaṃ sukham /<br />
            tasmāt saṃtoṣameveha dhanaṃ paśyanti paṇḍitāḥ //
             <span class="ref">MSS_1668</span></p>
         
         <p id="MSS_1669">
            antyajo'pi naraḥ pūjyo yasyāsti vipulaṃ dhanam /<br />
            api brahmakule jāto nirdhanaḥ paribhūyate //
             <span class="ref">MSS_1669</span></p>
         
         <p id="MSS_1670">
            antyajo'pi yadā sākṣī vivāde saṃprajāyate /<br />
            na tatra yujyate divyaṃ kiṃ punarvanadevatāḥ //
             <span class="ref">MSS_1670</span></p>
         
         <p id="MSS_1671">
            antyāvasthāgato'pi mahān svaguṇāñjahāti na śuddhatayā /<br />
            na śvetabhāvamujjhati śaṅkhaḥ śikhibhuktamukto'pi //
             <span class="ref">MSS_1671</span></p>
         
         <p id="MSS_1672">
            antraprotabṛhatkapālanalakakrūrakvaṇatkaṅkaṇa- prāyapreṅkhitabhūribhūṣaṇaravairādhoṣayantyambaram
            /<br />
            pītaccharditaraktakardamaghanaprāgbhāraghorollasad vyālolastanabhārabhairavavapurdarpoddhataṃ
            dhāvati //
             <span class="ref">MSS_1672</span></p>
         
         <p id="MSS_1673">
            antrākalpacalatpayodharabharavyāviddhameghacchaṭā- sṛkvasthāmiṣagṛdhnugṛdhragarudāsphāloccalanmūrdhajā
            /<br />
            vyādāyānanamaṭṭahāsavikaṭaṃ dūreṇa tārāpathāt trasyatsiddhapuraṃdhrivṛndarabhasonmuktādupakrāmati
            //
             <span class="ref">MSS_1673</span></p>
         
         <p id="MSS_1674">
            antraiḥ kalpitamaṅgalapratisarāḥ strīhastaraktotpala- vyaktottaṃsabhṛtaḥ pinahya sahasā
            hṛtpuṇḍarīkasrajaḥ /<br />
            etāḥ śoṇitapaṅkakuṅkumajuṣaḥ saṃbhūya kāntaiḥ pibanty asthisnehasurāḥ kapālacaṣakaiḥ
            prītāḥ piśācāṅganāḥ //
             <span class="ref">MSS_1674</span></p>
         
         <p id="MSS_1675">
            antraiḥ svairapi saṃyatāgracaraṇo mūrcchāvirāmakṣaṇe svādhīnavraṇitāṅgaśastranicito
            romodgamaṃ varmayan /<br />
            bhagnānudvalayannijān parabhaṭān saṃtarjayan niṣṭhuraṃ dhanyo dhāma jayaśriyaḥ pṛthuraṇastambhe
            patākāyate //
             <span class="ref">MSS_1675</span></p>
         
         <p id="MSS_1676">
            andūmuddhūya baddhāṃ nijamapi sahasā sūtamunmathya sadyo niryātastrastavājivrajakṛtaninadākarṇanakruddhacetāḥ
            /<br />
            saṃrambhārambhabhagnadrumaviṭapaśataiḥ prothayannāpanasthān āyāti vyālanāgastvaritamiha
            janāḥ sāvadhānā bhavantu //
             <span class="ref">MSS_1676</span></p>
         
         <p id="MSS_1677">
            andhaṃ tamaścedayi bādhate tvāṃ sarojanetraṃ jagadekasūtram /<br />
            sudhācaritram paramaṃ pavitraṃ kuruṣva mitraṃ vasudevaputram //
             <span class="ref">MSS_1677</span></p>
         
         <p id="MSS_1678">
            andhaṃ daridritamapi priyayā vihīnaṃ vīkṣyeśvare vadati yā ca varaṃ tvamekam /<br />
            netre na nāpi vasu no vanitāṃ sa vavre chatrābhirāmasutadarśanamityuvāca //
             <span class="ref">MSS_1678</span></p>
         
         <p id="MSS_1679">
            andhaṃ patiṃ prāpya vilāsinīnāṃ kaṭākṣabāṇā viphalā bhavanti /<br />
            tadvat kujādityaśanaiścarāṇāṃ na vāradoṣāḥ prabhavanti rātrau //
             <span class="ref">MSS_1679</span></p>
         
         <p id="MSS_1680">
            andhaḥ sa eva śrutavarjito yaḥ śaṭhaḥ sa evārthinirarthako yaḥ /<br />
            mṛtaḥ sa evāsti yaśo na yasya dharme na dhīryasya sa eva śocyaḥ //
             <span class="ref">MSS_1680</span></p>
         
         <p id="MSS_1681">
            andhaḥ syādandhavelāyāṃ bādhiryamapi cāśrayet /<br />
            kuryāt tṛṇamayaṃ cāpaṃ śayīta mṛgaśāyikām //
             <span class="ref">MSS_1681</span></p>
         
         <p id="MSS_1682">
            sāntvādibhirupāyaistu hanyācchatruṃ vaśe sthitam /<br />
            dayā tasmin na karttavyā śaraṇāgata ityuta //
             <span class="ref">MSS_1682</span></p>
         
         <p id="MSS_1683">
            andhakaṃ kubjakaṃ caiva kuṣṭhāṅgaṃ vyādhipīḍitam /<br />
            āpadgataṃ ca bhartāraṃ na tyajet sā mahāsatī //
             <span class="ref">MSS_1683</span></p>
         
         <p id="MSS_1684">
            andhakaḥ kubjakaścaiva tristanī rājakanyakā /<br />
            trayo'pyanyāyataḥ siddhāḥ saṃmukhe karmaṇi sthite //
             <span class="ref">MSS_1684</span></p>
         
         <p id="MSS_1685">
            andhakaḥ kubjakaścaiva rājakanyā ca tristanī /<br />
            anayo'pi nayaṃ yāti yāvacchrīrbhajate naram //
             <span class="ref">MSS_1685</span></p>
         
         <p id="MSS_1686">
            andhakaḥ kubjakaścaiva rājakanyā ca tristanī /<br />
            sānukūle jagannāthe viparītaḥ suyugbhavet //
             <span class="ref">MSS_1686</span></p>
         
         <p id="MSS_1687">
            andhakāragaralaṃ yato jagan- mohakāri bhṛśamatti nityaśaḥ /<br />
            ujjvalaṃ jaṭharamoṣadhīpater añjanābhamabhavat tataḥ priye //
             <span class="ref">MSS_1687</span></p>
         
         <p id="MSS_1688">
            andhakārāṅkuro jajñe vavṛdhe cāvilambitam /<br />
            bhīmena ramamāṇāyā hiḍimbāyā ivātmajaḥ //
             <span class="ref">MSS_1688</span></p>
         
         <p id="MSS_1689">
            andhatvamandhasamaye badhiratvaṃ bahdirakāla ālambya /<br />
            śrīkeśavayoḥ praṇayī parameṣṭhī nābhivāstavyaḥ //
             <span class="ref">MSS_1689</span></p>
         
         <p id="MSS_1690">
            andhadvaye mahānandho viṣayāndhīkṛtekṣaṇaḥ /<br />
            cakṣuṣāndho na jānāti viṣayāndho na kenacit //
             <span class="ref">MSS_1690</span></p>
         
         <p id="MSS_1691">
            andhasya darpaṇeneva hiteneva hataśruteḥ /<br />
            duḥkhābhitaptaḥ śokena nekṣate na śṛṇoti ca //
             <span class="ref">MSS_1691</span></p>
         
         <p id="MSS_1692">
            andhasya panthā badhirasya panthāḥ striyaḥ panthā vaivadhikasya panthāḥ /<br />
            rājñaḥ panthā brāhmaṇenāsametya sametya tu brāhmaṇasyaiva panthāḥ //
             <span class="ref">MSS_1692</span></p>
         
         <p id="MSS_1693">
            andhasya me hṛtavivekamahādhanasya caurairvibho balibhirindriyanāmadheyaiḥ /<br />
            mohāndhakūpakuhare vinipātitasya deveśa dehi kṛpaṇasya karāvalambam //
             <span class="ref">MSS_1693</span></p>
         
         <p id="MSS_1694">
            andhā iva na paśyanti yogyāyogyaṃ hitāhitam /<br />
            pathā tenaiva gacchanti nīyante yena pārthivāḥ //
             <span class="ref">MSS_1694</span></p>
         
         <p id="MSS_1695">
            andhā iva badhirā iva mūkā iva mohabhāja iva /<br />
            paṅgava ivānabhimate nṛpaternivasanti sādhavaḥ sadasi //
             <span class="ref">MSS_1695</span></p>
         
         <p id="MSS_1696">
            andhā vidvajjanairhīnā mūkā kavibhirujjhitā /<br />
            badhirā gāyanairhīnā sabhā bhavati bhūbhṛtām //
             <span class="ref">MSS_1696</span></p>
         
         <p id="MSS_1697">
            andhīkaromi bhuvanaṃ badhirīkaromi dhīraṃ sacetanamacetanatāṃ nayāmi /<br />
            kṛtyaṃ na paśyati na yena hitaṃ śṛṇoti dhīmānadhītamapi na pratisaṃdadhāti //<br />
            andhe tamasi majjāmaḥ paśubhirye yajāmahe /<br />
            ahiṃsāyāḥ paro dharmo na bhūto na bhaviṣyati //
             <span class="ref">MSS_1697</span></p>
         
         <p id="MSS_1698">
            ando'pyanyoktapatho daṇḍadhṛganyopacaraṇīyaḥ /<br />
            rājatvapratihatair janānurāgairbharati bhūpaḥ //
             <span class="ref">MSS_1698</span></p>
         
         <p id="MSS_1699">
            andho matsyānivāśnāti sa naraḥ kaṇṭakaiḥ saha /<br />
            yo bhāṣate'rthavaikalyam apratyakṣaṃ sabhāṃ gataḥ //
             <span class="ref">MSS_1699</span></p>
         
         <p id="MSS_1700">
            andho vā vadhiro vātha kuṣṭī vāpyantyajo'pi vā /<br />
            parigṛhṇātu tāṃ kanyāṃ salakṣāṃ syād videśagaḥ //
             <span class="ref">MSS_1700</span></p>
         
         <p id="MSS_1701">
            andho hi rājā bhavati yastu śāstravivarjitaḥ /<br />
            andhaḥ paśyati cāreṇa śāstrahīno na paśyati //
             <span class="ref">MSS_1701</span></p>
         
         <p id="MSS_1702">
            anghrīnīranghrapīnastanataṭaluṭhanāyāsamandapracārāś cārūnullāsayanto draviḍanaravadhūhāridhammillabhārān
            /<br />
            jighrantaḥ siṃhalīnāṃ mukhakamalamalaṃ keralīnāṃ kapolaṃ cumbanto vānti mandaṃ malayaparimalā
            vāyavo dākṣiṇātyāḥ //
             <span class="ref">MSS_1702</span></p>
         
         <p id="MSS_1703">
            annaṃ kiṃśukapuṣpapuñjasadṛśaṃ pāṣāṇajālairyutaṃ dhūmyaṃ gandhayutaṃ ca jālamakhilaṃ
            bhagnāśca dantālayaḥ /<br />
            ājyaṃ dūrataraṃ na cāpi lavaṇaṃ na śrūyate tintriṇī bhakṣyāṇāṃ vacanaṃ ca nāsti hi
            sakhe tadbhojanaṃ varṇaye //
             <span class="ref">MSS_1703</span></p>
         
         <p id="MSS_1704">
            annaṃ dadyādatithaye śraddhayā svargadaṃ hi tat /<br />
            sakuṭumbo diśannannaṃ saktuprastho divaṃgataḥ //
             <span class="ref">MSS_1704</span></p>
         
         <p id="MSS_1705">
            annaṃ dhānyaṃ vasu vasumatītyuttareṇottareṇa vyākṛṣyante paramakṛpaṇāḥ pāmarā yadvadityam
            /<br />
            bhūmiḥ khaṃ dyaurdruhiṇagṛhamityuttareṇottareṇa vyāmohyante vimalamatayo'pyasthireṇaiva
            dhāmnā //
             <span class="ref">MSS_1705</span></p>
         
         <p id="MSS_1706">
            annaṃ nāstyudakaṃ nāsti nāsti tāmbūlacarvaṇam /<br />
            mandireṣumahotsāhaḥ śuṣkacarmasya (?) tāḍanam //
             <span class="ref">MSS_1706</span></p>
         
         <p id="MSS_1707">
            annaṃ muktāsuvarṇaṃ dravaguṇarahitāḥ svarṇarūpāśca sūpāḥ sāmodāḥ śākabhedāḥ phalaguḍamilitāḥ
            pāyasam ... /<br />
            yāvadbhojyaṃ tadājyaṃ dadhi kathinataraṃ naikarūpāstvapūpāḥ bhujyante bhūsuraudhairmahati
            tava gṛhe rāmacandrasya tṛptyai //
             <span class="ref">MSS_1707</span></p>
         
         <p id="MSS_1708">
            annaṃ vidhātrā vihitaṃ martyānāṃ jīvadhāraṇam /<br />
            tadanādṛtya matimān prārthayenna tu kiṃcana //
             <span class="ref">MSS_1708</span></p>
         
         <p id="MSS_1709">
            annaṃ saṃprokṣya gāyatryā satyaṃ tvarteti mantrataḥ /<br />
            ṛtaṃ tveti ca sāyaṃ tu pariṣiñcet pradakṣiṇam //
             <span class="ref">MSS_1709</span></p>
         
         <p id="MSS_1710">
            annaṃ hi prāṇināṃ prāṇā ārtānāṃ śaraṇaṃ tvaham /<br />
            dharmo vittaṃ nṛṇāṃ pretya santo'rvāg bibhyato'raṇam //
             <span class="ref">MSS_1710</span></p>
         
         <p id="MSS_1711">
            annajā bhuvi martyānāṃ śramajā vā kathaṃcana /<br />
            saiṣā bhavati lokasya nidrā sarvasya laukikī //
             <span class="ref">MSS_1711</span></p>
         
         <p id="MSS_1712">
            annadātā bhayatrātā kanyādātā tathaiva ca /<br />
            janitā copanetā ca pañcaite pitaraḥ smṛtāḥ //
             <span class="ref">MSS_1712</span></p>
         
         <p id="MSS_1713">
            annadānaṃ mahādānaṃ vidyādānaṃ mahattaram /<br />
            annena kṣaṇikā tṛptir yāvajjīvaṃ tu vidyayā //
             <span class="ref">MSS_1713</span></p>
         
         <p id="MSS_1714">
            annadānāt paraṃ dānaṃ na bhūtaṃ na bhaviṣyati /<br />
            annena dhāryate sarvaṃ jagadetaccarācaram //
             <span class="ref">MSS_1714</span></p>
         
         <p id="MSS_1715">
            annadāhe harenmāṃsam ambudāhe ca śoṇitam /<br />
            kāmadāhe harennetram anidrā rogakāriṇī //
             <span class="ref">MSS_1715</span></p>
         
         <p id="MSS_1716">
            annado jaladaścaiva āturasya cikitsakaḥ /<br />
            trayaste svargamāyānti vinā yajñena bhārata //
             <span class="ref">MSS_1716</span></p>
         
         <p id="MSS_1717">
            annapānaṃ viṣādrakṣed viśeṣeṇa mahīpateḥ /<br />
            yogakṣemau tadāyattau dharmādyā yannibandhanāḥ //
             <span class="ref">MSS_1717</span></p>
         
         <p id="MSS_1718">
            annapānādibhiścaiva vastrālaṃkārabhūṣaṇaiḥ /<br />
            gandhamālyairvicitraiśca guruṃ tatra prapūjayet //
             <span class="ref">MSS_1718</span></p>
         
         <p id="MSS_1719">
            annapānāni jīryante yatra bhakṣāśca bhakṣitāḥ /<br />
            tasminnevodare garbhaḥ kiṃ nāma na vijīryate //
             <span class="ref">MSS_1719</span></p>
         
         <p id="MSS_1720">
            annapraṇāśe sīdanti śarīre pañca dhātavaḥ /<br />
            āhārāt sarvabhūtāni saṃbhavanti mahītale //
             <span class="ref">MSS_1720</span></p>
         
         <p id="MSS_1721">
            annamūlaṃ balaṃ puṃsāṃ balamūlaṃ hi jīvanam /<br />
            tasmād yatnena saṃrakṣed balaṃ ca kuśalo bhiṣak //
             <span class="ref">MSS_1721</span></p>
         
         <p id="MSS_1722">
            annavastrasuvarṇāni ratnāni vividhāni ca /<br />
            brāhmaṇebhyo nadītīre dadāti vraja satvaram //
             <span class="ref">MSS_1722</span></p>
         
         <p id="MSS_1723">
            annahīno dahedrāṣṭraṃ mantrahīnaśca ṛtvijaḥ /<br />
            yajamānaṃ dānahīno nāsti yajñasamo ripuḥ //
             <span class="ref">MSS_1723</span></p>
         
         <p id="MSS_1724">
            annādaṣṭaguṇaṃ piṣṭaṃ piṣṭādaṣtaguṇaṃ payaḥ /<br />
            payaso'ṣṭaguṇaṃ māṃsaṃ māṃsādaṣṭaguṇaṃ ghṛtam //
             <span class="ref">MSS_1724</span></p>
         
         <p id="MSS_1725">
            annādivargaṃ phalapuṣpamāṃsa- matsyādibhiḥ pūrṇamukhaḥ sadaiva /<br />
            syāddṛṣṭamātro'bhimatārthasiddhyai mṛṣṭānnabhojyāya mude ca kākaḥ //
             <span class="ref">MSS_1725</span></p>
         
         <p id="MSS_1726">
            annādiviṣṭhānavagomayāni na vā vidhunvan vadane sadaiva /<br />
            vāmopasavyo'pyavalokyamāno manorathaṃ pūrayate dhruvaśca //
             <span class="ref">MSS_1726</span></p>
         
         <p id="MSS_1727">
            annādiviṣṭhāpiśitādibhiryaḥ pūrṇānano'bhīṣṭaphalaprado'sau /<br />
            mantrādisiddhyai vaṇigādilābhe śasto vivāhādividhau ca kākaḥ //
             <span class="ref">MSS_1727</span></p>
         
         <p id="MSS_1728">
            annāde bhrūṇahā mārṣṭi annena abhiśaṃsati /<br />
            stenaḥ pramukto rājani yācannanṛtasaṃkare //
             <span class="ref">MSS_1728</span></p>
         
         <p id="MSS_1729">
            annāde bhrūṇahā mārṣṭi patyau bhāryāpacāriṇī /<br />
            gurau śiṣyaśca yājyaśca steno rājani kilbiṣam //
             <span class="ref">MSS_1729</span></p>
         
         <p id="MSS_1730">
            annādbhavanti bhūtāni parjanyādannasaṃbhavaḥ /<br />
            yajñād bhavati parjanyo yajñaḥ karmasamudbhavaḥ //
             <span class="ref">MSS_1730</span></p>
         
         <p id="MSS_1731">
            annādraktaṃ ca śuklaṃ cāpy ato jīvaḥ pratiṣṭhitaḥ /<br />
            indriyāṇi ca buddhiśca tṛpyantyannena nityaśaḥ //
             <span class="ref">MSS_1731</span></p>
         
         <p id="MSS_1732">
            annābhāve mṛtyuḥ śālibhirannāni śālayo vṛṣṭyā /<br />
            vṛṣṭistapaseti vadann amṛtyave tattapaścaratu //
             <span class="ref">MSS_1732</span></p>
         
         <p id="MSS_1733">
            annāśane syāt paramāṇumātraḥ praśakyate śodhayituṃ tapobhiḥ /<br />
            māṃsāśane parvatarājamātro no śakyate śodhayituṃ mahattvāt //
             <span class="ref">MSS_1733</span></p>
         
         <p id="MSS_1734">
            annena dhāryate sarvaṃ jagadetaccarācaram /<br />
            annāt prabhavati prāṇaḥ pratyakṣaṃ nāsti saṃśayaḥ //
             <span class="ref">MSS_1734</span></p>
         
         <p id="MSS_1735">
            anne pāne ca tāmbūle phale puṣpe vibhūṣaṇe /<br />
            vastre vilepane dhūpe śayyāyāmāsaneṣu ca //
             <span class="ref">MSS_1735</span></p>
         
         <p id="MSS_1736">
            anyaṃ kānanamāśu gaccha tarasā vanyaṃ phalaṃ bhuṅkṣva re dhanyaṃ dhāma vibhāti te
            na hi tathā puṇyaṃ jaghanyaṃ kuru /<br />
            etasminkariśāva mā vraja vane jalpāmi tathyaṃ vaco jānāsyeva karīndradarpadalano nidrāti
            pañcānanaḥ //
             <span class="ref">MSS_1736</span></p>
         
         <p id="MSS_1737">
            anyaṃ manuṣyaṃ hṛdayena kṛtvā anyaṃ tato dṛṣṭibhirāhvayanti /<br />
            anyatra muñcanti madaprasekam anyaṃ śarīreṇa ca kāmayante //
             <span class="ref">MSS_1737</span></p>
         
         <p id="MSS_1738">
            anyaḥ kaḥ kṣāravārdhe tvamiva niyamito vānarairvā narairvā vipreṇaikena ko'nyaḥ karakuharapuṭīpātramātre
            nipītaḥ /<br />
            jalpannitthaṃ pṛthūrmighvanibhiravataratphenakūṭāṭṭahāsaiḥ spardhāṃ dhatte payodheradhikamadhipuraṃ
            nirmito yattaṭākaḥ //
             <span class="ref">MSS_1738</span></p>
         
         <p id="MSS_1739">
            anyaḥ karoti vyāpāraṃ lipto bhavati lekhakaḥ /<br />
            bhagaliṅgaprasaṅgena chinnā bhavati nāsikā //
             <span class="ref">MSS_1739</span></p>
         
         <p id="MSS_1740">
            anyaḥ ko'pi sa kumbhasaṃbhavamunerāstāṃ śikhī jāṭharo yaṃ saṃcintya dukūlavahnisadṛśaḥ
            saṃlakṣyate vāḍavaḥ /<br />
            vandyaṃ tajjaṭharaṃ sa mīnamakaragrāhāvalistoyadhiḥ paścātpārśvamapūritāntaraviyadyatra
            svanan bhrāmyati //
             <span class="ref">MSS_1740</span></p>
         
         <p id="MSS_1741">
            anya ityanupajātayantraṇaṃ drāgudañcitavatī vilocanam /<br />
            māmavetya cakitā vṛtānanā dantadaṣṭarasanā manāgabhūt //
             <span class="ref">MSS_1741</span></p>
         
         <p id="MSS_1742">
            anyakarmavimūḍho ya ātmakarmaviśāradaḥ /<br />
            yathā paśya na jānāti stanapānetaracchiśuḥ //
             <span class="ref">MSS_1742</span></p>
         
         <p id="MSS_1743">
            anyakālaparihāryamajasraṃ taddvayena vidadhe dvayameva /<br />
            dhṛṣṭatā rahasi bhartṛṣu tābhir nirdayatvamitarairabalāsu //
             <span class="ref">MSS_1743</span></p>
         
         <p id="MSS_1744">
            anyakṣetre kṛtaṃ pāpaṃ puṇyakṣetre vinaśyati /<br />
            puṇyakṣetre kṛtaṃ pāpaṃ vajralepo bhaviṣyati //
             <span class="ref">MSS_1744</span></p>
         
         <p id="MSS_1745">
            anyato naya muhūrtamānanaṃ candra eṣa sarale kalāmayaḥ //<br />
            mā kadācana kapolayormalaṃ saṃkramayya samatāṃ sa neṣyati //
             <span class="ref">MSS_1745</span></p>
         
         <p id="MSS_1476">
            anyato yadi nijopacikīrṣā mānahāniriti bhītiranītiḥ /<br />
            śrīdharo'pi hi bale śriyamicchan mānamātanuta vāmanameva //
             <span class="ref">MSS_1476</span></p>
         
         <p id="MSS_1477">
            anyatkṛtyaṃ manujaś cintayati divāniśaṃ viśuddhadhiyā /<br />
            vedhā vidadhātyanyat svāmīva na śakyate dhartum //
             <span class="ref">MSS_1477</span></p>
         
         <p id="MSS_1748">
            anyatra deśe ghaṭitā jaganti grasiṣyate viśvasṛjeti matvā /<br />
            saṃkocayitvā kimu pādamūla- dvayāntarāle nihitāsti yoniḥ //
             <span class="ref">MSS_1748</span></p>
         
         <p id="MSS_1749">
            anyatra bhīṣmād gāṅgeyād anyatra ca hanūmataḥ /<br />
            hariṇīkhuramātreṇa carmaṇā mohitaṃ jagat //
             <span class="ref">MSS_1749</span></p>
         
         <p id="MSS_1750">
            anyatra yāpitaniśaṃ parilohitāṅgam anyāṅganāgatamivāgatamuṣṇaraśmim /<br />
            prātarnirīkṣya kupiteva hi padminīyam utphullahallakasulohitalocanābhūt //
             <span class="ref">MSS_1750</span></p>
         
         <p id="MSS_1751">
            anyatra yūyaṃ kusumāvacāyaṃ kurudhvamatrāsmi karomi sakhyaḥ /<br />
            nāhaṃ hi dūraṃ bhramituṃ samarthā prasīdatāyaṃ racito'ñjalirvaḥ //
             <span class="ref">MSS_1751</span></p>
         
         <p id="MSS_1752">
            anyatra vrajatīti kā khalu kathā nāpyasya tādṛk suhṛd yo māṃ necchati nāgataśca hahahā
            ko'yaṃ vidheḥ prakramaḥ /<br />
            ityalpetarakalpanākavalitasvāntā niśāntāntare bālā vṛttavivartanavyatikarā nāpnoti
            nidrāṃ niśi //
             <span class="ref">MSS_1752</span></p>
         
         <p id="MSS_1753">
            anyathā cintitā hyarthā naraistāta manasvibhiḥ /<br />
            anyathaiva hi gacchanti daivāditi matirmama //
             <span class="ref">MSS_1753</span></p>
         
         <p id="MSS_1754">
            anyathā paridṛṣṭāni munibhirvedadarśibhiḥ /<br />
            anyathā parivartante vegā iva nabhasvataḥ //
             <span class="ref">MSS_1754</span></p>
         
         <p id="MSS_1755">
            anyathāliṅgyate kāntā bhāvena duhitānyathā /<br />
            manaso bhidyate vṛttir abhinneṣvapi vastuṣu //
             <span class="ref">MSS_1755</span></p>
         
         <p id="MSS_1756">
            anyathā varttamānānām arthī bhūto'yamanyathā /<br />
            asmābhiryadanuṣṭheyaṃ gandharvaistadanuṣṭhitam //
             <span class="ref">MSS_1756</span></p>
         
         <p id="MSS_1757">
            anyathā vedaśāstrāṇi jñānapāṇḍityamanyathā /<br />
            anyathā tatpadaṃ śāntaṃ lokāḥ kliśyanti cānyathā //
             <span class="ref">MSS_1757</span></p>
         
         <p id="MSS_1758">
            anyathā śāstragarbhiṇyā dhiyā dhīro'rthamīhate /<br />
            svāmīva prāktanaṃ karma vidadhāti tadanyathā //
             <span class="ref">MSS_1758</span></p>
         
         <p id="MSS_1759">
            anyathaiva vicintyante puruṣeṇa manorathāḥ /<br />
            daivenāhitasadbhāvāḥ karmaṇāṃ gatayo'nyathā //
             <span class="ref">MSS_1759</span></p>
         
         <p id="MSS_1760">
            anyathaivasatī putraṃ cintayedanyathā patim /<br />
            yathā yathā svabhāvasya mahābhāga udāhṛtam //
             <span class="ref">MSS_1760</span></p>
         
         <p id="MSS_1761">
            anyathaiva hi manyante puruṣāstāni tāni ca /<br />
            anyathaiva prabhustāni karoti vikaroti ca //
             <span class="ref">MSS_1761</span></p>
         
         <p id="MSS_1762">
            anyathaiva hi sauhārdaṃ bhavetsvacchāntarātmanaḥ /<br />
            pravartate'nyathā vāṇī śāṭhyopahatacetasaḥ //
             <span class="ref">MSS_1762</span></p>
         
         <p id="MSS_1763">
            anyadasmi bhavatīṃ na yācitā vāramekamadharaṃ dhayāmi te /<br />
            ityasisvadadupāṃśukākuvāk sopamardahaṭhavṛttireva tam //
             <span class="ref">MSS_1763</span></p>
         
         <p id="MSS_1764">
            anyadābhāṣitaṃ pūrvaṃ dattamanyattato'lpakam /<br />
            yatsadoṣamayogyaṃ vā kūṭadānena tena kim //
             <span class="ref">MSS_1764</span></p>
         
         <p id="MSS_1765">
            anyadā bhūṣaṇaṃ puṃsaḥ kṣamā lajjeva yoṣitaḥ /<br />
            parākramaḥ paribhave vaiyātyaṃ surateṣviva //
             <span class="ref">MSS_1765</span></p>
         
         <p id="MSS_1766">
            anyadīyamavicintya pātaka nirghṛṇo harati jīvitopamam /<br />
            dravymatra kitavo vicetanas tena gacchati kadarthanāṃ ciram //
             <span class="ref">MSS_1766</span></p>
         
         <p id="MSS_1767">
            anyaduḥkhena yo duḥkhī yo'nyaharṣeṇa harṣataḥ /<br />
            sa eva jagatāmīśo nararūpadharo hariḥ //
             <span class="ref">MSS_1767</span></p>
         
         <p id="MSS_1768">
            anyaducchṛṅkhalaṃ sattvam anyacchāstraniyantritam /<br />
            sāmānādhikaraṇyaṃ hi tejastimirayoḥ kutaḥ //
             <span class="ref">MSS_1768</span></p>
         
         <p id="MSS_1769">
            anyaduptaṃ jātamanyad ityetannopapadyate /<br />
            upyate yaddhi yadbījaṃ tattadeva prarohati //
             <span class="ref">MSS_1769</span></p>
         
         <p id="MSS_1770">
            anyadoṣamiva sa svakaṃ guṇaṃ khyāpayet kathamadhṛṣṭatājaḍaḥ /<br />
            ucyate sa khalu kāryavattayā dhigvabhinnabudhasetumarthitām //
             <span class="ref">MSS_1770</span></p>
         
         <p id="MSS_1771">
            anyadgopucchakaṃ jñeyaṃ śuddhakāṣṭhavinirmitam /<br />
            mukhe ca lohakaṇṭhena vedhyaṃ tryaṅgulasaṃmitam //
             <span class="ref">MSS_1771</span></p>
         
         <p id="MSS_1772">
            anyapūrvāṃ striyaṃ sādhvīṃ kāmayeta na garvataḥ /<br />
            sādhvīricchan mahādevaḥ ṣaṇḍo'bhūddārukāvane //
             <span class="ref">MSS_1772</span></p>
         
         <p id="MSS_1773">
            anyapratāpamāsādya yo dṛḍhatvaṃ na gacchati /<br />
            jātuṣābharaṇasyeva rūpeṇāpi hi tasya kim //
             <span class="ref">MSS_1773</span></p>
         
         <p id="MSS_1774">
            anyamāśrayate lakṣmīs tvanyamanyaṃ ca medinī /<br />
            ananyagāminī puṃsāṃ kīrtirekā pativratā //
             <span class="ref">MSS_1774</span></p>
         
         <p id="MSS_1775">
            anyayānyavanitāgatacittaṃ cittanāthamabhiśaṅkitavatyā /<br />
            pītabhūrisurayāpi na mede nirvṛtirhi manaso madahetuḥ //
             <span class="ref">MSS_1775</span></p>
         
         <p id="MSS_1776">
            anyayā yauvane martyo buddhyā bhavati mohitaḥ /<br />
            madhye'nyayā jarāyāṃtu so'nyāṃ rocayate matim //
             <span class="ref">MSS_1776</span></p>
         
         <p id="MSS_1777">
            anyavarṇaṃ śiro yasya pucchaṃ vā yasya vājinaḥ /<br />
            pucchena śirasā vāpi nānāvarṇaḥ sa ninditaḥ //
             <span class="ref">MSS_1777</span></p>
         
         <p id="MSS_1778">
            anyavarṇaparāvṛttyā bandhacihnanigūhanaiḥ /<br />
            anākhyātaḥ satāṃ madhye kaviścoro vibhāvyate //
             <span class="ref">MSS_1778</span></p>
         
         <p id="MSS_1779">
            anyastrīspṛhayālavo jagati ke padbhyāmagamyā ca kā ko dhāturdaśane samastamanujaiḥ
            kā prārthyate'harniśam /<br />
            dṛṣṭvaikāṃ yavaneśvaro nijapure padmānanāṃ kāminīṃ mitraṃ prāha kimādareṇa sahasā
            yārānadīdaṃśamā //
             <span class="ref">MSS_1779</span></p>
         
         <p id="MSS_1780">
            anyasmāllabdhoṣmā kśudraḥ prāyeṇa duḥsaho bhavati /<br />
            ravirapi na dahati tādṛg yādṛghyuttaptavālukānikaraḥ //
             <span class="ref">MSS_1780</span></p>
         
         <p id="MSS_1781">
            anyasminnapi kāle dayitāvirahaḥ karoti saṃtāpam /<br />
            kiṃ punaraviralajaladhara- gurutararasiteṣu divaseṣu //
             <span class="ref">MSS_1781</span></p>
         
         <p id="MSS_1782">
            anyasmin preṣyamāṇe tu purastādyaḥ samutpatet /<br />
            ahaṃ kiṃ karavāṇīti sa rājavasatiṃ vaset //
             <span class="ref">MSS_1782</span></p>
         
         <p id="MSS_1783">
            anyasya lagati karṇe jīvitamanyasya harati bāṇa iva /<br />
            hṛdayaṃ dunoti piśunaḥ kaṇṭaka iva pādalagno'pi //
             <span class="ref">MSS_1783</span></p>
         
         <p id="MSS_1784">
            anyasyai saṃpratīyaṃ kuru madanaripo svāṅgadānaprasādaṃ nāhaṃ soḍhuṃ samarthā śirasi
            suranadīṃ nāpi saṃdhyāṃ praṇantum /<br />
            ityuktvā kopaviddhāṃ vighaṭayitumumāmātmadehaṃ pravṛttāṃ rundhānaḥ pātu śambhoḥ kucakalasahaṭhasparśakṛṣṭo
            bhujo vaḥ //
             <span class="ref">MSS_1784</span></p>
         
         <p id="MSS_1785">
            anyāṅganābhiradhikaṃ sa karoti keliṃ tvaṃ tena mā kuru viṣādamadabhrarūpe /<br />
            pepīyate madhukaraḥ kva na taṃ marandaṃ no jātu vismarati paṅkajinīṃ tathāpi //
             <span class="ref">MSS_1785</span></p>
         
         <p id="MSS_1786">
            anyā jagaddhitamayī manasaḥ pravṛttir anyaiva kāpi racanā vacanāvalīnām /<br />
            lokottarā ca kṛṭirākṛtirārtahṛdyā vidyāvatāṃ sakalameva girāṃ davīyaḥ //
             <span class="ref">MSS_1786</span></p>
         
         <p id="MSS_1787">
            anyādānākulāntaḥkaraṇavaśavipadbādhitapretaraṅkaṃ grāsabhraśyatkarālaślathapiśitaśavāgragrahe
            muktanādam /<br />
            sarvaiḥ krāmadbhirulkānanakavalarasavyāttavaktraprabhābhir vyaktaistaiḥ saṃvaladbhiḥ
            kṣaṇamaparamiva vyomni vṛttaṃ śmaśānam //
             <span class="ref">MSS_1787</span></p>
         
         <p id="MSS_1788">
            anyānapi tarūn ropya phalapuṣpopayoginaḥ /<br />
            ratnadhenusahasrasya phalaṃ prāpnoti mānavaḥ //
             <span class="ref">MSS_1788</span></p>
         
         <p id="MSS_1789">
            anyā nirarthikā cintā balatejaḥpraṇāśinī /<br />
            nāśayet sarvasaukhyaṃ tu rūpahāniṃ nidarśayet //
             <span class="ref">MSS_1789</span></p>
         
         <p id="MSS_1790">
            anyāni śāstrāṇi vinodamātraṃ prāpteṣu vā teṣu na taiśca kiṃcit /<br />
            cikitsitajyotiṣamantravādāḥ pade pade pratyayamāvahanti //
             <span class="ref">MSS_1790</span></p>
         
         <p id="MSS_1791">
            anyāni śāstrāṇi vinodamātraṃ prāpteṣu kāleṣu na taiśca kiṃcit /<br />
            cikitsitajyotiṣamantravādāḥ pade pade pratyayamāvahanti //
             <span class="ref">MSS_1791</span></p>
         
         <p id="MSS_1792">
            anyānparivadan sādhur yathā hi paritapyate /<br />
            tathā parivadannanyāṃs tuṣṭo bhavati durjanaḥ //
             <span class="ref">MSS_1792</span></p>
         
         <p id="MSS_1793">
            anyānyopamitaṃ yugaṃ nirupamaṃ te'yugmamaṅgeṣu yat so'yaṃ sikthakamāsyakāntimadhunastanvaṅgi
            candrastava /<br />
            tvadvācāṃ svaramātrikāṃ madakalaḥ puṃskokilo ghoṣayaty abhyāsasya kimastyagocaramiti
            pratyāśayā mohitaḥ //
             <span class="ref">MSS_1793</span></p>
         
         <p id="MSS_1794">
            anyā prakāmasurataśramakhinnadehā rātriprajāgaravipāṭalanetrapadmā /<br />
            śayyāntadeśalulitākulakeśapāśā nidrāṃ prayāti mṛdusūryakarābhitaptā //
             <span class="ref">MSS_1794</span></p>
         
         <p id="MSS_1795">
            anyā priyeṇa paribhuktamavekṣya gātraṃ harṣānvitā viracitādharacāruśobhā /<br />
            kūrpāsakaṃ paridadhāti nakhakṣatāṅgī vyālambinīlalalitālakakuñcitākṣī //
             <span class="ref">MSS_1795</span></p>
         
         <p id="MSS_1796">
            anyābhyo vanyābhyo mālati dhanyāsi vallarībhyastvam /<br />
            yat kila tavaiva savidhe krīḍati madhupaḥ sadaiva mudito'yam //
             <span class="ref">MSS_1796</span></p>
         
         <p id="MSS_1797">
            anyāmanyāṃ dhanāvasthāṃ prāpya vaiśeṣikīṃ narāḥ /<br />
            asaṃtuṣṭāḥ pramuhyanti saṃtoṣaṃ yānti paṇḍitāḥ //
             <span class="ref">MSS_1797</span></p>
         
         <p id="MSS_1798">
            anyāyaḥ prauḍhavādena nīyate nyāyatāṃ yayā /<br />
            nyāyaścānyāyatāṃ lobhāt kiṃ tayā kṣudravidyayā //
             <span class="ref">MSS_1798</span></p>
         
         <p id="MSS_1799">
            anyāyakarabhogaiśca yo hi jīvati nityaśaḥ /<br />
            virāgādeva lokānāṃ bhraṃśate sa hi pārthivaḥ //
             <span class="ref">MSS_1799</span></p>
         
         <p id="MSS_1800">
            anyāyadraviṇādāneṣv udyamaḥ kriyate vṛthā /<br />
            lubdhānāṃ satyasaṃkocāt saṃkucantyeva saṃpadaḥ //
             <span class="ref">MSS_1800</span></p>
         
         <p id="MSS_1801">
            anyāyavittena kṛto'pi dharmaḥ savyāja ityāhuraśeṣalokāḥ /<br />
            nyāyārjitārthena sa eva dharmo nirvyāja ityāryajanā vadanti //
             <span class="ref">MSS_1801</span></p>
         
         <p id="MSS_1802">
            anyāyasamupāttena dānadharmo dhanena yaḥ /<br />
            kriyate na sa kartāraṃ trāyate mahato bhayāt //
             <span class="ref">MSS_1802</span></p>
         
         <p id="MSS_1803">
            anyā yā vasanottamaṃ tadadhunā saṃgṛhya mānyaṃ punar yanmāṃ darśayasi priyaṃ priyatamaṃ
            toṣāya roṣāya no /<br />
            sarvasaiva sataśca rītiriyatī pūrvaṃ śrutā vṛddhataḥ prāyaḥ prāpya nijaprakarṣamakhilaṃ
            mitraṃ mudādarśayat //
             <span class="ref">MSS_1803</span></p>
         
         <p id="MSS_1804">
            anyāyopārjitaṃ dravyaṃ daśavarṣāṇi tiṣṭhati /<br />
            prāpte caikādaśe varṣe samūlaṃ ca vinaśyati //
             <span class="ref">MSS_1804</span></p>
         
         <p id="MSS_1805">
            anyāyopārjitaṃ dravyam arthadūṣaṇamucyate /<br />
            apātradānaṃ pātrārtha haraṇaṃ tasya lakṣaṇam //
             <span class="ref">MSS_1805</span></p>
         
         <p id="MSS_1806">
            anyārthamaṅgīkṛtavāripāṇau viśaṅkamānāstava dānanīram /<br />
            parasparaṃ dīnamukhā na ke vā devāḥ sumeruṃ śuśucuḥ svabhūmim //
             <span class="ref">MSS_1806</span></p>
         
         <p id="MSS_1807">
            anyā vihāya patigṛha- mavicintitakulakalaṅkajanagarhāḥ /<br />
            rāgoparaktahṛdayā yānti digantaṃ manuṣyā āsajya //
             <span class="ref">MSS_1807</span></p>
         
         <p id="MSS_1808">
            anyāściraṃ suratakelipariśrameṇa khedaṃ gatāḥ praśithilīkṛtagātrayaṣṭyaḥ /<br />
            saṃhṛṣyamāṇavipulorupayodharārtā abhyañjanaṃ vidadhati pramadāḥ suśobhāḥ //
             <span class="ref">MSS_1808</span></p>
         
         <p id="MSS_1809">
            anyāsāṃ na kimasti veśmani vadhūḥ kaivaṃ niśi prāvṛṣi praiti prāntataḍāgamamba gṛhiṇi
            svasthāsi me'vasthayā /<br />
            bhagno'yaṃ valayo ghaṭo vighaṭitaḥ kṣaṇṇā tanuḥ kaṇṭakair ākrāntaḥ sa tathā bhujaṅgahatakaḥ
            kaṣṭaṃ na yaddaṣṭavān //
             <span class="ref">MSS_1809</span></p>
         
         <p id="MSS_1810">
            anyā sādhigatā tvayā kva yuvatī yasyāḥ sa mānagraho yāte locanagocaraṃ priyatame saṃpratyapakrāmati
            /<br />
            asmākaṃ punarugrapūruṣaśatāśleṣapragalbhātmanām etādṛśyanabhijñapūruṣapariṣvaṅge kutaḥ
            sādhvasam //
             <span class="ref">MSS_1810</span></p>
         
         <p id="MSS_1811">
            anyā sā sarasī marāla munibhiryattīrasopānikā- vinyastān balitaṇḍulān kavalayan dṛṣṭo'si
            hṛdyairmukhaiḥ /<br />
            eṣā pakkaṇavāpikā kamalinīkhaṇḍe'tra guptātmabhir vyādhaistvadvidhamugdhabandhanavidhau
            kiṃ nāma nāsūtryate //
             <span class="ref">MSS_1811</span></p>
         
         <p id="MSS_1812">
            anyāsu tāvadupamardasahāsu bhṛṅga lolaṃ vinodaya manaḥ sumanolatāsu /<br />
            mughdāmajātarajasaṃ kalikāmakāle vyarthaṃ kadarthayasi kiṃ navamallikāyāḥ //
             <span class="ref">MSS_1812</span></p>
         
         <p id="MSS_1813">
            anyāstā guṇaratnarohaṇabhuvo dhanyā mṛdanyaiva sā saṃbhārāḥ khalu te'nya eva vidhinā
            yaireṣa sṛṣṭo yuvā /<br />
            śrīmatkāntijuṣāṃ dviṣāṃ karatalāt strīṇāṃ nitambasthalād dṛṣṭe yatra patanti mūḍhamanasāmastrāṇi
            vastrāṇi ca //
             <span class="ref">MSS_1813</span></p>
         
         <p id="MSS_1814">
            anyāstā malayādrikānanabhuvaḥ svacchasravannirjjharās tṛṣṇā yāsu nivartate tanubhṛtāmālokamātrādapi
            /<br />
            rūkṣadhvāṅkṣaparigraho marurayaṃ sphārībhavadbhrāntayaḥ tā etā mṛgatṛṣṇikā hariṇa
            he nedaṃ payo gamyatām //
             <span class="ref">MSS_1814</span></p>
         
         <p id="MSS_1815">
            anyūnaṃ guṇamamṛtasya dhārayantī saṃphullasphuritasaroruhāvataṃsā /<br />
            preyobhiḥ saha sarasī niṣevyamāṇā raktatvaṃ vyadhita vadhūdṛśaṃ surā ca //
             <span class="ref">MSS_1815</span></p>
         
         <p id="MSS_1816">
            anyūnonnatayo'timātrapṛthavaḥ pṛthvīdharaśrībhṛtas tanvantaḥ kanakāvalībhirupamāṃ
            saudāmanīdāmabhiḥ /<br />
            varṣantaḥ śamamānayannupalasacchṛṅgāralekhāyudhāḥ kāle kāliyakāyakālavapuṣaḥ pāṃsūn
            gajāmbhomucaḥ //
             <span class="ref">MSS_1816</span></p>
         
         <p id="MSS_1817">
            anye ca bahavo rāgā jātā deśaviśeṣataḥ /<br />
            mārūprabhṛtayo loke te ca tad deśikāḥ smṛtāḥ //
             <span class="ref">MSS_1817</span></p>
         
         <p id="MSS_1818">
            anye cet prākṛtā lokā bahupāpāni kurvate /<br />
            pradhānapuruṣeṇāpi kāryaṃ tatpṛṣṭhato nu kim //
             <span class="ref">MSS_1818</span></p>
         
         <p id="MSS_1819">
            anye te jaladāyino jaladharāstṛṣṇāṃ vinighnanti ye bhrātaścātaka kiṃ vṛthātiraṭitaiḥ
            khinno'si viśrāmyatām /<br />
            meghaḥ śārada eṣa kāśadhavalaḥ pānīyariktodaro garjatyeva hi kevalaṃ bhṛśataraṃ no
            bindumapyujjhati //
             <span class="ref">MSS_1819</span></p>
         
         <p id="MSS_1820">
            anye te vihagāḥ payoda parito dhāvanti tṛṣṇāturā vāpīkūpataḍāgasāgarajale majjanti
            dattādarāḥ /<br />
            māmadyāpi na vetsi cātakaśiśuṃ yacchuṣkakaṇṭho'pi san nānyaṃ vāñchati nopasarpati
            na ca prastauti na dhyāyati //
             <span class="ref">MSS_1820</span></p>
         
         <p id="MSS_1821">
            anye te sumanolihaḥ prahasadapyambhojamujjhanti ye vātāndolanakelicañcaladalaprāntairapi
            trāsitāḥ /<br />
            anyaḥ ko'pi sa eṣa ṣaṭpadabhaṭaḥ saṃsahya karṇāhatīr yenānekapagaṇḍagaṇḍalamiladdānāmbuni
            krīḍitam //
             <span class="ref">MSS_1821</span></p>
         
         <p id="MSS_1822">
            anyenāpi svamāṃsena chidyamānena dūyate /<br />
            tathāpi paramāṃsāni svādūnīti samaśnute //
             <span class="ref">MSS_1822</span></p>
         
         <p id="MSS_1823">
            anye'pi santi guṇinaḥ kati no jagatyāṃ hāra tvameva guṇināmuparisthito'si /<br />
            eṇīdṛśāmurasi nityamavasthito'si sadvṛttatā ca śucitā ca na khaṇḍitā te //
             <span class="ref">MSS_1823</span></p>
         
         <p id="MSS_1824">
            anye'pi santi bata tāmarasāvataṃsā haṃsāvalīvalayino jalasaṃniveśāḥ /<br />
            ko'pyāgraho gururayaṃ bata cātakasya pauraṃdarīṃ yadabhivāñchati vāridhārām //
             <span class="ref">MSS_1824</span></p>
         
         <p id="MSS_1825">
            anyeyaṃ rūpasaṃpattir anyā vaidagdhyadhoraṇī /<br />
            naiṣā nalinapatrākṣī sṛṣṭiḥ sādhāraṇī vidheḥ //
             <span class="ref">MSS_1825</span></p>
         
         <p id="MSS_1826">
            anyeṣāṃ yo na pāpāni cintayatyātmano yathā /<br />
            tasya pāpāgamastāta hetvabhāvānna vidyate //
             <span class="ref">MSS_1826</span></p>
         
         <p id="MSS_1827">
            karmaṇā manasā vācā parapīḍāṃ karoti yaḥ /<br />
            tadbījaṃ janma phalati prabhūtaṃ tasya cāśubham //
             <span class="ref">MSS_1827</span></p>
         
         <p id="MSS_1828">
            anyeṣāmapi naśyanti suhṛdaśca dhanāni ca /<br />
            paśya buddhyā manuṣyāṇāṃ rājannāpadamātmanaḥ //
             <span class="ref">MSS_1828</span></p>
         
         <p id="MSS_1829">
            anyeṣvarthakṛtā maitrī yāvadarthaviḍambanam /<br />
            puṃbhiḥ strīṣu kṛtā yadvat sumanaḥsviva ṣaṭpadaiḥ //
             <span class="ref">MSS_1829</span></p>
         
         <p id="MSS_1830">
            anye hi duḥkhamṛtavaḥ prathayantyahobhiḥ sūryāṃśuluptatimirairabhisārikāṇām /<br />
            hemanta eṣa himaruddhasahasradhāmā kāmaṃ karoti divaseṣvapi śarma tāsām //
             <span class="ref">MSS_1830</span></p>
         
         <p id="MSS_1831">
            anyaiḥ sākaṃ virodhena vayaṃ pañcottaraṃ śatam /<br />
            parasparavirodhena vayaṃ pañca ca te śatam //
             <span class="ref">MSS_1831</span></p>
         
         <p id="MSS_1832">
            anyocchiṣṭeṣu pātreṣu bhuktvaiteṣu mahībhujaḥ /<br />
            kasmānna lajjāmavahañ śaucacintāṃ na vā dadhuḥ //
             <span class="ref">MSS_1832</span></p>
         
         <p id="MSS_1833">
            anyo dhanaṃ pretagatasya bhuṅkte vayāṃsi cāgniśca śarīradhātūn /<br />
            dvābhyāmayaṃ saha gacchatyamutra puṇyena pāpena ca veṣṭyamānaḥ //
             <span class="ref">MSS_1833</span></p>
         
         <p id="MSS_1834">
            anyonyaṃ kṛtavairāṇāṃ putrapautraṃ nigacchati /<br />
            putrapautre vinaṣṭe tu paralokaṃ nigacchati //
             <span class="ref">MSS_1834</span></p>
         
         <p id="MSS_1835">
            anyonyaṃ daśanacchadeṣu daśatoranyonyamāliṅgator anyonyaṃ nakharaiḥ kharairvilikhatoranyonyamācumbatoḥ
            /<br />
            autsukyena navaṃ navaṃ nidhuvanaprāgalbhyamabhyasyatoḥ śrānte pañcaśare'pi na praṇayinoḥ
            prāpto'pakarṣaṃ rasaḥ //
             <span class="ref">MSS_1835</span></p>
         
         <p id="MSS_1836">
            anyonyaṃ matimāsthāya yatra sampratibhāṣyate /<br />
            na caikamatye śreyosti mantraḥ so'dhama ucyate //
             <span class="ref">MSS_1836</span></p>
         
         <p id="MSS_1837">
            anyonyakṛtavairāṇāṃ saṃvāsānmṛdutāṃ gatam /<br />
            nava tiṣṭhati tadvaraṃ puṣkarasthamivodakam //
             <span class="ref">MSS_1837</span></p>
         
         <p id="MSS_1838">
            anyonyagūḍhaceṣṭita- sadbhāvasnehapāśabaddhasya /<br />
            vicchedakaro mṛtyur dhīrāṇāṃ vā paricchedaḥ //
             <span class="ref">MSS_1838</span></p>
         
         <p id="MSS_1839">
            anyonyagopyaṃ viduṣāṃ tu lakṣaṃ yadasya tulyāḥ prabhavo bhavanti /<br />
            parasparāliṅganatatparāṇāṃ na kānta saukhyaṃ yuvatījanānām //
             <span class="ref">MSS_1839</span></p>
         
         <p id="MSS_1840">
            anyonyagrathitāruṇāṅgulinamatpāṇidvayasyopari nyasyocchavāsavikampitādharadalaṃ nirvedaśūnyaṃ
            mukham /<br />
            āmīlannayanāntavāntasalilaṃ ślādhyasya nindyasya vā kasyedaṃ dṛḍhasauhṛdaṃ pratidinaṃ
            dīnaṃ tvayā smaryate //
             <span class="ref">MSS_1840</span></p>
         
         <p id="MSS_1841">
            anyonyadarśanakṛtaḥ samānarūpānurāgakulavayasām /<br />
            keṣāṃcideva manye samāgamo bhavati puṇyavatām //
             <span class="ref">MSS_1841</span></p>
         
         <p id="MSS_1842">
            anyonyaprakaṭānurāgarabhasādudbhūtaromāñcayor utkaṇṭhāparikhedaduḥsahatayā kṣāmībhavadgātrayoḥ
            /<br />
            naktaṃ daivavaśāt kṣaṇaṃ gurujanātsvāyattatāṃ prāptayor yāto durlabhasaṃgamotsavavidhiryūnorjanākhyeyatām
            //
             <span class="ref">MSS_1842</span></p>
         
         <p id="MSS_1843">
            anyonyabhedo bhrātṝṇāṃ suhṛdāṃ vā balāntaka /<br />
            bhavatyānandakṛddeva dviṣatāṃ nātra saṃśayaḥ //
             <span class="ref">MSS_1843</span></p>
         
         <p id="MSS_1844">
            anyonyamutpīḍayadutpalākṣyāḥ stanadvayaṃ pāṇḍu tathā pravṛddham /<br />
            madhye yathā śyāmamukhasya tasya mṛṇālasūtrāntaramapyalabhyam //
             <span class="ref">MSS_1844</span></p>
         
         <p id="MSS_1845">
            anyonyarāgavaśayoryuvayorvilāsa- svacchandatācchidapayātu tadālivargaḥ /<br />
            atyājayan sicayamājimakārayanvā dantairnakhaiśca madano madanaḥ kathaṃ syāt //
             <span class="ref">MSS_1845</span></p>
         
         <p id="MSS_1846">
            anyonyalakṣaṇairyuktāṃ nārīṃ saṃkīrṇakāṃ viduḥ /<br />
            yā nijaireva saṃyuktā cihnaistāṃ kevalāṃ jaguḥ //
             <span class="ref">MSS_1846</span></p>
         
         <p id="MSS_1847">
            anyonyalāvaṇyavilokanāntaṃ netradvayaṃ syātsatataṃ kilāsyāḥ /<br />
            ityeva nāsā vihitā vidhātrā madhye tayordarśanavighnakartrī //
             <span class="ref">MSS_1847</span></p>
         
         <p id="MSS_1848">
            anyonyavārighaṭitau dhanavāripātād bhītau bhṛśaṃ mṛgavadhūrmṛgayūthapaśca /<br />
            vittastayā ghaṭanayā kṛtasaukhyamohau naivāmbuvāhajalaśīkarapātapīḍām //
             <span class="ref">MSS_1848</span></p>
         
         <p id="MSS_1849">
            anyonyaviparītāni matāni manasaḥ sadā /<br />
            avidyāyāṃ punaḥ satye jñānasyoccatarasya hi /<br />
            aṅgāni nikhilāni syuḥ pūrayanti parasparam //
             <span class="ref">MSS_1849</span></p>
         
         <p id="MSS_1850">
            anyonyaśvasitāśanaiḥ phaṇadharairāviśya sattvānbahir bhuñjānaiḥ paricārakaistṛṇagaṇairānandinā
            nandinā /<br />
            bhikṣānnopacitaiśca dāratanayaiḥ puṣṇāti viśvāni yaḥ sa svāmī mama daivataṃ taditaro
            nāmnāpi nāmnāyate //
             <span class="ref">MSS_1850</span></p>
         
         <p id="MSS_1851">
            anyonyasaṃgamavaśādadhunā vibhātāṃ tasyāpi te'pi manasī vikasadvilāse /<br />
            sraṣṭuṃ punarmanasijasya tanuṃ pravṛttam ādāviva dvyaṇukakṛtparamāṇuyugmam //
             <span class="ref">MSS_1851</span></p>
         
         <p id="MSS_1852">
            anyonyasaṃbhinnadṛśāṃ sakhīnāṃ tasyāstvayi prāganurāgacihnam /<br />
            kasyāpi ko'pīti niveditaṃ ca dhātreyikāyāścaturaṃ vacaśca //
             <span class="ref">MSS_1852</span></p>
         
         <p id="MSS_1853">
            anyonyasaṃvalitamāṃsaladantakānti sollāsamāviralasaṃ valitārdhatāram /<br />
            līlāgṛhe pratikalaṃ kilakiñciteṣu vyāvartamānavinayaṃ mithunaṃ cakāsti //
             <span class="ref">MSS_1853</span></p>
         
         <p id="MSS_1854">
            anyonyasamupaṣṭambhād anyonyāpāśrayeṇa ca /<br />
            jñātayaḥ saṃpravardhante sarasīvotpalānyuta //
             <span class="ref">MSS_1854</span></p>
         
         <p id="MSS_1855">
            anyonyasmādvinirbhinnaṃ bhinnagarbhaṃ na yudhyate /<br />
            tathaivāpasṛtaṃ śaktaṃ naikarājyāntarīkṛtam //
             <span class="ref">MSS_1855</span></p>
         
         <p id="MSS_1856">
            anyonyasya niyantraṇāparibhavādaprauḍhaśītātapāḥ puṣpyatkiṃśukacūtanūtanadalāvirbhūtaśoṇaśriyaḥ
            /<br />
            padmollāsitagandhavāsitavahadvātāvadātatviṣo modonmādajuṣo haranti hṛdayaṃ vāsantikā
            vāsarāḥ //
             <span class="ref">MSS_1856</span></p>
         
         <p id="MSS_1857">
            anyonyasya layaṃ bhayādiva mahābhūteṣu yāteṣvalaṃ kalpānte parameka eva sa taruḥ skandhoccayairjṛmbhate
            /<br />
            vinyasya trijaganti kukṣikurhare devena yasyāsyate śākhāgre śiśuneva sevitajalakrīḍāvilāsālasam
            //
             <span class="ref">MSS_1857</span></p>
         
         <p id="MSS_1858">
            anyonyasyāvyabhīcāro bhavedāmaraṇāntikaḥ /<br />
            eṣa dharmaḥ samāsena jñeyaḥ matrīpuṃsayoḥ paraḥ //
             <span class="ref">MSS_1858</span></p>
         
         <p id="MSS_1859">
            anyonyākṣinipātajātamadayoranyonyaceṣṭāśata- spṛṣṭāntaḥpadayormanobhavaśaravyāghātasaṃbhrāntayoḥ
            /<br />
            syādeva dviradendrayoriva tayorāliṅganaṃ prāṅgaṇe dhairyastambhaviḍambinī balavatī
            lajjā na cedargalā //
             <span class="ref">MSS_1859</span></p>
         
         <p id="MSS_1860">
            anyonyāntaranirgatāṅgulidalaśreṇībhavanniścala- granthipragrathitaṃ karadvayamuparyuttānamābibhratā
            /<br />
            seyaṃ vibhramatoraṇapraṇayinā jṛmbhābharottabhite- noccairbāhuyugena śaṃsati manojanmapraveśotsavam
            //
             <span class="ref">MSS_1860</span></p>
         
         <p id="MSS_1861">
            anyonyāsphālabhinnadviparudhiravasāmāṃsamastiṣkapaṅke magnānāṃ syandanānāmupari kṛtapadanyāsavikrāntapattau
            /<br />
            sphītāsṛkpānagoṣṭhīrasadaśivaśivātūṛyanṛtyatkabandhe saṃgrāmaikārṇavāntaḥpayasi vicarituṃ
            paṇḍitāḥ pāṇḍuputrāḥ //
             <span class="ref">MSS_1861</span></p>
         
         <p id="MSS_1862">
            anyonyāhatadantanādamukharaṃ prahvaṃ mukhaṃ kurvatā netre sāśrukaṇe nimīlya pulakavyāsaṅgi
            kaṇḍūyatā /<br />
            hā hā heti suniṣṭhuraṃ vivadatā bāhū prasārya kṣaṇaṃ puṇyāgniḥ pathikena pīyata iva
            jvālāhataśmaśruṇā //
             <span class="ref">MSS_1862</span></p>
         
         <p id="MSS_1863">
            anyonyeṣāṃ puṣkarairāmṛśanto dānodbhedānuccakairbhugnavālāḥ /<br />
            unmūrdhānaḥ saṃnipatyāparāntaiḥ prāyudhyanta spaṣṭadantadhvanībhāḥ //
             <span class="ref">MSS_1863</span></p>
         
         <p id="MSS_1864">
            anyopabhogakaluṣā mānavatī premagarvitā muditā /<br />
            saundaryagarvitā ca premaparādhīnamānasānūḍhā //
             <span class="ref">MSS_1864</span></p>
         
         <p id="MSS_1865">
            anyo'pi candanatarormahanīyamūrteḥ sekārthamutsahati tadguṇabaddhatṛṣṇaḥ /<br />
            śākhoṭakasya punarasya mahāśayoyam ambhoda eva śaraṇaṃ yadi nirguṇasya //
             <span class="ref">MSS_1865</span></p>
         
         <p id="MSS_1866">
            anyo hi nāśnāti kṛtaṃ hi karma sa eva kartā sukhaduḥkhabhāgī /<br />
            yattena kiṃciddhi kṛtaṃ hi karma tadaśnute nāsti kṛtasya nāśaḥ //
             <span class="ref">MSS_1866</span></p>
         
         <p id="MSS_1867">
            anvagrāhi mayā preyān niśi svopanayāditi /<br />
            na vipralabhate tāvad ālīriyamalīkavāk //
             <span class="ref">MSS_1867</span></p>
         
         <p id="MSS_1868">
            anvayāgatavidyānām anvayāgatasaṃpadām /<br />
            viduṣāṃ ca prabhūṇāṃ ca hṛdayaṃ nāvalipyate //
             <span class="ref">MSS_1868</span></p>
         
         <p id="MSS_1869">
            anvarthavedī śūraśca kṣamāvānna ca karkaśaḥ /<br />
            kalyāṇamedhāstejasvī sa bhadraḥ parikīrtitaḥ //
             <span class="ref">MSS_1869</span></p>
         
         <p id="MSS_1870">
            anviṣyadbhirayaṃ cirāt kathamapi prārthyeta yadyarthibhir nātha tvaṃ punararthinaḥ
            pratidinaṃ yatnāt samanviṣyasi /<br />
            prāptau cintitamātrakaṃ dadadasau cintātiriktapradaṃ tvāmālokya vidīryate yadi na
            tadgrāvaiva cintāmaṇiḥ //
             <span class="ref">MSS_1870</span></p>
         
         <p id="MSS_1871">
            anvīkṣaṇaṃ ca vidyānāṃ sadvarṇāśramarakṣaṇam /<br />
            grahaṇaṃ śastraśāstrāṇāṃ yuddhamārgopaśikṣaṇam //
             <span class="ref">MSS_1871</span></p>
         
         <p id="MSS_1872">
            anvetaṃ vāyavo yānti pṛṣṭhe bhānurvayāṃsi ca /<br />
            anuplavante meghāśca yasya tasya raṇe jayaḥ //
             <span class="ref">MSS_1872</span></p>
         
         <p id="MSS_1873">
            anveṣayati madāndha- dviradamadāmbusiktamavanitalam /<br />
            pariṇatagarbhabharārtā siṃhavadhūḥ śallakīvipine //
             <span class="ref">MSS_1873</span></p>
         
         <p id="MSS_1874">
            apaḥ piban prapāpālīm anurakto vilokayan /<br />
            agastyaṃ cintayāmāsa caturaḥ sāpi sāgarān //
             <span class="ref">MSS_1874</span></p>
         
         <p id="MSS_1875">
            apakartāhamasmīti hṛdi te mā sma bhūdbhayam /<br />
            vimukheṣu na me khaḍgaḥ prahartuṃ jātu vāñchati //
             <span class="ref">MSS_1875</span></p>
         
         <p id="MSS_1876">
            apakāradaśāyāmapy upakurvanti sādhavaḥ /<br />
            chindantamapi vṛkṣaḥ svac chāyayā kiṃ na rakṣati //
             <span class="ref">MSS_1876</span></p>
         
         <p id="MSS_1877">
            apakāramasaṃprāpya tuṣyet sādhurasādhutaḥ /<br />
            naiṣo'lābho bhujaṅgena veṣṭito yo na daśyate //
             <span class="ref">MSS_1877</span></p>
         
         <p id="MSS_1878">
            apakāriṇi kopaścet kope kopaḥ kathaṃ na jāyeta /<br />
            dharmārthakāmamokṣa- prāṇayaśohāriṇi krūre //
             <span class="ref">MSS_1878</span></p>
         
         <p id="MSS_1879">
            apakāriṇi cet kopaḥ kope kāpaḥ kathaṃ na te /<br />
            dharmārthakāmamokṣāṇāṃ prasahya paripanthini //
             <span class="ref">MSS_1879</span></p>
         
         <p id="MSS_1880">
            apakāriṇi visrambhaṃ yaḥ karoti narādhamaḥ /<br />
            anātho durbalo yadvan na ciraṃ sa tu jīvati //
             <span class="ref">MSS_1880</span></p>
         
         <p id="MSS_1881">
            apakāriṣu mā pāpaṃ cintaya tvaṃ kadācana /<br />
            svayameva patiṣyanti kūlajātā iva drumāḥ //
             <span class="ref">MSS_1881</span></p>
         
         <p id="MSS_1882">
            apakuryāt samarthaṃ vā nopakuryādyadāpadi /<br />
            ucchindyādeva tanmitraṃ viśvasyāṅkamupasthitam //
             <span class="ref">MSS_1882</span></p>
         
         <p id="MSS_1883">
            apakurvannapi prāyaḥ prāpnoti mahataḥ phalam /<br />
            aurvaṃ dahantamevāgniṃ saṃtarpayati sāgaraḥ //
             <span class="ref">MSS_1883</span></p>
         
         <p id="MSS_1884">
            apakṛtya balasthasya dūrastho'smīti nāśvaset /<br />
            śyenānucaritairhyete nipatanti pramādyataḥ //
             <span class="ref">MSS_1884</span></p>
         
         <p id="MSS_1885">
            apakṛtvā buddhimato dūrastho'smīti nāśvaset /<br />
            dīrghau buddhimato bāhū yābhyāṃ hiṃsati hiṃsitaḥ //
             <span class="ref">MSS_1885</span></p>
         
         <p id="MSS_1886">
            apakrānte bālye taruṇimani cāgantumanasi prayāte mugdhatve caturimaṇi cāśleṣarasike
            /<br />
            na kenāpi spṛṣṭaṃ yadiha vayasā marma paramaṃ yadetat pañceṣorjayati vapurindīvaradṛśaḥ
            //
             <span class="ref">MSS_1886</span></p>
         
         <p id="MSS_1887">
            apakvaṃ bhaṅgamāyāti atijīrṇaṃ tu karkaśam /<br />
            jñātighṛṣṭaṃ tu sodvegaṃ kalaho bāndhavaiḥ saha //
             <span class="ref">MSS_1887</span></p>
         
         <p id="MSS_1888">
            apakvamapi cūtasya phalaṃ dravati vegataḥ /<br />
            guḍaśuṇṭīpralepena vidhṛtaṃ śaśvadātape //
             <span class="ref">MSS_1888</span></p>
         
         <p id="MSS_1889">
            apakve tu ghaṭe nīraṃ cālanyāṃ sūkṣmapiṣṭakam /<br />
            strīṇāṃ ca hṛdaye vārtā na tiṣṭhati kadāpi hi //
             <span class="ref">MSS_1889</span></p>
         
         <p id="MSS_1890">
            apagatamadarāgā yoṣidekā prabhāte kṛtanibiḍakucāgrā patyurāliṅganena /<br />
            priyatamaparibhuktaṃ vīkṣamānā svadehaṃ vrajati śayanavāsād vāsamanyaddhasantī //
             <span class="ref">MSS_1890</span></p>
         
         <p id="MSS_1891">
            apagatarajovikārā ghanapaṭalākrāntatārakālokā /<br />
            lambapayodharabhārā prāvṛḍiyaṃ vṛddhavaniteva //
             <span class="ref">MSS_1891</span></p>
         
         <p id="MSS_1892">
            apaṅkiladhiyaḥ śuddhāḥ sādhumānasavṛttayaḥ /<br />
            vamanti śrutijīvātuṃ dhvaniṃ navarasāspadam //
             <span class="ref">MSS_1892</span></p>
         
         <p id="MSS_1893">
            apacikramiṣuḥ pūrvaṃ senāṃ svāṃ parisāntvayan /<br />
            vilaṅghayitvā satreṇa tataḥ svayamupakramet //
             <span class="ref">MSS_1893</span></p>
         
         <p id="MSS_1894">
            apaṭaḥ kapaṭī himahīnaruciḥ prathitaḥ paśuranyakalatrarataḥ /<br />
            tava rāya(?)vasantasamo na haro na harirnna harirnna harirnna hariḥ //
             <span class="ref">MSS_1894</span></p>
         
         <p id="MSS_1895">
            apaṇḍitāste puruṣā matā me ye strīṣu ca śrīṣu ca viśvasanti /<br />
            śriyo hi kurvanti tathaiva nāryo bhujaṅgakanyāparisarpaṇāni //
             <span class="ref">MSS_1895</span></p>
         
         <p id="MSS_1896">
            apaṇḍito vāpi suhṛt paṇḍito vāpyanātmavān /<br />
            mantramūlaṃ yato rājyam ato mantraṃ surakṣitam //
             <span class="ref">MSS_1896</span></p>
         
         <p id="MSS_1897">
            apatuṣāratayā viśadaprabhaiḥ suratasaṅgapariśramanodibhiḥ /<br />
            kusumacāpamatejayadaṃśubhir himakaro makarorjitaketanam //
             <span class="ref">MSS_1897</span></p>
         
         <p id="MSS_1898">
            apatyaṃ dharmakāryāṇi śuśrūṣā ratiruttamā /<br />
            dārādhīnastathā svargaḥ pitṛṇāmātmanaśca ha //
             <span class="ref">MSS_1898</span></p>
         
         <p id="MSS_1899">
            apatyadarśanasyārthe prāṇānapi ca yā tyajet /<br />
            tyajanti tāmapi krūrā mātaraṃ dārahetave //
             <span class="ref">MSS_1899</span></p>
         
         <p id="MSS_1900">
            apatyāni prāyo daśa daśa varāhī janayati kṣamābhāre dhuryaḥ sa punariha nāsīnna bhavitā
            /<br />
            padaṃ kṛtvā yaḥ svaṃ phaṇipatiphaṇācakravalaye nimajjantīmantarjaladhi vasudhāmuttulayati
            //
             <span class="ref">MSS_1900</span></p>
         
         <p id="MSS_1901">
            apatye yat tādṛgduritamabhavat tena mahatā viṣaktastīvreṇa vraṇitahṛdayena vyathayatā
            /<br />
            paṭurdhārāvāhī nava iva cireṇāpi hi na me nikṛntanmarmāṇi krakaca iva manyurviramati
            //
             <span class="ref">MSS_1901</span></p>
         
         <p id="MSS_1902">
            apathena pravavṛte na jātūpacito'pi saḥ /<br />
            vṛddhau nadīmukhenaiva prasthānaṃ lavaṇāmbhasaḥ //
             <span class="ref">MSS_1902</span></p>
         
         <p id="MSS_1903">
            apathenaiva yo yogād adhaḥ sārāyate svayam /<br />
            nīcopasarpaṇavaśāt sa pated vaṃśavānapi //
             <span class="ref">MSS_1903</span></p>
         
         <p id="MSS_1904">
            apathyabhogeṣu yathāturāṇāṃ spṛhā yathārtheṣvatidurgatānām /<br />
            paropatāpeṣu yathā khalānāṃ strīṇāṃ tathā cauryaratotsaveṣu //
             <span class="ref">MSS_1904</span></p>
         
         <p id="MSS_1905">
            apathyamāyatau lobhād āmanantyanujīvinaḥ /<br />
            priyaṃ śrṇoti yastebhyas tamṛcchanti na saṃpadaḥ //
             <span class="ref">MSS_1905</span></p>
         
         <p id="MSS_1906">
            apathyasya ca bhuktasya dantasya calitasya ca /<br />
            amātyasya ca duṣṭasya samūloddharaṇaṃ sukham //
             <span class="ref">MSS_1906</span></p>
         
         <p id="MSS_1907">
            apadāntaraṃ ca paritaḥ kṣitikṣitām apatan drutabhramitahemanemayaḥ /<br />
            javimārutāñcitaparasparopama- kṣitireṇuketuvasanāḥ patākinaḥ //
             <span class="ref">MSS_1907</span></p>
         
         <p id="MSS_1908">
            apado dūragāmo ca sākṣaro na ca paṇḍitaḥ /<br />
            amukhaḥ sphuṭavaktā ca yo jānāti sa paṇḍitaḥ //
             <span class="ref">MSS_1908</span></p>
         
         <p id="MSS_1909">
            apadhvasto hyavamato duḥkhaṃ jīvati jīvitam /<br />
            jīvitaṃ yadavakṣiptaṃ yathaiva maraṇaṃ tathā //
             <span class="ref">MSS_1909</span></p>
         
         <p id="MSS_1910">
            apanaya mahāmohaṃ rājannanena tavāsinā kathaya kuhakakrīḍāścaryaṃ kathaṃ kva ca śikṣitam
            /<br />
            yadarirudhiraṃ pāyaṃ pāyaṃ kusumbharasāruṇaṃ jhagiti vamati kṣīrāmbhodhipravāhasitaṃ
            yaśaḥ //
             <span class="ref">MSS_1910</span></p>
         
         <p id="MSS_1911">
            apanidramadhūkapāṇḍurā sudṛśo'dṛśyata gaṇḍamaṇḍalī /<br />
            gamitāśrujalaplavairiva kraśimākīrṇatayāpi nimnatām //
             <span class="ref">MSS_1911</span></p>
         
         <p id="MSS_1912">
            apanītaṃ sunītena yo'rthaṃ pratyāninīṣate /<br />
            matimāsthāya sudṛḍhāṃ tadakāpuruṣavratam //
             <span class="ref">MSS_1912</span></p>
         
         <p id="MSS_1913">
            apanītaparimalāntara- kathe padaṃ nyasya devatarukusume /<br />
            puṣpāntare'pi gantuṃ vāñchasi ced bhramara dhanyo'si //
             <span class="ref">MSS_1913</span></p>
         
         <p id="MSS_1914">
            apaneyamudetumicchatā timiraṃ roṣamayaṃ dhiyā puraḥ /<br />
            avibhidya niśākṛtaṃ tamaḥ prabhayā nāṃśumatāpyudīyate //
             <span class="ref">MSS_1914</span></p>
         
         <p id="MSS_1915">
            apamānaṃ puraskṛtya mānaṃ kṛtvā tu pṛṣṭhataḥ /<br />
            svārthamabhyuddharet prājñaḥ kāryadhvaṃso hi mūrkhatā //
             <span class="ref">MSS_1915</span></p>
         
         <p id="MSS_1916">
            apamānaḥ pativihito guruparikaratīvratā gṛhe dauḥsthyam /<br />
            śīlakṣataye yāsāṃ tāsāmatirāgato'nyanararaktiḥ //
             <span class="ref">MSS_1916</span></p>
         
         <p id="MSS_1917">
            apamānāt tapovṛddhiḥ saṃmānācca tapaḥkṣayaḥ /<br />
            arcitaḥ pūjito vipro dugdhā gauriva gacchati //
             <span class="ref">MSS_1917</span></p>
         
         <p id="MSS_1918">
            apamānāt tu saṃbhūtaṃ mānena praśamaṃ nayet /<br />
            sāmapūrva upāyo vā praṇāmo vābhimānaje //
             <span class="ref">MSS_1918</span></p>
         
         <p id="MSS_1919">
            apamānito'pi kulajo na vadati puruṣaṃ svabhāvadākṣiṇyāt /<br />
            nahi malayacandanataruḥ paraśuprahataḥ sravet pūyam //
             <span class="ref">MSS_1919</span></p>
         
         <p id="MSS_1920">
            apameghodayaṃ varṣam adṛṣṭakusumaṃ phalam /<br />
            atarkitopapannaṃ vo darśanaṃ pratibhāti me //
             <span class="ref">MSS_1920</span></p>
         
         <p id="MSS_1921">
            apayāti saroṣayā niraste kṛtakaṃ kāmini cukṣuve mṛgākṣyā /<br />
            kalayannapi savyatho'vatasthe- 'śakunena skhalitaḥ kiletaro'pi //
             <span class="ref">MSS_1921</span></p>
         
         <p id="MSS_1922">
            apayāntīnāmadhunā saṃketaniketanānmṛgākṣīṇām /<br />
            vāsasa eva na kevalam abhavanmanaso'pi parivartaḥ //
             <span class="ref">MSS_1922</span></p>
         
         <p id="MSS_1923">
            apayāyini svato'rthe kathamiva sauhārdadhīḥ kadaryāṇām /<br />
            yasyāpayānasamaye prāṇatyāgo'pi hā sukaraḥ //
             <span class="ref">MSS_1923</span></p>
         
         <p id="MSS_1924">
            aparajaladherlakṣmīṃ yasmin purīṃ purabhitprabhe madagajaghaṭākārairnāvāṃ śatairavamṛdnati
            /<br />
            jaladapaṭalānīkākīrṇaṃ navotpalamecakaṃ jalanidhiriva vyoma vyomnaḥ samo'bhavadambudhiḥ
            //
             <span class="ref">MSS_1924</span></p>
         
         <p id="MSS_1925">
            aparatarunikaramuktaṃ marumaṇḍalamāvasatyasāvekaḥ /<br />
            phalakusumairupakurvann arare karīra kathaṃ dhīraḥ //
             <span class="ref">MSS_1925</span></p>
         
         <p id="MSS_1926">
            aparāgasamīraṇeritaḥ kramaśīrṇākulamūlasaṃtatiḥ /<br />
            sukarastaruvat sahiṣṇunā ripurunmūlayituṃ mahānapi //
             <span class="ref">MSS_1926</span></p>
         
         <p id="MSS_1927">
            aparāddhaṃ bhavadvāṇīśrāviṇā pṛccha kiṃ mayā /<br />
            vīṇāha paruṣaṃ yanmāṃ kalakaṇṭhī ca niṣṭhuram //
             <span class="ref">MSS_1927</span></p>
         
         <p id="MSS_1928">
            aparāddhāṃstu susnigdhān snohoktyā mānadānataḥ /<br />
            sādhayed bhedadaṇḍābhyāṃ yathāyogena cāparān //
             <span class="ref">MSS_1928</span></p>
         
         <p id="MSS_1929">
            aparādhaṃ na śṛṇumo na cāsatyaṃ tvayoditam /<br />
            gopyeti gaditaḥ kṛṣṇas tūṣṇīṃ tiṣṭhan punātu vaḥ //
             <span class="ref">MSS_1929</span></p>
         
         <p id="MSS_1930">
            aparādhaḥ sa daivasya na punarmantriṇāmayam /<br />
            kāryaṃ sughaṭitaṃ yatnād daivayogād vinaśyati //
             <span class="ref">MSS_1930</span></p>
         
         <p id="MSS_1931">
            aparādhasahasrabhājanaṃ patitaṃ bhīmabhavārṇavodare /<br />
            agatiṃ śaraṇāgataṃ hare kṛpayā kevalamātmasātkuru //
             <span class="ref">MSS_1931</span></p>
         
         <p id="MSS_1932">
            aparādhānurūpaṃ ca daṇḍaṃ pāpeṣu pātayet /<br />
            udvejayeddhanairṛddhān daridrān vadhabandhanaiḥ //
             <span class="ref">MSS_1932</span></p>
         
         <p id="MSS_1933">
            aparādhini mayi daṇḍaṃ saṃharasi kimudyataṃ kuṭilakeśi /<br />
            vardhayasi vilasitaṃ tvaṃ dāsajanāyātra kupyasi ca //
             <span class="ref">MSS_1933</span></p>
         
         <p id="MSS_1934">
            aparādhī nāmāhaṃ prasīda rambhoru virama saṃrambhāt /<br />
            sevyo janaśca kupitaḥ kathaṃ nu dāso niraparādhaḥ //
             <span class="ref">MSS_1934</span></p>
         
         <p id="MSS_1935">
            aparādhīnāśokaḥ sahate caraṇāhatiṃ sarojadṛśām /<br />
            vilasitabakulo vanitā- mukhavāsī madyapāta iva //
             <span class="ref">MSS_1935</span></p>
         
         <p id="MSS_1936">
            aparādhe'pi niḥśaṅko niyogī cirasevakaḥ /<br />
            sa svāminamavajñāya carecca niravagrahaḥ //
             <span class="ref">MSS_1936</span></p>
         
         <p id="MSS_1937">
            aparādho na me'stīti naitad viśvāsakāraṇam /<br />
            vidyate hi nṛśaṃsebhyo bhayaṃ guṇavatāmapi //
             <span class="ref">MSS_1937</span></p>
         
         <p id="MSS_1938">
            aparādho mayā kānte kṛto yadi tvayā mataḥ /<br />
            nipātya giriśṛṅgoccau kucau kiṃ na nipīḍyate //
             <span class="ref">MSS_1938</span></p>
         
         <p id="MSS_1939">
            aparāhṇaśītalatareṇa śanair anilena lolitalatāṅgulaye /<br />
            nilayāya śākhina ivāhvayate dadurākulāḥ khagakulāni giraḥ //<br />
            aparityaktamātmānam icchatā paṇyayoṣitām /<br />
            nityaupayogikaṃ dravyam ātmasāraṃ pradarśayet //
             <span class="ref">MSS_1939</span></p>
         
         <p id="MSS_1940">
            aparīkṣitaparavañcanam añcati lobhādapekṣitaprekṣī /<br />
            vyādhūtapakṣamavaśo vihanyate pakṣivat kṣitipaḥ //
             <span class="ref">MSS_1940</span></p>
         
         <p id="MSS_1941">
            aparīkṣitalakṣaṇapramāṇair aparāmṛṣṭapadārthasārthatattvaiḥ /<br />
            avaśīkṛtajaitrayuktijālair alametairanadhītatarkavidyaiḥ //
             <span class="ref">MSS_1941</span></p>
         
         <p id="MSS_1942">
            aparīkṣya na kartavyaṃ kartavyaṃ suparīkṣitam /<br />
            paścādbhavati saṃtāpo brāhmaṇī nakulaṃ yathā //
             <span class="ref">MSS_1942</span></p>
         
         <p id="MSS_1943">
            aparokṣadhano gamyaḥ śrīmānapi nānyatheti nirdiṣṭam /<br />
            kandarpaśāstrakāraiḥ kutaḥ kathā luptavibhavasya //
             <span class="ref">MSS_1943</span></p>
         
         <p id="MSS_1944">
            aparṇeyaṃ bhūbhṛdvanamaṭati valkāmbaradharā jaṭālo digvāsāḥ śikhariṇi śivo'yaṃ nivasati
            /<br />
            iti bhrāntyānyo'nyaṃ kṣaṇamilitayoḥ kṣoṇitilaka dviṣaddampatyoste śiva śiva bhavanti
            praṇatayaḥ //
             <span class="ref">MSS_1944</span></p>
         
         <p id="MSS_1945">
            aparṇaiva latā sevyā vidvadbhiriti me matiḥ /<br />
            yayā vṛtaḥ purāṇo'pi sthāṇuḥ sūte'mṛtaṃ phalam //
             <span class="ref">MSS_1945</span></p>
         
         <p id="MSS_1946">
            aparyantasya kālasya kiyānaṃśaḥ śaracchatam /<br />
            tanmātraparamāyuryaḥ sa kathaṃ svaptumarhati //
             <span class="ref">MSS_1946</span></p>
         
         <p id="MSS_1947">
            aparyāptabhujāyāmaḥ sakhedo'syāḥ sakhījanaḥ /<br />
            śroṇyāṃ kathaṃcit kurute raśanādāmabandhanam //
             <span class="ref">MSS_1947</span></p>
         
         <p id="MSS_1948">
            apavarjitaviplave śucau hṛdayagrāhiṇi maṅgalāspade /<br />
            vimalā tava vistare girāṃ matirādarśa ivābhidṛśyate //
             <span class="ref">MSS_1948</span></p>
         
         <p id="MSS_1949">
            apavādādabhītasya samasya guṇadoṣayoḥ /<br />
            asadvṛtteraho vṛttaṃ durvibhāvaṃ vidheriva //
             <span class="ref">MSS_1949</span></p>
         
         <p id="MSS_1950">
            apavādo bhaved yena yena vipratyayo bhavet /<br />
            narake gamyate yena tad budhaḥ kathamācaret //
             <span class="ref">MSS_1950</span></p>
         
         <p id="MSS_1951">
            apaśaṅkamaṅkaparivartanocitāś calitāḥ puraḥ patimupaitumātmajāḥ /<br />
            anuroditīva karuṇena patriṇāṃ virutena vatsalatayaiṣa nimnagāḥ //
             <span class="ref">MSS_1951</span></p>
         
         <p id="MSS_1952">
            apaśāstradhano rājā saṃcayaṃ nādhigacchati /<br />
            asthāne cāsya tadvittaṃ sarvameva vinaśyati //
             <span class="ref">MSS_1952</span></p>
         
         <p id="MSS_1953">
            apaśūlaṃ tamāsādya lavaṇaṃ lakṣmaṇānujaḥ /<br />
            rurodha saṃmukhīno hi jayo randhraprahāriṇām //
             <span class="ref">MSS_1953</span></p>
         
         <p id="MSS_1954">
            apaśokamanāḥ kuṭumbinīm anugṛhṇīṣva nivāpadattibhiḥ /<br />
            svajanāśru kilātisaṃtataṃ dahati pretamiti pracakṣate //
             <span class="ref">MSS_1954</span></p>
         
         <p id="MSS_1955">
            apaścāttāpakṛt samyag anubandhiphalapradaḥ /<br />
            adīrghakālo'bhīṣṭaśca praśasto mantra ucyate //
             <span class="ref">MSS_1955</span></p>
         
         <p id="MSS_1956">
            apaśyadbhiriveśānaṃ raṇānnivavṛte gaṇaiḥ /<br />
            muhyatyeva hi kṛcchreṣu saṃbhramajvalitaṃ manaḥ //
             <span class="ref">MSS_1956</span></p>
         
         <p id="MSS_1957">
            apaśyadbhirmahāsvādān bhāvān svādvavivekibhiḥ /<br />
            kiṃ jñeyamaśanādanyat kṣmāpairandhairivokṣabhiḥ //
             <span class="ref">MSS_1957</span></p>
         
         <p id="MSS_1958">
            apasaraṇameva yuktaṃ maunaṃ vā tatra rājahaṃsasya /<br />
            kaṭu raṭati nikaṭavartī vācāṭaṣṭiṭṭibho yatra //
             <span class="ref">MSS_1958</span></p>
         
         <p id="MSS_1959">
            apasarati na cakṣuṣo mṛgākṣī rajaniriyaṃ ca na yāti naiti nidrā /<br />
            praharati madano'pi duḥkhitānāṃ bata bahuśo'bhimukhībhavantyapāyāḥ //
             <span class="ref">MSS_1959</span></p>
         
         <p id="MSS_1960">
            apasara pṛthivi samudrāḥ saṃvṛṇutāmbūni bhūdharā namata /<br />
            vāmanaharilaghutunde jagatāṃ kalahaḥ sa vaḥ pāyāt //
             <span class="ref">MSS_1960</span></p>
         
         <p id="MSS_1961">
            apasara madhukara dūraṃ parimalabahule'pi ketakīkusume /<br />
            iha nahi madhulavalābho bhavati paraṃ dhūlidhūsaraṃ vadanam //
             <span class="ref">MSS_1961</span></p>
         
         <p id="MSS_1962">
            apasara sakhe dūrādasmāt kaṭākṣaviṣānalāt prakṛtiviṣamād yoṣitsarpād vilāsaphaṇābhṛtaḥ
            /<br />
            itaraphaṇinā daṣṭaḥ śakyaścikitsitumauṣadhaiś caṭulavanitābhogigrastaṃ tyajanti hi
            mantriṇaḥ //
             <span class="ref">MSS_1962</span></p>
         
         <p id="MSS_1963">
            apasāraya ghanasāraṃ kuru hāraṃ dūra eva kiṃ kamalaiḥ /<br />
            alamalamāli mṛṇālair iti vadati divāniśaṃ bālā //
             <span class="ref">MSS_1963</span></p>
         
         <p id="MSS_1964">
            apasārasamāyuktaṃ nayajñairdurgamucyate /<br />
            apasāraparityaktaṃ durgavyājena bandhanam //
             <span class="ref">MSS_1964</span></p>
         
         <p id="MSS_1965">
            apastaranti pāṣāṇā hyanughnanti hi rākṣasān /<br />
            kapayaḥ karma kurvanti kālasya kuṭilā gatiḥ //
             <span class="ref">MSS_1965</span></p>
         
         <p id="MSS_1966">
            apahatya tamastīvraṃ yathā bhātyudare raviḥ /<br />
            tathāpahatya pāpmānaṃ bhāti gaṅgājalokṣitaḥ //
             <span class="ref">MSS_1966</span></p>
         
         <p id="MSS_1967">
            apaharati mano me ko'pyayaṃ kṛṣṇacauraḥ praṇataduritacauraḥ pūtanāprāṇacauraḥ /<br />
            valayavasanacauro bālagopījanānāṃ nayanahṛdayacauraḥ paśyatāṃ sajjanānām //
             <span class="ref">MSS_1967</span></p>
         
         <p id="MSS_1968">
            apaharati mahattvaṃ prārthanā kiṃ na jāne janayati gurulajjāmityahaṃ kiṃ na vedmi
            /<br />
            tadapi vada vadānyaṃ taṃ sadā pratyahaṃ māṃ jaṭharapiṭharavartī vahnirarthīkaroti
            //
             <span class="ref">MSS_1968</span></p>
         
         <p id="MSS_1969">
            apaharasi sadā manāṃsi puṃsām atimahatā guṇasaṃparigraheṇa /<br />
            na ca bhavasi tathāpyanekacitto hṛtamathavā vivṛṇoti kaḥ parasvam //
             <span class="ref">MSS_1969</span></p>
         
         <p id="MSS_1970">
            apahastitabāndhave tvayā vihitaṃ sāhasamasya tṛṣṇayā /<br />
            tadihānaparādhini priye sakhi ko'yaṃ karuṇojjhitakramaḥ //
             <span class="ref">MSS_1970</span></p>
         
         <p id="MSS_1971">
            apahāya śanaiḥ paṭīravāṭīr iha lāṭījanamānaluṇṭhanāya /<br />
            samudeti manojarājadhāṭī- paripāṭīpaṭureṣa gandhavāhaḥ //
             <span class="ref">MSS_1971</span></p>
         
         <p id="MSS_1972">
            apahṛtya parasyārthaṃ tena dharmaṃ karoti yaḥ /<br />
            sa dātā narakaṃ yāti yasyārthastasya tatphalam //
             <span class="ref">MSS_1972</span></p>
         
         <p id="MSS_1973">
            apahnuvānasya janāya yannijām adhīratāmasya kṛtaṃ manobhuvā /<br />
            abodhi tajjāgaraduḥkhasākṣiṇī niśā ca śayyā ca śaśāṅkakomalā //
             <span class="ref">MSS_1973</span></p>
         
         <p id="MSS_1974">
            apāṃ nidhiṃ vāribhirarcayanti dīpena sūryaṃ pratibodhayanti /<br />
            tābhyāṃ tayoḥ kiṃ paripūrṇatā syād bhaktyā hi tuṣyanti mahānubhāvāḥ //
             <span class="ref">MSS_1974</span></p>
         
         <p id="MSS_1975">
            apāṃ pravāho gāṅgo'pi samudraṃ prāpya tadrasaḥ /<br />
            bhavatyavaśyaṃ tad vidvān nāśrayedaśubhātmakam //
             <span class="ref">MSS_1975</span></p>
         
         <p id="MSS_1976">
            apāṃ mūle līnaṃ kṣaṇaparicitaṃ candanarase muṇālīhārādau kṛtalaghupadaṃ candramasi
            ca /<br />
            muhūrtaṃ viśrāntaṃ sarasakadalīkānanatale priyākaṇṭhāśleṣe nivasati paraṃ śaityamadhunā
            //
             <span class="ref">MSS_1976</span></p>
         
         <p id="MSS_1977">
            apāṃ vihāre tava hāravibhramaṃ karotu nīre pṛṣadutkarastaran /<br />
            kaṭhorapīnoccakucadvayītaṭa- truṭattaraḥ sāravasāravormijaḥ //
             <span class="ref">MSS_1977</span></p>
         
         <p id="MSS_1978">
            apākuru kapolataḥ sakhi bhujaṅgavallīrasaṃ parityaja kucasthalāt truṭitabandhanaṃ
            kañcukam /<br />
            pidhehi daśanacchade daśanajakṣataṃ lākṣayā vadetthamabalāgaṇe gurujane kathaṃ yāsyasi
            //
             <span class="ref">MSS_1978</span></p>
         
         <p id="MSS_1979">
            apākṛtyāśeṣāṇyapi ca ghanajālāni paritas tamodhūmastomodbhavamalinimānaṃ ca tadanu
            /<br />
            śaraccandraḥ śilpī ratipatimude'sau nijakaraiḥ sudhāsaṃdohārdrairbhuvanabhavanaṃ pāṇḍurayati
            //
             <span class="ref">MSS_1979</span></p>
         
         <p id="MSS_1980">
            apāṅgatarale dṛśau madhuravakravarṇā giro vilāsabharamantharā gatiratīva kāntaṃ mukham
            /<br />
            iti sphuritamaṅgake mṛgadṛśaḥ svato līlayā tadatra na madodayaḥ kṛtapado'pi saṃlakṣyate
            //
             <span class="ref">MSS_1980</span></p>
         
         <p id="MSS_1981">
            apāṅgapātairapadeśapūrvair eṇīdṛśāmekaśilānagaryāt /<br />
            vīthīṣu vīthīṣu vināparādhaṃ pade pade śṛṅkhalitā yuvānaḥ //
             <span class="ref">MSS_1981</span></p>
         
         <p id="MSS_1982">
            apāṅgasaṃsargi taraṅgitaṃ dṛśor bhruvorarālāntavilāsi vellitam /<br />
            visāri romāñcanakañcukaṃ tanos tanoti yo'sau subhage tavāgataḥ //
             <span class="ref">MSS_1982</span></p>
         
         <p id="MSS_1983">
            apāṅgastava tanvaṅgi vicitro'yaṃ bhujaṅgamaḥ /<br />
            dṛṣṭamātraḥ sumanasām api mūrchāvidhāyakaḥ //
             <span class="ref">MSS_1983</span></p>
         
         <p id="MSS_1984">
            apāṅgāt pucchamūlaṃ tu tiryagaśvaṃ pramāṇayet /<br />
            khurāntāt kakudaṃ yāvad ūrdhvamānena buddhimān //
             <span class="ref">MSS_1984</span></p>
         
         <p id="MSS_1985">
            apātraṃ pātratā yāti yatra pātraṃ na vidyate /<br />
            asmin deśe drumo nāsti eraṇḍo'pi drumāyate //
             <span class="ref">MSS_1985</span></p>
         
         <p id="MSS_1986">
            apātravarṣaṇaṃ jātu na kuryāt sadvigarhitam /<br />
            apātravarṣaṇāt kiṃ syād anyat kośakṣayādṛte //
             <span class="ref">MSS_1986</span></p>
         
         <p id="MSS_1987">
            apātre pātratābuddhiḥ pātre buddhirapātratā /<br />
            ṛṇānubandharūpeṇa dāturutpadyate matiḥ //
             <span class="ref">MSS_1987</span></p>
         
         <p id="MSS_1988">
            apātre ramate nārī girau varṣati vāsavaḥ /<br />
            khalamāśrayate lakṣmīḥ prājñaḥ prāyeṇa nirdhanaḥ //
             <span class="ref">MSS_1988</span></p>
         
         <p id="MSS_1989">
            apānaprāṇayoraikyaṃ kṣayo mūtrapurīṣayoḥ /<br />
            yuvā bhavati vṛddho'pi satataṃ mūlabandhanāt //
             <span class="ref">MSS_1989</span></p>
         
         <p id="MSS_1990">
            apānena punaḥ kaścit preritaḥ kālarūpiṇā /<br />
            niḥśvāsocchvāsakṛdvāti japan haṃsetyaharniśam //
             <span class="ref">MSS_1990</span></p>
         
         <p id="MSS_1991">
            apāpaghanasaṃvṛteraviśadasmitātyunnamat samastanarasādaragrahaṇataḥ kṛtārthapriyā
            /<br />
            ratirmanasi jāyate yadi kadāpi śauryāśrayā tadaiva sakalaṃ januḥ saphalamevamāhātmabhūḥ
            //
             <span class="ref">MSS_1991</span></p>
         
         <p id="MSS_1992">
            apāpāstatkulīnāśca mānayanti svakān hitān /<br />
            eṣa prāyo narendrāṇāṃ śaṅkanīyastu śobhanaḥ //
             <span class="ref">MSS_1992</span></p>
         
         <p id="MSS_1993">
            apāmudvṛttānāṃ nijamupadiśantyā sthitipadaṃ dadhatyā śālīnāmavanatimudāre sati phale
            /<br />
            mayūrāṇāmugraṃ viṣamiva harantyā madamaho kṛtaḥ kṛtsnasyāyaṃ vinaya iva lokasya śaradā
            //
             <span class="ref">MSS_1993</span></p>
         
         <p id="MSS_1994">
            apāyakalitā manurjagati sāpadaḥ sampado vinaśvaramidaṃ sukhaṃ viṣayajaṃ śriyaścañcalāḥ
            /<br />
            bhavanti jarasārasāstaralalocanā yoṣitas tadapyayamaho janastapasi no pare rajyati
            //
             <span class="ref">MSS_1994</span></p>
         
         <p id="MSS_1995">
            apāyasaṃdarśanajāṃ vipattim upāyasaṃdarśanajāṃ ca siddhim /<br />
            medhāvino nītividhiprayuktāṃ puraḥ sphurantīmiva darśayanti //
             <span class="ref">MSS_1995</span></p>
         
         <p id="MSS_1996">
            apāyi muninā purā punaramāyi maryādayā atāri kapinā purā punaradāhi laṅkāriṇā /<br />
            amanthi muravairiṇā punarabandhi laṅkāriṇā kva nāma vasudhāpate tava yaśo'mbudhiḥ
            kvāmbudhiḥ //
             <span class="ref">MSS_1996</span></p>
         
         <p id="MSS_1997">
            apāraḥ pāthodhiḥ pulinapadavī yojanaśataṃ nirālambo mārgo viyati kila śūnyā daśa diśaḥ
            /<br />
            itīvāyaṃ kīraḥ katipayapadānyeva gagane muhurbhrāmyan bhrāmyan patati guṇavṛkṣe punarapi
            //
             <span class="ref">MSS_1997</span></p>
         
         <p id="MSS_1998">
            apārapulinasthalībhuvi himālaye mālaye nikāmavikaṭonnate duradhirohaṇe rohaṇe /<br />
            mahatyamarabhūdhare gahanakandare mandare bhramanti na patantyaho pariṇatā bhavatkīrtayaḥ
            //
             <span class="ref">MSS_1998</span></p>
         
         <p id="MSS_1999">
            apārasaṃsārasamudramadhye saṃmajjato me śaraṇaṃ kimasti /<br />
            guro dayālo kṛpayā vadaitad viśveśapādāmbujadīrghanaukā //
             <span class="ref">MSS_1999</span></p>
         
         <p id="MSS_2000">
            apāre kāvyasaṃsāre kavireva prajāpatiḥ /<br />
            yathā vai rocate viśvaṃ tathedaṃ parivartate //
             <span class="ref">MSS_2000</span></p>
         
         <p id="MSS_2001">
            apāre pāthodhau kimiti satimigrāhagahane nilīya śrīnāthaḥ svapiti bhujage śaṅkita
            iva /<br />
            kimetāvadbhirvā bhavatu kila sarvātiśayitaḥ śriyā saṃśliṣṭāṅko vyapagatabhayaṃ ko
            nivasatu //
             <span class="ref">MSS_2001</span></p>
         
         <p id="MSS_2002">
            apārairvyāpārairahariha nayanto'śanadaśā- svatha snātāḥ saṃdhyāṃ vidadhati na jātu
            svasamaye /<br />
            tyajantaḥ svāṃ vṛttiṃ dvijakulabhavā grāmagaṇakī- bhavanto hantāmī kathamapi ca jīvanti
            bahavaḥ //
             <span class="ref">MSS_2002</span></p>
         
         <p id="MSS_2003">
            apārthakamanāyuṣyaṃ goviṣāṇasya bhakṣaṇam /<br />
            dantāśca parighṛṣyante rasaścāpi na labhyate //
             <span class="ref">MSS_2003</span></p>
         
         <p id="MSS_2004">
            apārthetarayuktānāṃ vyāsasaṃgrahaśālinām /<br />
            api gopālagītānāṃ niveśo nigamādiṣu //
             <span class="ref">MSS_2004</span></p>
         
         <p id="MSS_2005">
            apāstapātheyasudhopayogais tvaccumbinaiva svamanorathena /<br />
            kṣudhaṃ ca nirvāpayatā tṛṣaṃ ca svādīyasādhvā gamitaḥ sukhaṃ taiḥ //
             <span class="ref">MSS_2005</span></p>
         
         <p id="MSS_2006">
            apāstapāthoruhi śāyitaṃ kare karoti līlākamalaṃ kimānanam /<br />
            tanoṣi hāraṃ kiyadasruṇaḥ sravair adoṣanirvāsitabhūṣaṇe hṛdi //
             <span class="ref">MSS_2006</span></p>
         
         <p id="MSS_2007">
            apāstastārābhirvidhana iva kāmī yuvatibhir madhucchatracchāyāṃ spṛśati śaśalakṣmā
            pariṇataḥ /<br />
            ayaṃ prācīkarṇābharaṇaracanāśokakusuma- cchaṭālakṣmīcauraḥ kalayati raviḥ pūrvamacalam
            //
             <span class="ref">MSS_2007</span></p>
         
         <p id="MSS_2008">
            apāsya lakṣmīharaṇotthavairitām acintayitvā ca tadadrimanthanam /<br />
            dadau nivāsaṃ haraye mahodadhir vimatsarā dhīradhiyāṃ hi vṛttayaḥ //
             <span class="ref">MSS_2008</span></p>
         
         <p id="MSS_2009">
            api kalpānilasyaiva taraṅgasya mahodadheḥ /<br />
            śakyate prasaro roddhuṃ nānuraktasya cetasaḥ //
             <span class="ref">MSS_2009</span></p>
         
         <p id="MSS_2010">
            api kāpuruṣo bhīruḥ syāccennṛpatisevakaḥ /<br />
            tathāpi na parābhūtiṃ janādāpnoti mānavaḥ //
             <span class="ref">MSS_2010</span></p>
         
         <p id="MSS_2011">
            api kāpuruṣo bhīruḥ syāccennṛpatisevakaḥ /<br />
            yadāpnoti phalaṃ lokāt tasyāṃśamapi no guṇī //
             <span class="ref">MSS_2011</span></p>
         
         <p id="MSS_2012">
            api kāpuruṣo mārge dvitīyaḥ kṣemakārakaḥ /<br />
            karkaṭena dvitīyena jīvitaṃ parirakṣitam //
             <span class="ref">MSS_2012</span></p>
         
         <p id="MSS_2013">
            api kālasya yaḥ kālaḥ so'pi kālamapekṣate /<br />
            kartuṃ jaganti hantuṃ vā kālastena jagatprabhuḥ //
             <span class="ref">MSS_2013</span></p>
         
         <p id="MSS_2014">
            api kīrtyarthamāyānti nāśaṃ sadyo'timāninaḥ /<br />
            na cecchantyayaśomiśram apyevānantyamāyuṣaḥ //
             <span class="ref">MSS_2014</span></p>
         
         <p id="MSS_2015">
            api kuñjarakarṇāgrād api pippalapallavāt /<br />
            api vidyudvilasitād vilolaṃ lalanāmanaḥ //
             <span class="ref">MSS_2015</span></p>
         
         <p id="MSS_2016">
            api kriyārthaṃ sulabhaṃ samitkuśaṃ jalānyapi snānavidhikṣamāṇi te /<br />
            api svaśaktyā tapasi pravartase śarīramādyaṃ khalu dharmasādhanam //
             <span class="ref">MSS_2016</span></p>
         
         <p id="MSS_2017">
            api ghorāparādhasya dharmamāśritya tiṣṭhataḥ /<br />
            sa hi pracchādyate doṣaḥ śailo meghairivāsitaiḥ //
             <span class="ref">MSS_2017</span></p>
         
         <p id="MSS_2018">
            api cāpyaphalaṃ karma paśyāmaḥ kurvato janān /<br />
            nānyathā hyabhijānanti vṛttiṃ loke kathaṃcana //
             <span class="ref">MSS_2018</span></p>
         
         <p id="MSS_2019">
            api cintāmaṇiścintāpariśramamapekṣate /<br />
            idaṃ tvacintitaṃ manye kṛtamāścaryamāryayā //
             <span class="ref">MSS_2019</span></p>
         
         <p id="MSS_2020">
            api cet sudurācāro bhajate māmananyabhāk /<br />
            sādhureva sa mantavyaḥ samyag vyavasito hi saḥ //
             <span class="ref">MSS_2020</span></p>
         
         <p id="MSS_2021">
            api cedasi pāpebhyaḥ sarvebhyaḥ pāpakṛttamaḥ /<br />
            sarvaṃ jñānaplavenaiva vṛjinaṃ saṃtariṣyasi //
             <span class="ref">MSS_2021</span></p>
         
         <p id="MSS_2022">
            api janakasutāyāstacca taccānurūpaṃ sphuṭamiha śiśuyugme naipuṇonneyamasti /<br />
            nanu punariva tanme gocarībhūtamakṣṇor abhinavaśatapatraśrīmadāsyaṃ priyāyāḥ //
             <span class="ref">MSS_2022</span></p>
         
         <p id="MSS_2023">
            api jalakaṇān payodher dūrādāhṛtya jāyate jaladaḥ /<br />
            nikaṭād ghaṭānapi śataṃ samīharan vārihāryeva //
             <span class="ref">MSS_2023</span></p>
         
         <p id="MSS_2024">
            api tadvapuṣi prasarpator gamite kāntijharairagādhatām /<br />
            smarayauvanayoḥ khalu dvayoḥ plavakumbhau bhavataḥ kucāvubhau //
             <span class="ref">MSS_2024</span></p>
         
         <p id="MSS_2025">
            api taruvanānyūṣmāyante tapatyapi yāminī dahati sarasīvāto'pyeṣa jvalanti jalānyapi
            /<br />
            iti samadhikaṃ grīṣme bhīṣme na puṇyavatāṃ bhayaṃ malayajarasairdigdhaṃ labdhvā vadhūstanamaṇḍalam
            //
             <span class="ref">MSS_2025</span></p>
         
         <p id="MSS_2026">
            api turagasamīpādutpatantaṃ mayūraṃ na sa rucirakalāpaṃ bāṇalakṣyīcakāra /<br />
            sapadi gatamanaskaścitramālyānukīrṇe rativigalitabandhe keśapāśe priyāyāḥ //
             <span class="ref">MSS_2026</span></p>
         
         <p id="MSS_2027">
            api tejo nidhirhanta patito yadi jāyate /<br />
            surataṃ kimivāsmākam iti kokairviyujyate //
             <span class="ref">MSS_2027</span></p>
         
         <p id="MSS_2028">
            api tvayā kairaviṇi vyadhāyi mudhā sudhābandhuni bandhubhāvaḥ /<br />
            janāpavādaḥ paritaḥ prayātaḥ samāgamo hanta na jātu jātaḥ //
             <span class="ref">MSS_2028</span></p>
         
         <p id="MSS_2029">
            api dalanmukule bakule yayā padamadhāyi kadāpi na tṛṣṇayā /<br />
            ahaha sā sahasā vidhure vidhau madhukarī badarīmanuvartate //
             <span class="ref">MSS_2029</span></p>
         
         <p id="MSS_2030">
            api dinamaṇireṣa kleśitaḥ śītasaṃghair atha niśi nijabhāryāṃ gāḍhamāliṅgya dorbhyām
            /<br />
            svapiti punarudetuṃ sālasāṅgastu tasmāt kimu na bhavatu dīrghā yāminī kāminīyam //
             <span class="ref">MSS_2030</span></p>
         
         <p id="MSS_2031">
            api dorbhyāṃ paribaddhā baddhāpi guṇairanekadhā nipuṇaiḥ /<br />
            nirgacchati kṣaṇādiva jaladhijalotpattipicchilā lakṣmīḥ //
             <span class="ref">MSS_2031</span></p>
         
         <p id="MSS_2032">
            api nadatha nikāmaṃ dardurāḥ kiṃ suvarṇa- dyutibharamupanītā nūtanairvāripūraiḥ /<br />
            ayamaciravināśī śocanīyastu bhāvī sa ciramavaṭasīmni prācya eva krayo vaḥ //
             <span class="ref">MSS_2032</span></p>
         
         <p id="MSS_2033">
            api nāma sa dṛśyeta puruṣātiśayo bhuvi /<br />
            garvocchūnamukhā yena dhanino nāvalokitāḥ //
             <span class="ref">MSS_2033</span></p>
         
         <p id="MSS_2034">
            api nityānandamayaṃ sahaḥ śriyaṃ vahati saṃtataṃ hṛdaye /<br />
            kaḥ sādhāraṇapuruṣaḥ prabhavatvenāmanādarttum //
             <span class="ref">MSS_2034</span></p>
         
         <p id="MSS_2035">
            api nipuṇataramadhītaṃ durvinayārūḍhacetasaḥ puṃsaḥ /<br />
            maṇiriva phaṇiphaṇavartī prabhavati śokāya lokānām //
             <span class="ref">MSS_2035</span></p>
         
         <p id="MSS_2036">
            api nirmuktabhogena svāntaḥsthaviṣayekṣayā /<br />
            asadbhāvāya jāyeta jihmagena sahāsikā //
             <span class="ref">MSS_2036</span></p>
         
         <p id="MSS_2037">
            api pañcaśataṃ daṇḍyān daṇḍayet pṛthivīpatiḥ /<br />
            abhāve pañca kāyasthān ekaṃ vā svarṇakārakam //
             <span class="ref">MSS_2037</span></p>
         
         <p id="MSS_2038">
            api pañcaśataṃ śūrā mṛdnanti mahatīṃ camūm /<br />
            athavā pañca ṣaṭ sapta vijayante'nivartinaḥ //
             <span class="ref">MSS_2038</span></p>
         
         <p id="MSS_2039">
            api putraiḥ kalatrairvā prāṇān rakṣeta paṇḍitaḥ /<br />
            vidyamānairyatastaiḥ syāt sarvaṃ bhūyo'pi dehinām //
             <span class="ref">MSS_2039</span></p>
         
         <p id="MSS_2040">
            api pauruṣamādeyaṃ śāstraṃ cedyuktibodhakam /<br />
            anyattvārṣamapi tyājyaṃ bhāvyaṃ nyāyyaikasevinā //
             <span class="ref">MSS_2040</span></p>
         
         <p id="MSS_2041">
            api pragalbhalalanākaṭākṣacapalāḥ śriyaḥ /<br />
            sanmantripraṇidhānena ciraṃ tiṣṭhanti bhūbhujām //
             <span class="ref">MSS_2041</span></p>
         
         <p id="MSS_2042">
            api prājyaṃ rājyaṃ tṛṇamiva parityajya sahasā viloladvānīraṃ tava janani tīraṃ śritavatām
            /<br />
            sudhātaḥ svādīyaḥ salilamidamātṛpti pibatāṃ janānāmānandaḥ parihasati nirvāṇapadavīm
            //
             <span class="ref">MSS_2042</span></p>
         
         <p id="MSS_2043">
            api prāṇasamāniṣṭān pālitāṃllālitānapi /<br />
            bhṛtyān yuddhe samutpanne paśyecchuṣkamivendhanam //
             <span class="ref">MSS_2043</span></p>
         
         <p id="MSS_2044">
            api bandhutayā nārī bahuputrā guṇairyutā /<br />
            śocyā bhavatisā nārī patihīnā tapasvinī //
             <span class="ref">MSS_2044</span></p>
         
         <p id="MSS_2045">
            api brahmaparānandādidamapyadhikaṃ dhruvam /<br />
            jahāra nāradādīnāṃ cittāni kathamanyathā //
             <span class="ref">MSS_2045</span></p>
         
         <p id="MSS_2046">
            api brahmavadhaṃ kṛtvā prāyaścittena śudhyati /<br />
            tadarthena vicīrṇena na kathaṃcitsuhṛddruhaḥ //
             <span class="ref">MSS_2046</span></p>
         
         <p id="MSS_2047">
            api bhujalatotkṣepādasyāḥ kṛtaṃ parirambhaṇaṃ priyasahacarīkrīḍālāpe śrutā api sūktayaḥ
            /<br />
            navapariṇayavrīḍāvatyā mukhonnatiyatnato- 'pyalasavalitā tiryagdṛṣṭiḥ karoti mahotsavam
            //
             <span class="ref">MSS_2047</span></p>
         
         <p id="MSS_2048">
            api bhogiṣu maṇidhāriṇa eva nihaṃsi natu yaddviṣo'pi parān /<br />
            tattava garuḍa sthāne dānavasaṃhārivāhasya //
             <span class="ref">MSS_2048</span></p>
         
         <p id="MSS_2049">
            api bhrātā suto'rghyo vā śvaśuro mātulo'pi vā /<br />
            nādaṇḍyo nāma rājño'sti dharmādvicalitaḥ svakāt //
             <span class="ref">MSS_2049</span></p>
         
         <p id="MSS_2050">
            api mandatvamāpanno naṣṭo vāpīṣṭadarśanāt /<br />
            prāyeṇa prāṇināṃ bhūyo duḥkhavego'dhiko bhavet //
             <span class="ref">MSS_2050</span></p>
         
         <p id="MSS_2051">
            api maraṇamupaiti sā mṛgāṅke vilasati kaiva kathā rasāntarasya /<br />
            ayi kathamadhunā dadhāti śāntiṃ viṣamaśarajvaratīvradehadāhaḥ //
             <span class="ref">MSS_2051</span></p>
         
         <p id="MSS_2052">
            api mānuṣyakaṃ labdhvā bhavanti jñānino na ye /<br />
            paśutaiva varā teṣāṃ pratyavāyāpravartanāt //
             <span class="ref">MSS_2052</span></p>
         
         <p id="MSS_2053">
            api mārdavabhāvena gātraṃ saṃlīya buddhimān /<br />
            ariṃ nāśayate nityaṃ yathā vallī mahādrumam //
             <span class="ref">MSS_2053</span></p>
         
         <p id="MSS_2054">
            api mudamupayānto vāgvilāsaiḥ svakīyaiḥ parabhaṇitiṣu toṣaṃ yānti santaḥ kiyantaḥ
            /<br />
            nijaghanamakarandasyandapūrṇālavālaḥ kalaśasalilasekaṃ nehate kiṃ rasālaḥ //
             <span class="ref">MSS_2054</span></p>
         
         <p id="MSS_2055">
            api mṛgapatinā karīndrakumbha- sthaladalanodgatapauruṣeṇa yasya /<br />
            bhayacakitadṛśā pranaṣṭamuccaiḥ sa hi śarabhīkularājacakravartī //
             <span class="ref">MSS_2055</span></p>
         
         <p id="MSS_2056">
            api mṛdvyā girā labhyaḥ sadā jāgartyatandritaḥ /<br />
            nāsti dharmasamo bhṛtyaḥ kiṃciduktastu dhāvati //
             <span class="ref">MSS_2056</span></p>
         
         <p id="MSS_2057">
            api merūpamaṃ prājñam api śūramapi sthiram /<br />
            tṛṇīkaroti tṛṣṇaikā nimeṣeṇa narottamam //
             <span class="ref">MSS_2057</span></p>
         
         <p id="MSS_2058">
            api yatsukaraṃ karma tadapyekena duṣkaram /<br />
            biśeṣato'sahāyena kimu rājyaṃ mahodayam //
             <span class="ref">MSS_2058</span></p>
         
         <p id="MSS_2059">
            api rājyādapi svargād apīndorapi mādhavāt /<br />
            api kāntākucasparśāt saṃtoṣaḥ paramaṃ sukham //
             <span class="ref">MSS_2059</span></p>
         
         <p id="MSS_2060">
            api lapitumahaṃ na hanta śaktas tava purataḥ paritāpamāyatākṣyāḥ /<br />
            śiva śiva rasanā yato na yatnād api yatate nijadāhaśaṅkayeva //
             <span class="ref">MSS_2060</span></p>
         
         <p id="MSS_2061">
            api lalitasuguṇaveṇiḥ sālaṃkārāpi yā suvarṇāpi /<br />
            raghutilaka vihīnā ced vāṇī ramaṇīva naiva kalyāṇī //
             <span class="ref">MSS_2061</span></p>
         
         <p id="MSS_2062">
            api vajreṇa saṃgharṣam api padbhyāṃ parābhavam /<br />
            sahante guṇalobhena ta eva maṇayo yadi //
             <span class="ref">MSS_2062</span></p>
         
         <p id="MSS_2063">
            api vaṭataroḥ spardhāṃ bījena sarṣapa sāṃprataṃ pariṇamasi yo muṣṭiḥ śākaṃ sati sthalasauṣṭhave
            /<br />
            jaṭharakuharakrīḍadviśvo yadekadalodare pralayaśiśuko devaḥ śiśye pureti ha śuśrumaḥ
            //
             <span class="ref">MSS_2063</span></p>
         
         <p id="MSS_2064">
            api varṣaśataṃ sthitvā sadā kṛtrimarāgiṇī /<br />
            veśyā śukīva niḥśvāsā niḥsaṅgebhyaḥ palāyate //
             <span class="ref">MSS_2064</span></p>
         
         <p id="MSS_2065">
            api vidhiḥ kusumāni tavāśugān smara vidhāya na nirvṛtimāptavān /<br />
            adita pañca hi te sa niyamya tāṃs tadapi tairbata jarjaritaṃ jagat //
             <span class="ref">MSS_2065</span></p>
         
         <p id="MSS_2066">
            api vīryotkaṭaḥ śatrur yato bhedena sidhyati /<br />
            tasmād bhedaḥ prayoktavyaḥ śatrūṇāṃ vijigīṣuṇā //
             <span class="ref">MSS_2066</span></p>
         
         <p id="MSS_2067">
            api vetti ṣaḍakṣarāṇi ced upadeṣṭuṃ śitikaṇṭhamicchati /<br />
            vasanāśanamātramasti ced dhanadādapyatiricyate khalaḥ //
             <span class="ref">MSS_2067</span></p>
         
         <p id="MSS_2068">
            api śāradacandrikā yadīyāṃ tulanāṃ gacchati duṣkaraistapobhiḥ /<br />
            na taṭuñjhati mānasaṃ madīyaṃ hasitaṃ khañjanamañjulocanāyāḥ //
             <span class="ref">MSS_2068</span></p>
         
         <p id="MSS_2069">
            api śāstreṣu kuśalā lokācāravivarjitāḥ /<br />
            sarve te hāsyatāṃ yānti yathā te mūrkhapaṇḍitāḥ //
             <span class="ref">MSS_2069</span></p>
         
         <p id="MSS_2070">
            api śiśirataropacārayogyaṃ dvitayamidaṃ yugapanna sahyameva /<br />
            jaraṭhitaravidīdhitiśca kālo dayitajanena samaṃ ca viprayogaḥ //
             <span class="ref">MSS_2070</span></p>
         
         <p id="MSS_2071">
            api śroṇibharasvairāṃ dhartuṃ tāmaśakanna saḥ /<br />
            tadaṅgasaṅgajastambho gajastambhorudorapi //
             <span class="ref">MSS_2071</span></p>
         
         <p id="MSS_2072">
            api saṃtāpaśamanāḥ śuddhāḥ surabhiśītalāḥ /<br />
            bhujaṅgasaṅgājjāyante bhīṣaṇāścandanadrumāḥ //
             <span class="ref">MSS_2072</span></p>
         
         <p id="MSS_2073">
            api saṃpūrṇatāyuktaiḥ kartavyāḥ suhṛdo budhaiḥ /<br />
            nadīśaḥ paripūrṇo'pi candrodayamapekṣate //
             <span class="ref">MSS_2073</span></p>
         
         <p id="MSS_2074">
            api saṃbhṛtasya satataṃ riktatvaṃ bibhrato visarjanataḥ /<br />
            udarasyodārasya ca kevalamākārato bhedaḥ //
             <span class="ref">MSS_2074</span></p>
         
         <p id="MSS_2075">
            api satpathaniṣṭhānām āśāḥ pūrayatāmapi /<br />
            agastyavṛttirmeghānāṃ hanta mālinyakāraṇam //
             <span class="ref">MSS_2075</span></p>
         
         <p id="MSS_2076">
            api sa divasaḥ kiṃ syādyatra priyāmukhapaṅkaje madhu madhukarīvāsmaddṛṣṭirvikāsini
            pāsyati /<br />
            tadanu ca mṛdusnigdhālāpakramāhitanarmaṇaḥ suratasacivairaṅgaiḥ saṅgo mamāpi bhaviṣyati
            //
             <span class="ref">MSS_2076</span></p>
         
         <p id="MSS_2077">
            api sarvavido na rājate vacanaṃ śrotari bodhavarjite /<br />
            api bhartari naṣṭalocane viphalaḥ kiṃ na kalatravibhramaḥ //
             <span class="ref">MSS_2077</span></p>
         
         <p id="MSS_2078">
            api sahavasatāmasatāṃ jalaruhajalavadbhavatyasaṃśleṣaḥ /<br />
            dūre'pi satāṃ vasatāṃ prītiḥ kumudenduvad bhavati //
             <span class="ref">MSS_2078</span></p>
         
         <p id="MSS_2079">
            api sāgaraparyantā vicetavyā vasundharā /<br />
            deśo hyaratnimātro'pi nāsti daivajñavarjitaḥ //
             <span class="ref">MSS_2079</span></p>
         
         <p id="MSS_2080">
            api subhagaṃ tava vadanaṃ paśyati subhage yadā yadā candraḥ /<br />
            glāyati hanta pidhatte sapadi mukhaṃ svaṃ payodāntaḥ //
             <span class="ref">MSS_2080</span></p>
         
         <p id="MSS_2081">
            api sthānuvadāsīta śuṣyan parigataḥ kṣudhā /<br />
            na tvevānātmasaṃpannād vṛttimīheta paṇḍitaḥ //
             <span class="ref">MSS_2081</span></p>
         
         <p id="MSS_2082">
            api syāt pitṛhā vairī so'pi dānavilobhitaḥ /<br />
            gatvā viśvāsabhāvaṃ sa śatrorātmānamarpayet //
             <span class="ref">MSS_2082</span></p>
         
         <p id="MSS_2083">
            api svamasvapnamasūṣupannamī parasya dārānanavaitumeva mām /<br />
            svayaṃ duradhvārṇavanāvikāḥ kathaṃ spṛśantu vijñāya hṛdāpi tādṛśīm //
             <span class="ref">MSS_2083</span></p>
         
         <p id="MSS_2084">
            api svalpataraṃ kāryaṃ yadbhavet pṛthivīpateḥ /<br />
            tanna vācyaṃ sabhāmadhye provācedaṃ bṛhaspatiḥ //
             <span class="ref">MSS_2084</span></p>
         
         <p id="MSS_2085">
            api svalpamasatyaṃ yaḥ puro vadati bhūbhujām /<br />
            devānāṃ ca vināśaḥ syād dhruvaṃ tasya gurorapi //
             <span class="ref">MSS_2085</span></p>
         
         <p id="MSS_2086">
            api svaiḥ sarvasvaiḥ punarapadhanaiḥ kairapi dhanaiḥ paritrāṇaiḥ prāṇairyadapi ca
            vidheyaṃ parahitam /<br />
            tadadyaitacchabdāt parabhṛta bhavatyeva bhavatas tataḥ śabdālasyaṃ kathamapi nirasyaṃ
            kṣaṇamapi //
             <span class="ref">MSS_2086</span></p>
         
         <p id="MSS_2087">
            apīḍayan balaṃ śatrūñ jigīṣurabhiṣeṇayet /<br />
            sukhasādhyaṃ dviṣāṃ sainyaṃ dīrghaprayāṇapīḍitam //
             <span class="ref">MSS_2087</span></p>
         
         <p id="MSS_2088">
            apītakṣībakādambam asaṃmṛṣṭāmalāmbaram /<br />
            aprasāditaśuddhāmbu jagadāsīnmanoharam //
             <span class="ref">MSS_2088</span></p>
         
         <p id="MSS_2089">
            aputratvaṃ bhavacchreyo na tu syādviguṇaḥ sutaḥ /<br />
            jīvannapyavinīto'sau mṛta eva na saṃśayaḥ //
             <span class="ref">MSS_2089</span></p>
         
         <p id="MSS_2090">
            aputrasya gatirnāsti svargo naiva ca naiva ca /<br />
            tasmāt putramukhaṃ dṛṣṭvā bhavet paścāddhi tāpasaḥ //
             <span class="ref">MSS_2090</span></p>
         
         <p id="MSS_2091">
            aputrasya gṛhaṃ śūnyaṃ diśaḥ śūnyāstvabāndhavāḥ /<br />
            mūrkhasya hṛdayaṃ śūnyaṃ sarvaśūnyā daridratā //
             <span class="ref">MSS_2091</span></p>
         
         <p id="MSS_2092">
            aputrasya gṛhaṃ śocyaṃ śocyaṃ rājyamarājakam /<br />
            nirāhārāḥ prajāḥ śocyā śocyaṃ maithunamaprajam //
             <span class="ref">MSS_2092</span></p>
         
         <p id="MSS_2093">
            apunardehiśabdārtham apratyupakṛtikṣamam /<br />
            arthinaṃ kurute kaścit punarāvṛttivarjitam //
             <span class="ref">MSS_2093</span></p>
         
         <p id="MSS_2094">
            apuṣyata ghanāvalī bhuvanajīvanairyatkarair avardhyata sudhārucirbahubudhālisaṃtarpaṇaḥ
            /<br />
            tamandhatamasacchidaṃ ravimavekṣya jājvalyase tvameva ravikāntatāmayasi hanta kiṃ
            kurmahe //
             <span class="ref">MSS_2094</span></p>
         
         <p id="MSS_2095">
            apūjitaivāstu girīndrakanyā kiṃ pakṣapātena manobhavasya /<br />
            yadyasti dūtī sarasoktidakṣā dāsaḥ patiḥ pādatale vadhūnām //
             <span class="ref">MSS_2095</span></p>
         
         <p id="MSS_2096">
            apūjito'tithiryasya gṛhādyāti viniḥśvasan /<br />
            gacchanti pitarastasya vimukhāḥ saha daivataiḥ //
             <span class="ref">MSS_2096</span></p>
         
         <p id="MSS_2097">
            apūjyā yatra pūjyante pūjyānāṃ tu vimānanā /<br />
            trīṇi tatra pravartante durbhikṣaṃ maraṇaṃ bhayam //
             <span class="ref">MSS_2097</span></p>
         
         <p id="MSS_2098">
            apūjyā yatra pūjyante pūjyānāmapyamānanā /<br />
            tava daivakṛto daṇḍaḥ sadyaḥ patati dāruṇaḥ //
             <span class="ref">MSS_2098</span></p>
         
         <p id="MSS_2099">
            apūrṇe naiva martavyaṃ saṃpūrṇe naiva jīvati /<br />
            tasmāddhairyaṃ vidhātavyaṃ hantavyā paravāhinī //
             <span class="ref">MSS_2099</span></p>
         
         <p id="MSS_2100">
            apūrvaṃ cauryamabhyastaṃ tvayā cañcalalocane /<br />
            divāpi jāgratāṃ puṃsāṃ ceto harasi dūrataḥ //
             <span class="ref">MSS_2100</span></p>
         
         <p id="MSS_2101">
            apūrvaṃ yadvastu prathayati vinā kāraṇakalāṃ jagad grāvaprakhyaṃ nijarasabharāt sārayati
            ca /<br />
            kramāt prakhyopākhyāprasarasubhagaṃ bhāsayati tat sarasvatyāstattvaṃ kavisahṛdayākhyaṃ
            vijayate //
             <span class="ref">MSS_2101</span></p>
         
         <p id="MSS_2102">
            apūrvaḥ ko'pi kopāgniḥ sajjanasya khalasya ca /<br />
            ekasya śāmyati snehād vardhate'nyasya vāritaḥ //
             <span class="ref">MSS_2102</span></p>
         
         <p id="MSS_2103">
            apūrvaḥ ko'pi kośo'yaṃ vidyate tava bhārati /<br />
            vyayato vṛddhimāyāti kṣayamāyāti saṃcayāt //
             <span class="ref">MSS_2103</span></p>
         
         <p id="MSS_2104">
            apūrvaḥ ko'pi tanvaṅgyā mama mārgaḥ pradarśitaḥ /<br />
            yogaṃ cintayato yena rāga eva vivardhate //
             <span class="ref">MSS_2104</span></p>
         
         <p id="MSS_2105">
            apūrvakarmacaṇḍālam api mugdhe vimuñca mām /<br />
            śritāsi candanabhrāntyā durvipākaṃ viṣadrumam //
             <span class="ref">MSS_2105</span></p>
         
         <p id="MSS_2106">
            apūrvadeśādhigame yuvarājābhiṣecane /<br />
            putrajanmani vā mokṣo bandhanasya vidhīyate //
             <span class="ref">MSS_2106</span></p>
         
         <p id="MSS_2107">
            apūrvamadhurāmodapramoditadiśastataḥ /<br />
            āyayurbhṛṅgamukharāḥ śiraḥ śekharaśālinaḥ //
             <span class="ref">MSS_2107</span></p>
         
         <p id="MSS_2108">
            apūrvayeva tatkālasamāgamasakāmayā /<br />
            dṛṣṭena rājan vapuṣā kaṭākṣairvijayaśriyā //
             <span class="ref">MSS_2108</span></p>
         
         <p id="MSS_2109">
            apūrvā rasanāvyālī khalānanabileśayā /<br />
            karṇamūle daśatyanyaṃ haratyanyasya jīvitam //
             <span class="ref">MSS_2109</span></p>
         
         <p id="MSS_2110">
            apūrvāhlādadāyinya uccaistarapadāśrayāḥ /<br />
            atimohāpahāriṇyaḥ sūktayo hi mahīyasām //
             <span class="ref">MSS_2110</span></p>
         
         <p id="MSS_2111">
            apūrviṇā na kartavyaṃ karma loke vigarhitam /<br />
            kṛtapūrviṇastu tyajato mahān dharma iti śrutiḥ //
             <span class="ref">MSS_2111</span></p>
         
         <p id="MSS_2112">
            apūrveyaṃ dhanurvidyā bhavatā śikṣitā kutaḥ /<br />
            mārgaṇaughaḥ samāyāti guṇo jāti digantaram //
             <span class="ref">MSS_2112</span></p>
         
         <p id="MSS_2113">
            apūrvo dṛśyate vahniḥ kāminyāḥ stanamaṇḍale /<br />
            dūrato dahate gātraṃ gātralagnaḥ suśītalaḥ //
             <span class="ref">MSS_2113</span></p>
         
         <p id="MSS_2114">
            apūrvo bhāti bhāratyāḥ kāvyāmṛtaphale rasaḥ /<br />
            carvaṇe sarvasāmānye svāduvit kevalaṃ kaviḥ //
             <span class="ref">MSS_2114</span></p>
         
         <p id="MSS_2115">
            apūrvo'yaṃ kānte jvalati mukhadīpastava ciraṃ tamo draṣṭ ṇāṃ yo janayatitarāṃ yāti
            sutano /<br />
            adhastādyatreyaṃ bata surabhidhūmālakatatir yadīyā vārtaiva jvalayati pataṃgāniva
            janān //
             <span class="ref">MSS_2115</span></p>
         
         <p id="MSS_2116">
            apūrvo'yaṃ dhanurvedo manmathasya mahātmanaḥ /<br />
            śarīramakṣataṃ kṛtvā bhinattyantargataṃ manaḥ //
             <span class="ref">MSS_2116</span></p>
         
         <p id="MSS_2117">
            apūrvo'yaṃ panthāḥ śiva tava vibhutvasya katamo jagadbandho yatte padayugamakāmaṃ
            praṇamatām /<br />
            prayāti pradhvaṃsaṃ na khalu duritaṃ kevalamidaṃ ciropāttaṃ sadyaḥ sukṛtamapi sarvaṃ
            vigalati //
             <span class="ref">MSS_2117</span></p>
         
         <p id="MSS_2118">
            apūrvo'yaṃ mayā dṛṣṭaḥ kāntaḥ kamalalocane /<br />
            śo'ntaraṃ yo vijānāti sa vidvannātra saṃśayaḥ //
             <span class="ref">MSS_2118</span></p>
         
         <p id="MSS_2119">
            apṛcchaṃ putradārādīṃs tairukto'haṃ raghattama /<br />
            pāpaṃ tavaiva tatsarvaṃ vayaṃ tu phalabhāginaḥ //
             <span class="ref">MSS_2119</span></p>
         
         <p id="MSS_2120">
            apṛṣṭastasya na brūyād yaśca necchet parābhavam /<br />
            eṣa eva satāṃ dharmo viparīto'satāṃ mataḥ //
             <span class="ref">MSS_2120</span></p>
         
         <p id="MSS_2121">
            apṛṣṭastu naraḥ kiṃcid yo brūte rājasaṃsadi /<br />
            na kevalamasaṃmānaṃ labhate ca viḍambanām //
             <span class="ref">MSS_2121</span></p>
         
         <p id="MSS_2122">
            apṛṣṭena na vaktavyaḥ sacivena vipaścitā /<br />
            nānuśiṣyādapṛcchantaṃ mahadetaddhi sāhasam //
             <span class="ref">MSS_2122</span></p>
         
         <p id="MSS_2123">
            apṛṣṭenāpi vaktavyaṃ sacivenātra kiṃcana /<br />
            pṛṣṭena tu viśeṣeṇa vācyaṃ pathyaṃ mahīpateḥ //
             <span class="ref">MSS_2123</span></p>
         
         <p id="MSS_2124">
            apṛṣṭo'trāpradhāno yo brūte rājñaḥ puraḥ kudhīḥ /<br />
            na kevalamasaṃmānaṃ labhate ca viḍambanam //
             <span class="ref">MSS_2124</span></p>
         
         <p id="MSS_2125">
            apṛṣṭvaiva bhavenmūḍhajñānaṃ manasi cintanāt /<br />
            apūrṇaḥ kurute śabdaṃ na pūrṇaḥ kurute ghaṭaḥ //
             <span class="ref">MSS_2125</span></p>
         
         <p id="MSS_2126">
            apekṣante na ca snehaṃ na pātraṃ na daśāntaram /<br />
            sadā lokahitāsaktā ratnadīpā ivottamāḥ //
             <span class="ref">MSS_2126</span></p>
         
         <p id="MSS_2127">
            apetāḥ śatrubhyo vayamiti viṣādo'yamaphalaḥ pratīkārastveṣāmaniśamanusaṃdhātumucitaḥ
            /<br />
            jarāsaṃdhādbhagnaḥ saha halabhṛtā dānavaripur jaghānainaṃ paścānna kimanilasūnuḥ priyasakhaḥ
            //
             <span class="ref">MSS_2127</span></p>
         
         <p id="MSS_2128">
            apehi hṛdayādvā me vāme darśanamehi vā /<br />
            adūravirahotkaṇṭhāduḥkhaṃ duḥkena sahyate //
             <span class="ref">MSS_2128</span></p>
         
         <p id="MSS_2129">
            apyakhilālaṃkārā- nākalayanto'pi rasavidaścitram /<br />
            kalayanti sarasakāvye nālaṃkāraṃ kadācidapi //
             <span class="ref">MSS_2129</span></p>
         
         <p id="MSS_2130">
            apyagraṇīrmantrakṛtāmṛṣīṇāṃ kuśāgrabuddhe kuśalī guruste /<br />
            yatastvayā jñānamaśeṣamāptaṃ lokena caitanyamivoṣṇaraśmeḥ //
             <span class="ref">MSS_2130</span></p>
         
         <p id="MSS_2131">
            apyatiśayitamanarthaṃ śamayatyarthaṃ samarpayan nṛpatiḥ /<br />
            tamanarpayan nirarthaṃ prāṇena samaṃ parityajatyartham //
             <span class="ref">MSS_2131</span></p>
         
         <p id="MSS_2132">
            apyatyucco bhūmisamaḥ pārthivo'pi na pārthivaḥ /<br />
            mānārthaṃ jīvitaṃ tasya kṛte māne na jīvati //
             <span class="ref">MSS_2132</span></p>
         
         <p id="MSS_2133">
            apyanārabhamāṇasya vibhorutpāditāḥ paraiḥ /<br />
            vrajanti guṇatāmarthāḥ śabdā iva vihāyasaḥ //
             <span class="ref">MSS_2133</span></p>
         
         <p id="MSS_2134">
            apyanāvarjitāḥ svena phalarāgeṇa saṃnatāḥ /<br />
            arbhakairapi gṛhyante sādhusaṃtānaśākhinaḥ //
             <span class="ref">MSS_2134</span></p>
         
         <p id="MSS_2135">
            apyanekairupacitair durvinītaiḥ sutairalam /<br />
            nidarśanaṃ dhārtarāṣṭrāḥ śataṃ duryodhanādayaḥ //
             <span class="ref">MSS_2135</span></p>
         
         <p id="MSS_2136">
            apyabhīṣṭā na labhyante saṃtyaktā na tyajanti ca /<br />
            vāsanā iva saṃsāre mohanaikaparāḥ striyaḥ //
             <span class="ref">MSS_2136</span></p>
         
         <p id="MSS_2137">
            apyaśakyaṃ tvayā dattaṃ duḥkhaṃ śakyantarātmani /<br />
            bāṣpo vāhīkanārīṇāṃ vegavāhī kapolayoḥ //
             <span class="ref">MSS_2137</span></p>
         
         <p id="MSS_2138">
            apyākarasamutpannamaṇijātirasaṃskṛtā /<br />
            jātarūpeṇa kalyāṇi na hi saṃyogamarhati //
             <span class="ref">MSS_2138</span></p>
         
         <p id="MSS_2139">
            apyātmano vināśaṃ gaṇayati na khalaḥ paravyasanahṛṣṭaḥ /<br />
            prāyo mastakanāśe samaramukhe nṛtyati kabandhaḥ //
             <span class="ref">MSS_2139</span></p>
         
         <p id="MSS_2140">
            apyāpatsamayaḥ sādhoḥ prayāti ślāghanīyatām /<br />
            vidhorvidhuṃtudāskandavipatkālo'pi sundaraḥ //
             <span class="ref">MSS_2140</span></p>
         
         <p id="MSS_2141">
            apyāmīlitapaṅkajāṃ kamalinīmapyullasatpallavāṃ vāsantīmapi saudhabhittipatitāmātmapraticchāyikām
            /<br />
            manvānaḥ prathamaṃ priyeti pulakasvedaprakampākulaṃ prītyāliṅgati nāsti seti na punaḥ
            khedottaraṃ mūrcchati //
             <span class="ref">MSS_2141</span></p>
         
         <p id="MSS_2142">
            apyutkaṭe ca raudre ca śatrau yasya na hīyate /<br />
            dhairyaṃ prāpte mahīpasya na sa yāti parābhavam //
             <span class="ref">MSS_2142</span></p>
         
         <p id="MSS_2143">
            apyunnatapadārūḍhaḥ pūjyān naivāpamānayet /<br />
            nahuṣaḥ śakratāṃ prāpya cyuto'gastyāvamānanāt //
             <span class="ref">MSS_2143</span></p>
         
         <p id="MSS_2144">
            apyunmattāt pralapato bālācca parisarpataḥ /<br />
            sarvataḥ sāramādadyād aśmabhya iva kāñcanam //
             <span class="ref">MSS_2144</span></p>
         
         <p id="MSS_2145">
            apyupāyaistribhistāta yo'rthaḥ prāptuṃ na śakyate /<br />
            tasya vikramakālāṃstān yuktānāhurmanīṣiṇaḥ //
             <span class="ref">MSS_2145</span></p>
         
         <p id="MSS_2146">
            apyuddāmavyasanasaraṇeḥ saṃgame kāmukānāṃ bhadraṃ bhadre bhuvanajayinastvatkalākaulaśasya
            /<br />
            apyutsāhapracurasuhṛdaḥ kāmakelīnivāsāḥ prauḍhotsāhāstava suvadane svastimanto vilāsāḥ
            //
             <span class="ref">MSS_2146</span></p>
         
         <p id="MSS_2147">
            apyekavaṃśajanuṣoḥ paśyata pūrṇatvatucchatābhājoḥ /<br />
            jyākārmukayoḥ kaścid guṇabhūtaḥ kaścidapi bhartā //
             <span class="ref">MSS_2147</span></p>
         
         <p id="MSS_2148">
            apyetadrajanīmayaṃ jagadatho nidrāmayī sā niśā nidrā svapnamayī bhavedatha ca sa svapno
            mṛgākṣīmayaḥ /<br />
            seyaṃ mānamayī mama priyatamā taccāṭuceṣṭāmayo mādṛk kveti samīhitaikavidhaye saṃkalpa
            tubhyaṃ namaḥ //
             <span class="ref">MSS_2148</span></p>
         
         <p id="MSS_2149">
            apyeva dahanaṃ spṛṣṭvā vane tiṣṭhanti pādapāḥ /<br />
            rājadoṣaparāmṛṣṭās tiṣṭhante nāparādhinaḥ //
             <span class="ref">MSS_2149</span></p>
         
         <p id="MSS_2150">
            apyautsukye mahati dayitaprārthanāsu pratīpāḥ kāṅkṣantyo'pi vyatikarasukhaṃ kātarāḥ
            svāṅgadāne /<br />
            ābādhyante na khalu madanenaiva labdhāntaratvād ābādhante manasijamapi kṣiptakālāḥ
            kumāryaḥ //
             <span class="ref">MSS_2150</span></p>
         
         <p id="MSS_2151">
            aprakaṭavartitastana- maṇḍalikānibhṛtacakradarśinyaḥ /<br />
            āveśayanti hṛdayaṃ smaracaryāguptayoginyaḥ //
             <span class="ref">MSS_2151</span></p>
         
         <p id="MSS_2152">
            aprakaṭīkṛtaśaktiḥ śakto'pi janāt tiraskriyāṃ labhate /<br />
            nivasannantardāruṇi laṅghyo vahnirna tu jvalitaḥ //
             <span class="ref">MSS_2152</span></p>
         
         <p id="MSS_2153">
            apragalbhasya yā vidyā kṛpaṇasya ca yaddhanam /<br />
            yacca bāhubalaṃ bhīror vyarthametat trayaṃ bhuvi //
             <span class="ref">MSS_2153</span></p>
         
         <p id="MSS_2154">
            apragalbhāḥ padanyāse jananīrāgahetavaḥ /<br />
            santyeke bahulālāpāḥ kavayo bālakā iva //
             <span class="ref">MSS_2154</span></p>
         
         <p id="MSS_2155">
            apraṇodyo'tithiḥ sāyaṃ sūryoḍho gṛhamedhinā /<br />
            kāle prāptastvakāle vā nāsyānaśnan gṛhe vaset //
             <span class="ref">MSS_2155</span></p>
         
         <p id="MSS_2156">
            apraṇādyo'tithiḥ sāyaṃ sūryoḍho gṛhamedhinām /<br />
            pūjayā tasya devatvaṃ prayānti gṛhamedhinaḥ //
             <span class="ref">MSS_2156</span></p>
         
         <p id="MSS_2157">
            apratikṛtyātmānaṃ sahasānartheṣu na pravarteta /<br />
            śirasi dhṛte'mṛtakiraṇe viṣamaghasadviṣamanetro'pi //
             <span class="ref">MSS_2157</span></p>
         
         <p id="MSS_2158">
            apratibuddhe śrotari vakturvākyaṃ prayāti vaiphalyam /<br />
            nayanavihīne bhartari lāvaṇyamiveha khañjanākṣīṇām //
             <span class="ref">MSS_2158</span></p>
         
         <p id="MSS_2159">
            apratiṣṭhāśca ye kecid adharmaśaraṇāśca ye /<br />
            teṣāṃ pratiṣṭhā gaṅgeha śaraṇaṃ śarma varma ca //
             <span class="ref">MSS_2159</span></p>
         
         <p id="MSS_2160">
            apratyakṣāṇi śāstrāṇi vivādastatra kevalam /<br />
            pratyakṣaṃ jyautiṣaṃ śāstraṃ candrārkau yatra sākṣiṇau //
             <span class="ref">MSS_2160</span></p>
         
         <p id="MSS_2161">
            apratyākalitaprabhāvavibhave sarvāśrayāmbhonidhau vāso nālpatapaḥphalaṃ yadaparaṃ
            doṣo'yameko mahān /<br />
            śambūko'pi yadatra durlabhatarai ratnairanarghaiḥ saha spardhāmekanivāsakāraṇavaśādekāntato
            vāñchati //
             <span class="ref">MSS_2161</span></p>
         
         <p id="MSS_2162">
            apradātā samṛddho'sau daridraśca mahāmanāḥ /<br />
            aśrutaśca samunnaddhas tamāhurmūḍhacetasam //
             <span class="ref">MSS_2162</span></p>
         
         <p id="MSS_2163">
            apradīpā yathā rātrir anādityaṃ yathā nabhaḥ /<br />
            tathāsāṃvatsaro rājā bhramatyandha ivādhvani //
             <span class="ref">MSS_2163</span></p>
         
         <p id="MSS_2164">
            apradhānaḥ pradhānaḥ syāt pārthivaṃ yadi sevate /<br />
            pradhāno'pyapradhānaḥ syād yadi sevāvivarjitaḥ //
             <span class="ref">MSS_2164</span></p>
         
         <p id="MSS_2165">
            aprabhūtamatanīyasi tanvī kāñcidhāmni pihitaikataroru /<br />
            kṣaumamākulakarā vicakarṣa krāntapallavamabhīṣṭatamena //
             <span class="ref">MSS_2165</span></p>
         
         <p id="MSS_2166">
            apramattaśca yo rājā sarvajño vijitendriyaḥ /<br />
            kṛtajño dharmaśīlaśca sa rājā tiṣṭhate ciram //
             <span class="ref">MSS_2166</span></p>
         
         <p id="MSS_2167">
            apramatte'pi puruṣe hitakāryāvalambini /<br />
            daivamunmārgarasikam anyathaiva pramadyate //
             <span class="ref">MSS_2167</span></p>
         
         <p id="MSS_2168">
            apramādaśca kartavyas tvayā rājñaḥ samāśraye /<br />
            tvadīyasya śarīrasya vayaṃ bhāgyopajīvinaḥ //
             <span class="ref">MSS_2168</span></p>
         
         <p id="MSS_2169">
            aprasannamaparāddhari patyau kopadīptamurarīkṛtadhairyam /<br />
            kṣālitaṃ nu śamitaṃ nu vadhūnāṃ drāvitaṃ nu hṛdayaṃ madhuvāraiḥ //
             <span class="ref">MSS_2169</span></p>
         
         <p id="MSS_2170">
            aprasādo'nadhiṣṭhānaṃ deyāṃśaharaṇaṃ ca yat /<br />
            kālayāpo'pratīkāras tad vairāgyasya kāraṇam //
             <span class="ref">MSS_2170</span></p>
         
         <p id="MSS_2171">
            aprastāvastutibhiraniśaṃ karṇaśūlaṃ karoti svaṃ dāridryaṃ vadati vasanaṃ darśayatyeva
            jīrṇam /<br />
            chāyābhūtaścalati na puraḥ pārśvayornaiva paścān niḥsvaḥ khedaṃ diśati dhanināṃ vyādhivadduścikitsyaḥ
            //
             <span class="ref">MSS_2171</span></p>
         
         <p id="MSS_2172">
            aprākṛtaḥ sa kathamastu na vismayāya yasminnuvāsa karuṇā ca kṛtajñatā ca /<br />
            lakṣmīśca sāttvikaguṇajvalitaṃ ca tejo dharmaśca mānavinayau ca parākramaśca //
             <span class="ref">MSS_2172</span></p>
         
         <p id="MSS_2173">
            aprākṛtasya cāritātiśayasya bhāvair atyadbhutairmama hṛtasya tathāpyanāsthā /<br />
            ko'pyeṣa vīraśiśukākṛtiraprameya- sāmarthyasārasamudāyamayaḥ padārthaḥ //
             <span class="ref">MSS_2173</span></p>
         
         <p id="MSS_2174">
            aprākṛtasyāhavadurmadasya nivāryamasyāstrabalena vīryam /<br />
            alpīyaso'pyāmayatulyavṛtter mahāpakārāya riporvivṛddhiḥ //
             <span class="ref">MSS_2174</span></p>
         
         <p id="MSS_2175">
            aprājñena ca kātareṇa ca guṇaḥ syād bhaktiyuktena kaḥ prajñāvikramaśālino'pi hi bhavet
            kiṃ bhaktihīnāt phalam /<br />
            prajñāvikramabhaktayaḥ samuditā yeṣāṃ guṇā bhūtaye te bhṛtyā nṛpateḥ kalatramitare
            saṃpatsu cāpatsu ca //
             <span class="ref">MSS_2175</span></p>
         
         <p id="MSS_2176">
            aprāptakālaṃ vacanaṃ bṛhaspatirapi bruvan /<br />
            labhate buddhyavajñānam avamānaṃ ca bhārata //
             <span class="ref">MSS_2176</span></p>
         
         <p id="MSS_2177">
            aprāptakālavacanaṃ bṛhaspatirapi bruvan /<br />
            prāpnuyād buddhiśaithilyam apamānaṃ ca śāśvatam //
             <span class="ref">MSS_2177</span></p>
         
         <p id="MSS_2178">
            aprāptakālo yo mūrkho haset svecchānusārataḥ /<br />
            prāpnuyād buddhyavajñānaṃ sabhāyāṃ caiva śāśvatam //
             <span class="ref">MSS_2178</span></p>
         
         <p id="MSS_2179">
            aprāptakelisukhayoratimānaruddha- saṃdhānayo rahasi jātaruṣorakasmāt /<br />
            yūnormitho'bhilaṣatoḥ prathamānunītiṃ bhāvāḥ prasādapiśunāḥ kṣapayanti nidrām //
             <span class="ref">MSS_2179</span></p>
         
         <p id="MSS_2180">
            aprāptapuṣpodgamavibhramaiva ruddhā bhujaṅgena tathā yatheyam /<br />
            na śakyate spraṣṭumapīhamānair āmodinī candanaśākhikeva //
             <span class="ref">MSS_2180</span></p>
         
         <p id="MSS_2181">
            aprāptaprathamāvakartanaruṣā vyānamramūkībhavad- vakreṣvanyaśiraḥsu yasya dahane chinnaṃ
            śiro juhvataḥ /<br />
            uccārya svayameva mantramakaronnāsyāhamityātmanas tyāgaṃ paṅktimukhaḥ sa vikramasuhṛdvīraḥ
            kathaṃ varṇyate //
             <span class="ref">MSS_2181</span></p>
         
         <p id="MSS_2182">
            aprāptayauvanā nārī na kāmāya na śāntaye /<br />
            saṃprāpte ṣoḍaśe varṣe gardabhī cāpsarāyate //
             <span class="ref">MSS_2182</span></p>
         
         <p id="MSS_2183">
            aprāptavallabhasamāgamanādhikāyāḥ sakhyāḥ puro'tra nijacittavinodabuddhyā /<br />
            ālāpaveṣagatihāsyavikatthanādyaiḥ prāṇeśvarānukṛtimākalayanti līlām //
             <span class="ref">MSS_2183</span></p>
         
         <p id="MSS_2184">
            aprāpye'pi yathā kāme dharme cintā na kiṃ tathā /<br />
            alābhe'pi dvayorekā bhayadā śivadāparā //
             <span class="ref">MSS_2184</span></p>
         
         <p id="MSS_2185">
            aprāpyeṣurudāsitāsiraśanerārāt kutaḥ śaṅkutaś cakravyutkramakṛt parokṣaparaśuḥ śūlena
            śūnyā yayā /<br />
            mṛtyurdaityapateḥ kṛtaḥ sa sadṛśaḥ pādāṅgulīparvataḥ pārvatyā pratipālyatāṃ tribhuvanaṃ
            niḥśalyakalyaṃ tayā //
             <span class="ref">MSS_2185</span></p>
         
         <p id="MSS_2186">
            aprāmāṇyaṃ ca vedānāṃ śāstrāṇāṃ cātilaṅghanam /<br />
            sarvatra cānavasthānam etannāśanamātmanaḥ //
             <span class="ref">MSS_2186</span></p>
         
         <p id="MSS_2187">
            aprārthanamasaṃsparśam asaṃdarśanameva ca /<br />
            puruṣasyeha niyamo bhavedrāgaprahāṇaye //
             <span class="ref">MSS_2187</span></p>
         
         <p id="MSS_2188">
            aprārthitaṃ yathā duḥkhaṃ tathā sukhamapi svayam /<br />
            prāṇinaṃ pratipadyeta sarvaṃ niyatiyantritam //
             <span class="ref">MSS_2188</span></p>
         
         <p id="MSS_2189">
            apriyaṃ na hi bhāṣeta na virudhyeta kenacit /<br />
            kāryasiddhiṃ samīheta kāryabhraṃśo hi mūrkhatā //
             <span class="ref">MSS_2189</span></p>
         
         <p id="MSS_2190">
            apriyaṃ puruṣa cāpi paradrohaṃ parastriyam /<br />
            adharmamanṛtaṃ caiva dūrāt prājño vivarjayet //
             <span class="ref">MSS_2190</span></p>
         
         <p id="MSS_2191">
            apriyaṃ yasya kurvīta bhūyas tasya priyaṃ caret /<br />
            acireṇa priyaḥ sa syād yo'priyaḥ priyamācaret //
             <span class="ref">MSS_2191</span></p>
         
         <p id="MSS_2192">
            apriyamuktāḥ puruṣāḥ prayatante dviguṇamapriyaṃ vaktum /<br />
            tasmādavācyamapriyam apriyamaśrotukāmena //
             <span class="ref">MSS_2192</span></p>
         
         <p id="MSS_2193">
            apriyavacanadaridraiḥ priyavacanāḍhyaiḥ svadāraparituṣṭaiḥ /<br />
            paraparivādanivṛttaiḥ kvacit kvacin maṇḍitā vasudhā //
             <span class="ref">MSS_2193</span></p>
         
         <p id="MSS_2194">
            apriyavacanāṅgārair dagdho'pi na vipriyaṃ vadatyāryaḥ /<br />
            kiṃ dahyamānamagaru svabhāvasurabhiṃ parityajati //
             <span class="ref">MSS_2194</span></p>
         
         <p id="MSS_2195">
            apriyasyāpi vacasaḥ pariṇāmāvirodhinaḥ /<br />
            vaktā śrotā ca yatrāsti ramante tatra saṃpadaḥ //
             <span class="ref">MSS_2195</span></p>
         
         <p id="MSS_2196">
            apriyāṇyapi kurvantaḥ svārthāyodyata ceṣṭitāḥ /<br />
            paṇḍitā nopalabhyante vāyasairiva kokilāḥ //
             <span class="ref">MSS_2196</span></p>
         
         <p id="MSS_2197">
            apriyāṇyapi kurvāṇo niṣṭhurāṇyapi ca bruvan /<br />
            cetaḥ prahlādayatyeva sarvāvasthāsu vallabhaḥ //
             <span class="ref">MSS_2197</span></p>
         
         <p id="MSS_2198">
            apriyāṇyapi kurvāṇo yaḥ priyaḥ priya eva saḥ /<br />
            dagdhamandirasāre'pi kasya vahnāvanādaraḥ //
             <span class="ref">MSS_2198</span></p>
         
         <p id="MSS_2199">
            apriyāṇyapi pathyāni ye vadanti nṛṇāmiha /<br />
            ta eva suhṛdaḥ proktā anye syurnāmadhārakāḥ //
             <span class="ref">MSS_2199</span></p>
         
         <p id="MSS_2200">
            apriyā na bhaviṣyanti priyo me na bhaviṣyati /<br />
            ahaṃ ca na bhaviṣyāmi sarvaṃ ca na bhaviṣyati //
             <span class="ref">MSS_2200</span></p>
         
         <p id="MSS_2201">
            apriyaiḥ saha saṃvāsaḥ priyaiścāpi vinābhavaḥ /<br />
            asadbhiḥ saṃprayogaśca tadduḥkhaṃ cirajīvinām //
             <span class="ref">MSS_2201</span></p>
         
         <p id="MSS_2202">
            apriyairapi niṣpiṣṭaiḥ kiṃ syāt kleśāsahiṣṇubhiḥ /<br />
            ye tadunmūlane śaktā jigīṣā teṣu śobhate //
             <span class="ref">MSS_2202</span></p>
         
         <p id="MSS_2203">
            apriyo'pi hi pathyaḥ syād iti vṛddhānuśāsanam /<br />
            vṛddhānuśāsane tiṣṭhan priyatāmupagacchati //
             <span class="ref">MSS_2203</span></p>
         
         <p id="MSS_2204">
            aprītāṃ rogiṇīṃ nārīm antarvatnīṃ dhṛtavratām /<br />
            rajasvalāmakāmāṃ ca na kāmeta balāt pumān //
             <span class="ref">MSS_2204</span></p>
         
         <p id="MSS_2205">
            apsu plavante pāṣāṇā mānuṣā ghnanti rākṣasān /<br />
            kapayaḥ karma kurvanti kālasya kuṭilā gatiḥ //
             <span class="ref">MSS_2205</span></p>
         
         <p id="MSS_2206">
            apsvātmānaṃ na vīkṣeta nāvagāhet payorayam /<br />
            saṃdigdhanāvaṃ nārohen na bāhubhyāṃ nadīṃ taret //<br />
            aphalaṃ śrāddham apātre dhanam aphalaṃ yat na dattamarthibhyaḥ /<br />
            yauvanamaphalaṃ yaminaś śrutamaphalaṃ durvinītasya //
             <span class="ref">MSS_2206</span></p>
         
         <p id="MSS_2207">
            aphalasyāpi vṛkṣasya chāyā bhavati śītalā /<br />
            nirguṇo'pi varaṃ bandhur yaḥ paraḥ para eva saḥ //
             <span class="ref">MSS_2207</span></p>
         
         <p id="MSS_2208">
            aphalāni durantāni samavyayaphalāni ca /<br />
            aśakyāni ca kāryāṇi nārabheta vicakṣaṇaḥ //
             <span class="ref">MSS_2208</span></p>
         
         <p id="MSS_2209">
            abandhuṣvapi bandhutvaṃ snehāt samupajāyate /<br />
            bandhuṣvapi ca bandhutvam alokajñeṣu hīyate //
             <span class="ref">MSS_2209</span></p>
         
         <p id="MSS_2210">
            abalaḥ pronnataṃ śatruṃ yo yāti madamohitaḥ /<br />
            yuddhārthaṃ sa nivarteta śīrṇadanto yathā gajaḥ //
             <span class="ref">MSS_2210</span></p>
         
         <p id="MSS_2211">
            abalasvakulāśino jhaṣān nijanīḍadrumapīḍinaḥ khagān /<br />
            anavadyatṛṇārdino mṛgān mṛgayāghāya na bhūbhujāṃ ghnatām //
             <span class="ref">MSS_2211</span></p>
         
         <p id="MSS_2212">
            abalāṃ balinā nītāṃ daśāmimāṃ makaraketunā rakṣa /<br />
            āpatpatitoddhṛtaye bhavati hi śubhajanmanāṃ janma //
             <span class="ref">MSS_2212</span></p>
         
         <p id="MSS_2213">
            abalā api vīreśān yatsāhāyyamupāśritāḥ /<br />
            parābhavanti dṛkkoṇapātenaiva sa manmathaḥ //
             <span class="ref">MSS_2213</span></p>
         
         <p id="MSS_2214">
            abalāḍhyavigrahaśrīr amartyanatirakṣamālayopetaḥ /<br />
            pañcakramoditamukhaḥ pāyāt parameśvaro muhuranādiḥ //
             <span class="ref">MSS_2214</span></p>
         
         <p id="MSS_2215">
            abalābuddhihīnāyā doṣaṃ kṣantuṃ sadārhasi /<br />
            mūḍhasya satataṃ doṣaṃ kṣamāṃ kurvanti sādhavaḥ //
             <span class="ref">MSS_2215</span></p>
         
         <p id="MSS_2216">
            abalā yatra prabalā śiśuravanīśo nirakṣaro mantrī /<br />
            nahi nahi tatra dhanāśā jīvita āśāpi durlabhā bhavati //
             <span class="ref">MSS_2216</span></p>
         
         <p id="MSS_2217">
            abalāvanapara eko bhuvanatritaye'pi cettadā bharttā /<br />
            kathamanyathā sudhākara- candanamukhyāpriyatvaṃ syāt //
             <span class="ref">MSS_2217</span></p>
         
         <p id="MSS_2218">
            abalā viṣaheta kathaṃ dṛḍhaśaktimamuṣya ratirasaprasaram /<br />
            madanatulitānurāgo na vidadhyādyadi balādhānam //
             <span class="ref">MSS_2218</span></p>
         
         <p id="MSS_2219">
            abalāsu vilāsino'nvabhūvan nayanaireva navopagūhanāni /<br />
            marudāgamavārtayāpi śūnye samaye jāgrati saṃpravṛddha eva //
             <span class="ref">MSS_2219</span></p>
         
         <p id="MSS_2220">
            abaleti parīvādo vṛthā hi hariṇīdṛśām /<br />
            yāsāṃ netranipātena naṭavad ghūrṇyate jagat //
             <span class="ref">MSS_2220</span></p>
         
         <p id="MSS_2221">
            abale salile vyavasyatā te mukhabhāvo gamito na paṅkajena /<br />
            kathamādimavarṇatāntyajasya dvijarājena kṛtorunigrahasya //
             <span class="ref">MSS_2221</span></p>
         
         <p id="MSS_2222">
            abalo'si na jitakāśī- pratibhaṭarāśīn parāpata kṣitipa /<br />
            jātāmbhaḥkaṇapātaḥ kva vinaśyatyanalasaṃghātaḥ //
             <span class="ref">MSS_2222</span></p>
         
         <p id="MSS_2223">
            abālarucire bhruvau na ca marālamandā gatir dṛgañcalamacañcalaṃ hṛdayabhūdabhūto dayā(?)
            /<br />
            sudhā na khalu vākpathātithirathāpi yūnāṃ mano manojaśarajarjjarannayati mohamasyāstanuḥ
            //
             <span class="ref">MSS_2223</span></p>
         
         <p id="MSS_2224">
            abudhā ajaṃgamā api kayāpi gatyā paraṃ padamavāptāḥ /<br />
            mantriṇa iti kīrtyante nayabalaguṭikā iva janena //
             <span class="ref">MSS_2224</span></p>
         
         <p id="MSS_2225">
            abudhaiḥ kṛtamānasaṃvidas tava pārthaiḥ kuta eva yogyatā /<br />
            sahasi plavagairupāsitaṃ na hi guñjāphalameti soṣmatām //
             <span class="ref">MSS_2225</span></p>
         
         <p id="MSS_2226">
            abudhairarthalābhāya paṇyastrībhiriva svayam /<br />
            ātmā saṃskṛtya saṃskṛtya paropakaraṇīkṛtaḥ //
             <span class="ref">MSS_2226</span></p>
         
         <p id="MSS_2227">
            abuddhimāśritānāṃ ca kṣantavyamaparādhinām /<br />
            na hi sarvatra pāṇḍityaṃ sulabhaṃ puruṣeṇa vai //
             <span class="ref">MSS_2227</span></p>
         
         <p id="MSS_2228">
            atha ced buddhijaṃ kṛtvā brūyuste tadabuddhijam /<br />
            pāpān svalpe'pi tān hanyād aparādhe tathānṛjūn //
             <span class="ref">MSS_2228</span></p>
         
         <p id="MSS_2229">
            abuddhvā cittamaprāpya viśrambhaṃ prabhaviṣṇuṣu /<br />
            na svecchaṃ vyavahartavyam ātmano bhūtimicchatā //
             <span class="ref">MSS_2229</span></p>
         
         <p id="MSS_2230">
            abodhi no hrīnibhṛtaṃ madiṅgitaṃ pratītya vā nādṛtavatyasāviti /<br />
            lunāti yūnaḥ sma dhiyaṃ kiyadgatā nivṛtya bālādaradarśaneṣuṇā //
             <span class="ref">MSS_2230</span></p>
         
         <p id="MSS_2231">
            abjaṃ tvajjamathābjabhūstata idaṃ brahmāṇḍamaṇḍāt punar viśvaṃ sthāvarajaṃgamaṃ taditarat
            tvanmūlamitthaṃ payaḥ /<br />
            dhik tvāṃ caura iva prayāsi nibhṛtaṃ nirgatya jālāntarair badhyante vivaśāstvadekaśaraṇāstvāmāśritā
            jantavaḥ //
             <span class="ref">MSS_2231</span></p>
         
         <p id="MSS_2232">
            abdāyanartuṣvatha māsapakṣa- dināni kārye'pyavadhau vidadhyāt /<br />
            hīnāvadhiryena bhavatyasatyaḥ sarvo'pi loke śakuno gṛhītaḥ //
             <span class="ref">MSS_2232</span></p>
         
         <p id="MSS_2233">
            abdebhakumbhe nirbinne vidyutkhaḍgalatāhate /<br />
            svacchamuktāphalasthūlā nipetustoyabindavaḥ //
             <span class="ref">MSS_2233</span></p>
         
         <p id="MSS_2234">
            abdairvārijighṛkṣayārṇavagataiḥ sākaṃ vrajantī muhuḥ saṃsargādvaḍavānalasya samabhūdāpannasattvā
            taḍit /<br />
            manye deva tayā krameṇa janito yuṣmatpratāpānalo yenārātivadhūvilocanajalaiḥ sikto'pi
            saṃvardhate //
             <span class="ref">MSS_2234</span></p>
         
         <p id="MSS_2235">
            abdhinā saha mitratve dāridryaṃ yadi jāyate /<br />
            lāñchanaṃ sāgarasyaiva maitrīkarturna lāñchanam //
             <span class="ref">MSS_2235</span></p>
         
         <p id="MSS_2236">
            abdhirna tṛpyati yathā saritāṃ sahasrair no cendhanairiva śikhī bahudhopanītaiḥ /<br />
            jīvaḥ samastaviṣayairapi tadvadevaṃ saṃcintya cārudhiṣaṇastyajatīndriyārthān //
             <span class="ref">MSS_2236</span></p>
         
         <p id="MSS_2237">
            abdhiryadyavadhīrito na tu tadā tasmānnipīyāmbudair vāntān yācasi kākubhirjalalavānuttānacañcūpuṭaḥ
            /<br />
            tatte nistrapanīcataivamucitā nirvaktumetat kathaṃ vidmaḥ kena guṇena māniṣu punaḥ
            sāraṅga saṃgīyate //
             <span class="ref">MSS_2237</span></p>
         
         <p id="MSS_2238">
            abdhī ratnamadho dhatte dhatte vā śirasā tṛṇam /<br />
            abdhereva hi doṣo'yaṃ ratnaṃ ratnaṃ tṛṇaṃ tṛṇam //
             <span class="ref">MSS_2238</span></p>
         
         <p id="MSS_2239">
            abdherambhaḥ sthagitabhuvanābhogapātālakukṣeḥ / potopāyā iha hi bahavo laṅghane'pi
            kṣamante /<br />
            āho riktaḥ kathamapi bhavedeṣa daivāt tadānīṃ ko nāma syādavaṭakuharālokane'pyasya
            kalpaḥ //
             <span class="ref">MSS_2239</span></p>
         
         <p id="MSS_2240">
            abdhau majjanti mīnā iva phaṇina iva kṣauṇirandhraṃ viśanti krāmantyadrīn vihaṅgā
            iva kapaya iva kvāpyaraṇye caranti /<br />
            deva kṣmāpālaśakra prasaradanupamatvaccamūcakravāha- vyūhavyādhūtadhūlīpaṭalahatadṛśaḥ
            kāndiśīkāḥ kṣitīśāḥ //
             <span class="ref">MSS_2240</span></p>
         
         <p id="MSS_2241">
            abravīcca bhagavan mataṅgajair yadbṛhadbhirapi karma duṣkaram /<br />
            tatra nāhamanumantumutsahe moghavṛtti kalabhasya ceṣṭitam //
             <span class="ref">MSS_2241</span></p>
         
         <p id="MSS_2242">
            abhakṣyaṃ bhakṣayennityaṃ suvāsomadyapā gṛhe /<br />
            kuṣṭhī bhavati vitteśo veśyādoṣāḥ svabhāvajāḥ //
             <span class="ref">MSS_2242</span></p>
         
         <p id="MSS_2243">
            abhagnavṛttāḥ prasabhād ākṛṣṭā yauvanoddhataiḥ /<br />
            cakranduruccakairmuṣṭigrāhyamadhyā dhanurlatā //
             <span class="ref">MSS_2243</span></p>
         
         <p id="MSS_2244">
            abhayaṃ sattvasaṃśuddhir jñānayogavyavasthitiḥ /<br />
            dānaṃ damaśca yajñaśca svādhyāyastapa ārjavam //
             <span class="ref">MSS_2244</span></p>
         
         <p id="MSS_2245">
            ahiṃsā satyamakrodhas tyāgaḥ śāntirapaiśunam /<br />
            dayā bhūteṣvaloluptvaṃ mārdavaṃ hrīracāpalam //
             <span class="ref">MSS_2245</span></p>
         
         <p id="MSS_2246">
            tejaḥ kṣamā dhṛtiḥ śaucam adroho nātimānitā /<br />
            bhavanti saṃpadaṃ daivīm abhijātasya bhārata //
             <span class="ref">MSS_2246</span></p>
         
         <p id="MSS_2247">
            dambho darpo'timānaśca krodhaḥ pāruṣyameva ca /<br />
            ajñānaṃ cābhijātasya pārtha saṃpadamāsurīm //
             <span class="ref">MSS_2247</span></p>
         
         <p id="MSS_2248">
            daivī saṃpadvimokṣāya nibandhāyāsurī matā //
             <span class="ref">MSS_2248</span></p>
         
         <p id="MSS_2249">
            abhayaṃ sarvabhūtebhyo dattvā yaścarate muniḥ /<br />
            tasyāpi sarvabhūtebhyo na bhayaṃ vidyate kvacit //
             <span class="ref">MSS_2249</span></p>
         
         <p id="MSS_2250">
            abhayaṃ sarvabhūtebhyo yo dadāti dayāparaḥ /<br />
            abhayaṃ tasya bhūtāni dadatītyanuśuśrumaḥ //
             <span class="ref">MSS_2250</span></p>
         
         <p id="MSS_2251">
            abhayaṃ sarvabhūtebhyo yo dadāti dayāparaḥ /<br />
            tasya dehavimuktasya kṣaya eva na vidyate //
             <span class="ref">MSS_2251</span></p>
         
         <p id="MSS_2252">
            abhayamabhayaṃ deva brūmastavāsilatāvadhūḥ kuvalayadalaśyatmā śatroruraḥsthalaśāyinī
            /<br />
            samayasulabhāṃ kīrtiṃ bhavyāmasūta sutāmasāv api ramayituṃ rāgāndheva bhramatyakhilaṃ
            jagat //
             <span class="ref">MSS_2252</span></p>
         
         <p id="MSS_2253">
            abhayasya hi yo dātā sa pūjyaḥ satataṃ nṛpaḥ /<br />
            satraṃ hi vardhate tasya sadaivābhayadakṣiṇam //
             <span class="ref">MSS_2253</span></p>
         
         <p id="MSS_2254">
            abhayasyaiva yo dātā tasyaiva sumahatphalam /<br />
            na hi prāṇasamaṃ dānaṃ triṣu lokeṣu vidyate //
             <span class="ref">MSS_2254</span></p>
         
         <p id="MSS_2255">
            abhavadabhinavaprarohabhājāṃ chaviparipāṭiṣu yaḥ purāṅgakānām /<br />
            ahaha virahavaikṛte sa tasyāḥ kraśimani saṃprati dūrvayā vivādaḥ //
             <span class="ref">MSS_2255</span></p>
         
         <p id="MSS_2256">
            abhavyajīvo vacanaṃ paṭhannapi jinasya mithyātvaviṣaṃ na muñcati /<br />
            yathā viṣaṃ raudraviṣo'ti pannagaḥ saśarkaraṃ cāru payaḥ pibannapi //
             <span class="ref">MSS_2256</span></p>
         
         <p id="MSS_2257">
            abhāvi sindhvā saṃdhyābhrasadṛgrudhiratoyayā /<br />
            hṛte yoddhuṃ janaḥ pāṃśau sa dṛgrudhi rato yayā //
             <span class="ref">MSS_2257</span></p>
         
         <p id="MSS_2258">
            abhāve na narastasmād bhāvaḥ sarvatra kāraṇam /<br />
            cittaṃ śodhaya yatnena kimanyairbāhyaśodhanaiḥ //
             <span class="ref">MSS_2258</span></p>
         
         <p id="MSS_2259">
            abhāve paṭṭasūtrasya hāriṇī snāyuriṣyate /<br />
            guṇārthamathavā grāhyāḥ snāyavo mahiṣīgavām //<br />
            abhigamyāste sadbhir vyapagatamānāvamānadoṣāśca /<br />
            ye svagṛhamupagatānāṃ śramamupacārairvyapanayanti //
             <span class="ref">MSS_2259</span></p>
         
         <p id="MSS_2260">
            abhijanavato bhartuḥ ślāghye sthitā gṛhiṇīpade vibhavagarubhiḥ kṛtyairasya pratikṣaṇamākulā
            /<br />
            tanayamacirāt prācīvārkaṃ prasūya ca pāvanaṃ mama virahajāṃ na tvaṃ vatse śucaṃ gaṇayiṣyasi
            //
             <span class="ref">MSS_2260</span></p>
         
         <p id="MSS_2261">
            abhijātajanavyathāvahā bahaloṣmaprasarā vidāhinaḥ /<br />
            prakhalā iva dṛṣṭimāgatā bhuvi tāpāya nidāghavāsarāḥ //
             <span class="ref">MSS_2261</span></p>
         
         <p id="MSS_2262">
            abhitāpasaṃpadamathoṣṇarucir nijatejasāmasahamāna iva /<br />
            payasi prapitsuraparāmbunidher adhiroḍhumastagirimabhyapatat //
             <span class="ref">MSS_2262</span></p>
         
         <p id="MSS_2263">
            abhitigmaraśmi ciramāviramā- davadhānakhinnamanimeṣatayā /<br />
            vigalanmadhuvratakulāśrujalaṃ nyamimīladabjanayanaṃ nalinī //
             <span class="ref">MSS_2263</span></p>
         
         <p id="MSS_2264">
            abhito nitarāṃ salilaṃ jalade dātuṃ samudyate bhavati /<br />
            tadapi bahulamalpaṃ vā pātrādhīnaṃ mataṃ patanam //
             <span class="ref">MSS_2264</span></p>
         
         <p id="MSS_2265">
            abhittāvutthite citre dṛśyate bhittirātatā /<br />
            aho vicitrā māyeyaṃ bhagnaṃ tuṇḍaṃ śilāplutā //
             <span class="ref">MSS_2265</span></p>
         
         <p id="MSS_2266">
            abhidroheṇa bhūtānām arjayan gatvarīḥ śriyaḥ /<br />
            udanvāniva sindhūnām āpadāmeti pātratām //
             <span class="ref">MSS_2266</span></p>
         
         <p id="MSS_2267">
            abhidhāya tadā tadapriyaṃ śiśupālo'nuśayaṃ paraṃ gataḥ /<br />
            bhavato'bhimanāḥ samīhate saruṣaḥ kartumupetya mānanām //
             <span class="ref">MSS_2267</span></p>
         
         <p id="MSS_2268">
            abhidhāvati māṃ mṛtyur ayamudgūrṇamudgaraḥ /<br />
            kṛpaṇaṃ puṇḍarīkākṣa rakṣa māṃ śaraṇāgatam //
             <span class="ref">MSS_2268</span></p>
         
         <p id="MSS_2269">
            abhidhyālu parasveṣu neha nāmutra nandati /<br />
            tasmādabhidhyā saṃtyājyā sarvadābhīpsatā sukham //
             <span class="ref">MSS_2269</span></p>
         
         <p id="MSS_2270">
            abhinayaśastau hastau pādau paribhūtakisalayau salayau /<br />
            aṅgaṃ rañjitaraṅgaṃ nṛttaṃ puṃbhāvaśāli samavṛttam //
             <span class="ref">MSS_2270</span></p>
         
         <p id="MSS_2271">
            abhinayān paricetumivodyatā malayamārutakampitapallavā /<br />
            amadayat sahakāralatā manaḥ sakalikā kalikāmajitāmapi //
             <span class="ref">MSS_2271</span></p>
         
         <p id="MSS_2272">
            abhinavaṃ galitāṃśukadarśitaṃ dadhati yatstanayoruparisthitam /<br />
            vasanamaṇḍalamaṇḍanamaṅganās tadadhikaṃ pratipakṣamanojvaram //
             <span class="ref">MSS_2272</span></p>
         
         <p id="MSS_2273">
            abhinavakuśasūtraspardhi karṇe śirīṣaṃ kuravakaparidhānaṃ pāṭalādāma kaṇṭhe /<br />
            tanusarasajalārdronmīlitaḥ sundarīṇāṃ dinapariṇatijanmā ko'pi veśaścakāsti //
             <span class="ref">MSS_2273</span></p>
         
         <p id="MSS_2274">
            abhinavajavāpuṣpaspardhī tavādharapallavo hasitakusumonmeṣacchāyādaracchuritāntaraḥ
            /<br />
            nayanamadhupaśreṇīṃ yūnāmanāratamāharaṃs taruṇi tanute tāruṇyaśrīrvilāsavataṃsatām
            //
             <span class="ref">MSS_2274</span></p>
         
         <p id="MSS_2275">
            abhinavanalinīkisalaya- mṛṇālavalayādi davadahanarāśiḥ /<br />
            subhaga kuraṅgadṛśo'syā vidhivaśatastvadviyogapavipāte //
             <span class="ref">MSS_2275</span></p>
         
         <p id="MSS_2276">
            abhinavanalinīvinodalubdho mukulitakairaviṇīviyogabhīruḥ /<br />
            bhramati madhukaro'yamantarāle śrayati na paṅkajinīṃ kumudvatīṃ vā //
             <span class="ref">MSS_2276</span></p>
         
         <p id="MSS_2277">
            abhinavanavanītaprītamātāmranetraṃ vikacanalinalakṣmīspardhi sānandavaktram /<br />
            hṛdayabhavanamadhye yogibhirdhyānagamyaṃ navagaganatamālaśyāmalaṃ kaṃcidīḍe //
             <span class="ref">MSS_2277</span></p>
         
         <p id="MSS_2278">
            abhinavanavanītasnigdhamāpītadugdhaṃ dadhikaṇaparidigdhaṃ mugdhamaṅgaṃ murāreḥ /<br />
            diśatu bhuvanakṛcchraccheditāpicchagucchac chavi navaśikhipicchālāñchitaṃ vāñchitaṃ
            vaḥ //
             <span class="ref">MSS_2278</span></p>
         
         <p id="MSS_2279">
            abhinavapallavaraśanā śiśirataratuṣārajalamaṅgalasnātā /<br />
            puṣpavatī cūtalatā priyeva dadṛśe phalābhimukhī //
             <span class="ref">MSS_2279</span></p>
         
         <p id="MSS_2280">
            abhinavapulakālīmaṇḍitā gaṇḍapālī nigadati vinigūḍhānandahindolicetaḥ /<br />
            sudati vadati puṇyaiḥ kasya dhanyairmanoja- prasaramasakṛdetaccāpalaṃ locanasya //
             <span class="ref">MSS_2280</span></p>
         
         <p id="MSS_2281">
            abhinavamukhamudraṃ kṣudrakūpopavītaṃ praśithilavipulatvaṃ jvālakocchavāsipālam /<br />
            pariṇatiparipāṭivyākṛtenāruṇimnā hataharitimaśeṣaṃ nāgaraṅgaṃ cakāsti //
             <span class="ref">MSS_2281</span></p>
         
         <p id="MSS_2282">
            abhinavayavasaśrīśālini kṣmātale'smin atiśayaparabhāgaṃ bhejire jiṣṇugopāḥ /<br />
            kuvalayaśayanīye mugdhamugdhekṣaṇāyā maṇaya iva vimuktāḥ kāmakeliprasaṅgāt //
             <span class="ref">MSS_2282</span></p>
         
         <p id="MSS_2283">
            abhinavavadhūroṣasvādaḥ karīṣatanūnapād asaralajanāśleṣakrūrastuṣārasamīraṇaḥ /<br />
            galitavibhavasyājñevādya dyutirmasṛṇā raver virahivanitāvaktraupamyaṃ bibharti niśākaraḥ
            //
             <span class="ref">MSS_2283</span></p>
         
         <p id="MSS_2284">
            abhinavaviṣavallīpādapadmasya viṣṇor madanamathanamaulermālatīpuṣpamālā /<br />
            jayati jayapatākā kāpyasau mokṣalakṣmyāḥ kṣapitakalikalaṅkā jāhnavī naḥ punātu //
             <span class="ref">MSS_2284</span></p>
         
         <p id="MSS_2285">
            abhinavasevakavinayaiḥ prāghuṇakoktairvilāsinīruditaiḥ /<br />
            dhūrtajanavacananikarair iha kaścidavañcito nāsti //
             <span class="ref">MSS_2285</span></p>
         
         <p id="MSS_2286">
            abhinaṣati vainateyaṃ cāmarasahitaḥ sasatyabhāmo yaḥ /<br />
            nārāyaṇaḥ sa sākṣād vibudhasamarcyaḥ sadā jayatu //
             <span class="ref">MSS_2286</span></p>
         
         <p id="MSS_2287">
            abhinnavelau gambhīrāv amburāśirbhavānapi /<br />
            asāvañjanasaṃkāśas tvaṃ tu cāmīkaradyutiḥ //
             <span class="ref">MSS_2287</span></p>
         
         <p id="MSS_2288">
            abhinneṣvapi kāryeṣu bhidyate manasaḥ kriyā /<br />
            anyathaiva stanaṃ putraś cintayatyanyathā patiḥ //
             <span class="ref">MSS_2288</span></p>
         
         <p id="MSS_2289">
            abhipatati ghanaṃ śṛṇoti garjāḥ sahati śilāḥ sahate taḍittaraṅgān /<br />
            vidhuvati garutaṃ rutaṃ vidhatte jalapṛṣate kiyate'pi cātako'yam //
             <span class="ref">MSS_2289</span></p>
         
         <p id="MSS_2290">
            abhiprāyaṃ yo viditvā tu bhartuḥ sarvāṇi kāryāṇi karotyatandrīḥ /<br />
            vaktā hitānāmanurakta āryaḥ śaktijña ātmeva hi so'nukampyaḥ //
             <span class="ref">MSS_2290</span></p>
         
         <p id="MSS_2291">
            vākyaṃ tu yo nādriyate'nuśiṣṭaḥ pratyāha yaścāpi niyujyamānaḥ /<br />
            prajñābhimānī pratikūlavādī tyājyaḥ sa tādṛktvarayaiva bhṛtyaḥ //
             <span class="ref">MSS_2291</span></p>
         
         <p id="MSS_2292">
            abhiprāyānusāreṇa prakaṭīkurute priyam /<br />
            aho mahāprabhāvānāṃ bhūpatīnāṃ vasuṃdharā //
             <span class="ref">MSS_2292</span></p>
         
         <p id="MSS_2293">
            abhipretārthasiddhyarthaṃ pūjito yaḥ surairapi /<br />
            sarvavighnacchide tasmai gaṇādhipataye namaḥ //
             <span class="ref">MSS_2293</span></p>
         
         <p id="MSS_2294">
            abhibhavati manaḥ kadambavāyau madamadhure ca śikhaṇḍināṃ nināde /<br />
            jana iva na dhṛteścacāla jiṣṇur na hi mahatāṃ sukaraḥ samādhibhaṅgaḥ //
             <span class="ref">MSS_2294</span></p>
         
         <p id="MSS_2295">
            abhibhūto'pi notsāhaṃ jahyājjātu svasiddhaye /<br />
            naṣṭāṅgo'pi grasatyeva saiṃhikeyo muhurdviṣau //
             <span class="ref">MSS_2295</span></p>
         
         <p id="MSS_2296">
            abhibhūto'pyavajñāto yo rājñāṃ dvāri tiṣṭhati /<br />
            sa tu rājñāṃ śriyaṃ bhuṅkte nābhimānī kadācana //
             <span class="ref">MSS_2296</span></p>
         
         <p id="MSS_2297">
            abhibhūya vibhūtimārtavīṃ madhugandhātiśayena vīrudhām /<br />
            nṛpateramarasragāpa sā dayitorustanakoṭisusthitam //
             <span class="ref">MSS_2297</span></p>
         
         <p id="MSS_2298">
            abhibhūya satāmavasthitiṃ jaḍajeṣu pratipādya ca śriyam /<br />
            jagatīparitāpakṛt kathaṃ jaladhau nāvapatedasau raviḥ //
             <span class="ref">MSS_2298</span></p>
         
         <p id="MSS_2299">
            abhimataphaladātā tvaṃ ca kalpadrumaśca prakaṭamiha viśeṣaṃ kaṃcanodāharāmaḥ /<br />
            kathamiha madhuroktipremasaṃmānamiśraṃ tulayati suraśākhī deva dānaṃ tvadīyam //
             <span class="ref">MSS_2299</span></p>
         
         <p id="MSS_2300">
            abhimataphalasiddhisiddhamantrā- vali balijitparameṣṭhinorupāsye /<br />
            bhagavati madanārināri vande nikhilanagādhipabhartṛdārike tvām //
             <span class="ref">MSS_2300</span></p>
         
         <p id="MSS_2301">
            abhimatamabhitaḥ kṛtāṅgabhaṅgā kucayugamunnativittamunnamayya /<br />
            tanurabhilaṣitaṃ klamacchalena vyavṛṇuta vellitabāhuvallarīkā //
             <span class="ref">MSS_2301</span></p>
         
         <p id="MSS_2302">
            abhimatamahāmānagranthiprabhedapaṭīyasī gurutaraguṇagrāmāmbhojasphuṭojjvalacandrikā
            /<br />
            vipulavilasallajjāvallīvidārakuṭhārikā jaṭharapiṭharī duḥpūreyaṃ karoti viḍambanām
            //
             <span class="ref">MSS_2302</span></p>
         
         <p id="MSS_2303">
            abhimatavastūpahṛtā- vapi gurugarvādanādarastanvyāḥ /<br />
            skhalite'pi priyasya saṃ- yamatāḍanamityeva bibbokaḥ //
             <span class="ref">MSS_2303</span></p>
         
         <p id="MSS_2304">
            abhimatasiddhiraśeṣā bhavati hi puruṣasya puruṣakāreṇa /<br />
            daivamiti yadapi kathayasi puruṣaguṇaḥ so'pyadṛṣṭākhyaḥ //
             <span class="ref">MSS_2304</span></p>
         
         <p id="MSS_2305">
            abhimantrya śucividhānād ājyāḍhyaṃ hastikarṇajaṃ cūrṇam /<br />
            yo'śnāti sa hi naraḥ syād yatheṣṭaceṣṭo'pi dīrghāyuḥ //
             <span class="ref">MSS_2305</span></p>
         
         <p id="MSS_2306">
            abhimānadhanaṃ yeṣāṃ ciraṃ jīvanti te narāḥ /<br />
            abhimānavihīnānāṃ kiṃ dhanena kimāyuṣā //
             <span class="ref">MSS_2306</span></p>
         
         <p id="MSS_2307">
            abhimānadhanasya gatvarair asubhiḥ sthāsnu yaśaścicīṣataḥ /<br />
            acirāṃśuvilāsacañcalā nanu lakṣmīḥ phalamānuṣaṅgikam //
             <span class="ref">MSS_2307</span></p>
         
         <p id="MSS_2308">
            abhimānavatāṃ puṃsām ātmasāramajānatām /<br />
            andhānāmiva dṛśyante patanāntāḥ pravṛttayaḥ //
             <span class="ref">MSS_2308</span></p>
         
         <p id="MSS_2309">
            abhimānavatāṃ brahman yuktāyuktavivekinām /<br />
            yujyate'vaśyabhogyānāṃ duḥkhānāmaprakāśanam //
             <span class="ref">MSS_2309</span></p>
         
         <p id="MSS_2310">
            abhimānavato manasvinaḥ priyamuccaiḥ padamārurukṣataḥ /<br />
            vinipātanivartanakṣamaṃ matamālambanamātmapauruṣam //
             <span class="ref">MSS_2310</span></p>
         
         <p id="MSS_2311">
            abhimānitabhūtena sānubandharasena tu /<br />
            yataḥ sarvendriyaprītiḥ sa kāmaḥ procyate budhaiḥ //
             <span class="ref">MSS_2311</span></p>
         
         <p id="MSS_2312">
            abhimāninamudbhrāntam ātmasaṃbhāvitaṃ śaṭham /<br />
            krodhanaṃ caiva nṛpatiṃ vyasane ghnanti vairiṇaḥ //
             <span class="ref">MSS_2312</span></p>
         
         <p id="MSS_2313">
            abhimukhagate yasminneva priye bahuśo vadaty avanatamukhaṃ tūṣṇīmeva sthitaṃ mṛganetrayā
            /<br />
            atha kila balāllīlālolaṃ sa eṣa tathekṣitaḥ kathamapi yathā dṛṣṭyā manye kṛtaṃ śrutilaṅghanam
            //<br />
            abhimukhamadhuratarebhyaḥ parāṅmukhākrośanāt kuśīlebhyaḥ /<br />
            abhyantarakaluṣebhyo bhetavyaṃ mitraśatrubhyaḥ //
             <span class="ref">MSS_2313</span></p>
         
         <p id="MSS_2314">
            abhimukhanihatasya satas tiṣṭhatu tāvajjayo'tha vā svargaḥ /<br />
            ubhayabalasādhuvādaḥ śravaṇamukho'styeva cātyartham //
             <span class="ref">MSS_2314</span></p>
         
         <p id="MSS_2315">
            abhimukhapatayālubhirlalāṭa- śramasalilairavidhautapatralekhaḥ /<br />
            kathayati puruṣāyitaṃ vadhūnāṃ mṛditahimadyutidurmanāḥ kapolaḥ //
             <span class="ref">MSS_2315</span></p>
         
         <p id="MSS_2316">
            abhimukhapatitairguṇaprakarṣād avajitamuddhatimujjvalāṃ dadhānaiḥ /<br />
            tarukisalayajālamagrahastaiḥ prasabhamanīyata bhaṅgamaṅganānām //
             <span class="ref">MSS_2316</span></p>
         
         <p id="MSS_2317">
            abhimukhamupayāti māṃ sma kiṃcit tvamabhidadhāḥ paṭale madhuvratānām /<br />
            madhusurabhimukhābjagandhalabdher adhikamadhi tvadanena mā nipāti //
             <span class="ref">MSS_2317</span></p>
         
         <p id="MSS_2318">
            abhimukhāgatamārgaṇadhoraṇi- dhvanitapallavitāmbaragahvare /<br />
            vitaraṇe ca raṇe ca samudyate bhavati ko'pi paraṃ viralaḥ paraḥ //
             <span class="ref">MSS_2318</span></p>
         
         <p id="MSS_2319">
            abhimukhe mayi saṃhṛtamīkṣitaṃ hasitamanyanimittakṛtodayam /<br />
            vinayavāritavṛttiratastayā na vivṛto madano na ca saṃvṛtaḥ //
             <span class="ref">MSS_2319</span></p>
         
         <p id="MSS_2320">
            abhimuni sahasā hṛte parasyā ghanamarutā jaghanāṃśukaikadeśe /<br />
            cakitamavasanoru satrapāyāḥ pratiyuvatīrapi vismayaṃ nināya //
             <span class="ref">MSS_2320</span></p>
         
         <p id="MSS_2321">
            abhiyāti naḥ satṛṣa eṣa cakṣuṣo harirityakhidyata nitambinījanaḥ /<br />
            na viveda yaḥ satatamenamīkṣate na vitṛṣṇatāṃ vrajati khalvasāvapi //
             <span class="ref">MSS_2321</span></p>
         
         <p id="MSS_2322">
            abhiyuktaṃ balavatā durlabhaṃ hīnasādhanam /<br />
            hṛtasvaṃ kāminaṃ coram āviśanti prajāgarāḥ //
             <span class="ref">MSS_2322</span></p>
         
         <p id="MSS_2323">
            abhiyukto balavatā tiṣṭhan durge prayatnavān /<br />
            tadbalīyastarāhvānaṃ kurvītātmavimuktaye //
             <span class="ref">MSS_2323</span></p>
         
         <p id="MSS_2324">
            abhiyukto yadā paśyen na kāṃcid gatimātmanaḥ /<br />
            yudhyamānastadā prājño mriyate ripuṇā saha //
             <span class="ref">MSS_2324</span></p>
         
         <p id="MSS_2325">
            abhiyoktā balī yasmād alabdhvā na nivartate /<br />
            upahārādṛte tasmāt saṃdhiranyo na vidyate //
             <span class="ref">MSS_2325</span></p>
         
         <p id="MSS_2326">
            abhirāme'bhiniveśaṃ vidadhānā vividhalābhanirapekṣā /<br />
            upahasyase sumadhye vidagdhavārāṅganāvāraiḥ //
             <span class="ref">MSS_2326</span></p>
         
         <p id="MSS_2327">
            abhilakṣyaṃ sthiraṃ puṇyaṃ khyātaṃ sadbhirniṣevitam /<br />
            seveta siddhimanvicchañ ślāghyaṃ vindhyamiveśvaram //
             <span class="ref">MSS_2327</span></p>
         
         <p id="MSS_2328">
            abhilaṣata upāyaṃ vikramaṃ kīrtilakṣmyor asugamamarisainyairaṅkamabhyāgatasya /<br />
            janaka iva śiśutve supriyasyaikasūnor avinayamapi sehe pāṇḍavasya smarāriḥ //
             <span class="ref">MSS_2328</span></p>
         
         <p id="MSS_2329">
            abhilaṣati na khalu puruṣaḥ śriyamapi kīrtyā vinākṛtāṃ kuśalaḥ /<br />
            kṣaṇikāya vastune kas tyajatīha cirasthiraṃ śreyaḥ //
             <span class="ref">MSS_2329</span></p>
         
         <p id="MSS_2330">
            abhilaṣati padmayonau niḥsvavadhūnāṃ sutān sraṣṭum /<br />
            svaṃ svaṃ viśaṅkamānā vepante krakacavarttino lokāḥ //
             <span class="ref">MSS_2330</span></p>
         
         <p id="MSS_2331">
            abhilaṣatoranubhāvān tilottamāyāḥ kilottamānubhayoḥ /<br />
            sundopasundayorapi nāśo bhedādudāhriyate //
             <span class="ref">MSS_2331</span></p>
         
         <p id="MSS_2332">
            abhilaṣanti tavādharamādhurīṃ tadiha kiṃ hariṇākṣi mudhā budhāḥ /<br />
            surasudhāmadharīkurute yatas tvadadharo'dharatāmagamat tataḥ //
             <span class="ref">MSS_2332</span></p>
         
         <p id="MSS_2333">
            abhilaṣasi yadīndo vaktralakṣmīṃ mṛgākṣyāḥ punarapi sakṛdabdhau majja saṃkṣālayāṅkam
            /<br />
            suvimalamatha bimbaṃ pārijātaprasūnaiḥ surabhaya vada no cet tvaṃ kva tasyā mukhaṃ
            kva //
             <span class="ref">MSS_2333</span></p>
         
         <p id="MSS_2334">
            abhilaṣitādhikavarade praṇipatitajanārtihāriṇi śaraṇye /<br />
            caraṇau namāmyahaṃ te vidyādharadevate gauri //
             <span class="ref">MSS_2334</span></p>
         
         <p id="MSS_2335">
            abhivarṣati yo'nupālayan vidhibījāni vivekavāriṇā /<br />
            sa sadā phalaśālinīṃ kriyāṃ śaradaṃ loka ivādhitiṣṭhati //
             <span class="ref">MSS_2335</span></p>
         
         <p id="MSS_2336">
            abhivādanaśīlasya nityaṃ vṛddhopasevinaḥ /<br />
            catvāri tasya vardhanta āyuḥ prajñā yaśo balam //
             <span class="ref">MSS_2336</span></p>
         
         <p id="MSS_2337">
            abhivādayeta vṛddham āsanaṃ cāsya darśayet /<br />
            kṛtāñjalirupāsīta gacchantaṃ pṛṣṭhato'nviyāt //
             <span class="ref">MSS_2337</span></p>
         
         <p id="MSS_2338">
            abhivādya yathā vṛddhān santo gacchanti nirvṛtim /<br />
            evaṃ sajjanamākruśya mūrkho bhavati nirvṛtaḥ //
             <span class="ref">MSS_2338</span></p>
         
         <p id="MSS_2339">
            abhivīkṣya sāmikṛtamaṇḍanaṃ yatīḥ kararuddhanīvigaladaṃśukāḥ striyaḥ /<br />
            dadhire'dhibhitti paṭahapratisvanaiḥ sphuṭamaṭṭahāsamiva saudhapaṅktayaḥ //
             <span class="ref">MSS_2339</span></p>
         
         <p id="MSS_2340">
            abhiśaptaḥ puṇyakārye pravṛtto'pi na siddhibhāk /<br />
            bhartrānugamanodyuktā reṇukā janamārikā //
             <span class="ref">MSS_2340</span></p>
         
         <p id="MSS_2341">
            abhiśastavat prapaśyanti daridraṃ pārśvataḥ sthitam /<br />
            dāridryaṃ pātikaṃ loke kastacchaṃsitumarhati //
             <span class="ref">MSS_2341</span></p>
         
         <p id="MSS_2342">
            abhiṣiṣeṇayiṣuṃ bhuvanāni yaḥ smaramivākhyata lodhrarajaścayaḥ /<br />
            kṣubhitasainyaparāgavipāṇḍura- dyutirayaṃ tirayannudabhūddiśaḥ //
             <span class="ref">MSS_2342</span></p>
         
         <p id="MSS_2343">
            abhiṣekārdraśirasā rājā rājyāvalokinā /<br />
            sahāyavaraṇaṃ kāryaṃ tatra rājyaṃ pratiṣṭhitam //
             <span class="ref">MSS_2343</span></p>
         
         <p id="MSS_2344">
            yadapyalpataraṃ karma tadapyekena duṣkaram /<br />
            puruṣeṇāsahāyena kimu rājyaṃ mahodayam //
             <span class="ref">MSS_2344</span></p>
         
         <p id="MSS_2345">
            abhisaraṇaparā sadā varākī samaramahādhvasu raktapaṅkileṣu /<br />
            hṛdi dharaṇibhujāmiyaṃ nṛpaśrīr nihitapadaiva kalaṅkamātanoti //
             <span class="ref">MSS_2345</span></p>
         
         <p id="MSS_2346">
            abhisaraṇamayuktamaṅganānām iti tava sundari mā sma bhūdvitarkaḥ /<br />
            nanu patimagamat svayaṃ nadīnāṃ saridapi śaṃbhujaṭāmuhūrtamālā //
             <span class="ref">MSS_2346</span></p>
         
         <p id="MSS_2347">
            abhisaraṇarasaḥ kṛśāṅgayaṣṭer ayamaparatra na vīkṣitaḥ śruto vā /<br />
            ahimapi yadiyaṃ nirāsa nāṅghrer nibiḍatanūpuramātmanīnabuddhyā //
             <span class="ref">MSS_2347</span></p>
         
         <p id="MSS_2348">
            abhisāre sarojākṣi yadi gantuṃ samīhase /<br />
            samācchādya mukhaṃ yāhi prayatnena priyaṃ prati //
             <span class="ref">MSS_2348</span></p>
         
         <p id="MSS_2349">
            abhihanti hanta kathameṣa mādhavaṃ sukumārakāyamanavagrahaḥ smaraḥ /<br />
            acireṇa vaikṛtavivartadāruṇaḥ kalabhaṃ kaṭhora iva kūṭapākalaḥ //
             <span class="ref">MSS_2349</span></p>
         
         <p id="MSS_2350">
            abhihitāpyabhiyogaparāṅmukhī prakaṭamaṅgavilāsamakurvatī /<br />
            upari te puruṣāyitumakṣamā navavadhūriva śatrupatākinī //
             <span class="ref">MSS_2350</span></p>
         
         <p id="MSS_2351">
            abhīkṣṇamuccairdhvanatā payomucā ghanāndhakārīkṛtaśarvarīṣvapi /<br />
            taḍitprabhādarśitamārgabhūmayaḥ prayānti rāgādabhisārikāḥ striyaḥ //
             <span class="ref">MSS_2351</span></p>
         
         <p id="MSS_2352">
            abhīkṣṇamuṣṇairapi tasya soṣmaṇaḥ surendrabandīśvasitānilairyathā /<br />
            sacandanāmbhaḥkaṇakomalaistathā vapurjalārdrāpavanairna nirvavau //
             <span class="ref">MSS_2352</span></p>
         
         <p id="MSS_2353">
            abhīpsāṃ svātmano rakṣā'virataṃ susthiraṃ tathā /<br />
            yatnamātiṣṭha dhairyeṇa tataḥ siddhirbhaved dhruvam //
             <span class="ref">MSS_2353</span></p>
         
         <p id="MSS_2354">
            abhīṣṭaphalasaṃsiddhis tuṣṭiḥ kāmyā susaṃpadaḥ /<br />
            dvitribhirbahubhi sārdhaṃ bhojanena prajāyate //
             <span class="ref">MSS_2354</span></p>
         
         <p id="MSS_2355">
            abhīṣṭamāsādya cirāya kāle samuddhṛtāśaṃ kamanī cakāśe /<br />
            yoṣinmanojanmasukhodayeṣu samuddhṛtāśaṅkamanīcakāśe //
             <span class="ref">MSS_2355</span></p>
         
         <p id="MSS_2356">
            abhuktāyāṃ yasyāṃ kṣaṇamapi na yātaṃ nṛpaśatair bhuvas tasyā lābhe ka iva bahumānaḥ
            kṣitibhujām /<br />
            tadaṃśasyāpyaṃśe tadavayavaleśe'pi patayo viṣāde kartavye vidadhati jaḍāḥ pratyuta
            mudam //
             <span class="ref">MSS_2356</span></p>
         
         <p id="MSS_2357">
            abhuktvāmalakaṃ pathyaṃ bhuktvā tu badarīphalam /<br />
            kapitthaṃ sarvadā pathyaṃ kadalī na kadācana //
             <span class="ref">MSS_2357</span></p>
         
         <p id="MSS_2358">
            abhuñjatāṃścādadatāṃ dhanaṃ caurā haranti hi /<br />
            saraghāṇāṃ yathā sarvaṃ mākṣikaṃ vanacāriṇaḥ //
             <span class="ref">MSS_2358</span></p>
         
         <p id="MSS_2359">
            abhūtapūrvaṃ mama bhāvi kiṃ vā sarvaṃ sahe me sahajaṃ ca duḥkham /<br />
            kiṃ tu tvadagre śaraṇāgatānāṃ parābhavo nātha na te'nurūpam //
             <span class="ref">MSS_2359</span></p>
         
         <p id="MSS_2360">
            abhūtamāsajya viruddhamīhitaṃ balādalabhyaṃ tava lipsate nṛpaḥ /<br />
            vijānato'pi hyanayasya raudratāṃ bhavatyapāye parimohinī matiḥ //
             <span class="ref">MSS_2360</span></p>
         
         <p id="MSS_2361">
            abhūt prācī piṅgā rasapatiriva prāśya kanakaṃ gatacchāyaścandro budhajana iva grāmyasadasi
            /<br />
            kṣaṇāt kṣīṇāstārā nṛpataya ivānudyamaparā na dīpā rājante draviṇarahitānāmiva guṇāḥ
            //
             <span class="ref">MSS_2361</span></p>
         
         <p id="MSS_2362">
            abhūdambhorāśeḥ saha vasatirāsīt kamalayā guṇānāmādhāro nayanaphalaminduḥ prathayati
            /<br />
            kathaṃ siṃhīsūnustamapi tudati prauḍhadaśanair guṇānāmāsvādaṃ piśunarasanā kiṃ rasayati
            //
             <span class="ref">MSS_2362</span></p>
         
         <p id="MSS_2363">
            abhūvannadbhutoṣmāṇaḥ śītavyāpte jagattraye /<br />
            kucotsaṅgāḥ kṛśāṅgīṇāṃ sthānaṃ manmathatejasaḥ //
             <span class="ref">MSS_2363</span></p>
         
         <p id="MSS_2364">
            abhedenaiva yudhyeran rakṣeyuśca parasparam /<br />
            phalgu sainyasya yat kiṃcin madhye vyūhasya tadbhavet //
             <span class="ref">MSS_2364</span></p>
         
         <p id="MSS_2365">
            abhedenopāste kumudamudare vā sthitavato vipakṣādambhojādupagatavato vā madhulihaḥ
            /<br />
            aparyāptaḥ ko'pi svaparaparicaryāparicaya- prabandhaḥ sādhūnāmayamanabhisaṃdhānamadhuraḥ
            //
             <span class="ref">MSS_2365</span></p>
         
         <p id="MSS_2366">
            abhedyo'nuddhataḥ stabdhaḥ sūnṛtaḥ priyadarśanaḥ /<br />
            bahuśrutaḥ kālavedī jitagrantho'rthakarmavit //
             <span class="ref">MSS_2366</span></p>
         
         <p id="MSS_2367">
            abhogasubhagā bhūtir adainyadhavalaṃ kulam /<br />
            adarpaviśadā vidyā bhavatyunnatacetasām //
             <span class="ref">MSS_2367</span></p>
         
         <p id="MSS_2368">
            abhoginau maṇḍalinau tatkṣaṇānmuktakañcukau /<br />
            varamāśīviṣau spṛṣṭau na tu patnyāḥ payodharau //
             <span class="ref">MSS_2368</span></p>
         
         <p id="MSS_2369">
            abhyaktaṃ rahasi gataṃ vicittamanyena mantrayantaṃ vā /<br />
            ucitapraṇayamapi nṛpaṃ sahasāryā nopasarpanti //
             <span class="ref">MSS_2369</span></p>
         
         <p id="MSS_2370">
            abhyaktamiva snātaḥ śuciraśucimiva prabuddha iva suptam /<br />
            baddhamiva strairagatir janamiha sukhasaṅginamavaimi //
             <span class="ref">MSS_2370</span></p>
         
         <p id="MSS_2371">
            abhyaghāni municāpalāt tvayā yanmṛgaḥ kṣitipateḥ parigrahaḥ /<br />
            akṣamiṣṭa tadayaṃ pramādyatāṃ saṃvṛṇoti khalu doṣamajñatā //<br />
            abhyantaragatā bāhyā bāhyāścābhyataraṃ gatāḥ /<br />
            yairnarā nidhanaṃ yānti yathā rājā kacadrumaḥ //
             <span class="ref">MSS_2371</span></p>
         
         <p id="MSS_2372">
            abhyarthaye kimapi jīvitajanmatastvām utkaṇṭhatodgati niḥsara tāvadeva /<br />
            kānte dṛgantapathalambini jīvatīti yāvanna karṇapathameti janāpavādaḥ //
             <span class="ref">MSS_2372</span></p>
         
         <p id="MSS_2373">
            abhyarthya sapraṇati mandiramabhyupetā devī svayaṃ bhagavatī pṛthageva tāsām /<br />
            āsannavallabhasamāgamasūcanāni saṃjīvanāni vacanānyapi vācitāni //
             <span class="ref">MSS_2373</span></p>
         
         <p id="MSS_2374">
            abhyastāḥ sphuṭameva śāstragatayaḥ samyakkavitvodadheḥ pāraṃ cādhigataṃ satāṃ pariṣadi
            prāptaḥ pratiṣṭhodayaḥ /<br />
            nirviṇṇasya mamādhunā nanu paraḥ panthā na dainyaṃ vinā netuṃ vāñchati vāsanā suradhunītīre'nurūpaṃ
            vayaḥ //
             <span class="ref">MSS_2374</span></p>
         
         <p id="MSS_2375">
            abhyaste'pi nitambabhāraphalake khedālaseyaṃ gatiḥ kiṃcit saṃvalitārdhapakṣmaviralālokā
            dṛśo'ntargatāḥ /<br />
            tanmanye nibhṛtaṃ tvayādya hṛdaye kaściddhṛto vallabho niśvāsāḥ kathamanyathā dviguṇatāmete
            tavaivaṃ gatāḥ //
             <span class="ref">MSS_2375</span></p>
         
         <p id="MSS_2376">
            abhyaste'pi hi nāma vastuni cirādajñānasaṃbhāvanaṃ śaucāśaucāvivāditā viśakalasmṛtyakṣarāvartanam
            /<br />
            vāraṃ vāramṛṇopaghātakathanaṃ ko'pyeṣa ḍambhātmanāṃ prāyo dagdhadurīśavañcanavidhau
            jāgartyapūrvaḥ kramaḥ //
             <span class="ref">MSS_2376</span></p>
         
         <p id="MSS_2377">
            abhyasya pavanavijayaṃ vyākhyāya ca śaivasaṃhitāḥ sakalāḥ /<br />
            maraṇasamaye gurūṇāṃ pardavadasavo viniṣkrāntāḥ //
             <span class="ref">MSS_2377</span></p>
         
         <p id="MSS_2378">
            abhyasya vedamavadhāya ca pūrvatantram ālakṣya śiṣṭacaritāni pṛthagvidhāni /<br />
            adhyāpanādibhiravāpya dhanaṃ ca bhūri karmāṇi mātaralasāḥ kathamācareyuḥ //
             <span class="ref">MSS_2378</span></p>
         
         <p id="MSS_2379">
            abhyasya smaradaṃśakauśalamupādhyāyīrupāsyāvayoḥ krīḍāmnāyarahasyavastuni mitho'pyāsījjigīṣā
            sakhi /<br />
            utkampotpulakāṅgasaṃbhṛtaghanasvedāvilastanmayā sadyo niṣpratibhaḥ sa manmathakathāvaitaṇḍikaḥ
            khaṇḍitaḥ //
             <span class="ref">MSS_2379</span></p>
         
         <p id="MSS_2380">
            abhyasyādau śrutimatha gṛhaṃ prāpya labdhvā mahārthān iṣṭvā yajñairjanitatanayaḥ pravrajedāyuṣo'nte
            /<br />
            ityācaṣṭe ya iha sa manuryājñavalkyo'pi vā me tāvat kālaṃ pratibhavati cedāyuṣastatpramāṇam
            //
             <span class="ref">MSS_2380</span></p>
         
         <p id="MSS_2381">
            abhyāyāntaṃ jhaṭiti gilituṃ vāyumapyāyatāsye bhīmākāre prakṛtikuṭile baddhanirvyājavaire
            /<br />
            prāyeṇetthaṃ kṛtaparicaye pāpini krūrasarpe bhadraśrībhiḥ paricitikathā kīdṛśī mādṛśānām
            //
             <span class="ref">MSS_2381</span></p>
         
         <p id="MSS_2382">
            abhyāvahati kalyāṇaṃ vividhā vāksubhāṣitā /<br />
            saiva durbhāṣitā rājann anarthāyopapadyate //
             <span class="ref">MSS_2382</span></p>
         
         <p id="MSS_2383">
            abhyāsaḥ karmaṇāṃ samyag utpādayati kauśalam /<br />
            vidhinā tāvadabhyastaṃ yāvat sṛṣṭā mṛgekṣaṇā //
             <span class="ref">MSS_2383</span></p>
         
         <p id="MSS_2384">
            abhyāsakāraṇā vidyā lakṣmīḥ puṇyānusāriṇī /<br />
            dānānusāriṇī kīrtir buddhiḥ karmānusāriṇī //
             <span class="ref">MSS_2384</span></p>
         
         <p id="MSS_2385">
            abhyāsarahitā vidyā nirudyogā nṛpaśriyaḥ /<br />
            veṣayoṣāśca rāgiṇyo hāsyāyatanamaṅgane //
             <span class="ref">MSS_2385</span></p>
         
         <p id="MSS_2386">
            abhyāsaśchandasāṃ daṇḍo jvaradaṇḍaśca laṅghanam /<br />
            yamadaṇḍo viṣṇubhaktiḥ śatrudaṇḍaḥ śubhā gatiḥ //
             <span class="ref">MSS_2386</span></p>
         
         <p id="MSS_2387">
            abhyāsasthitacūtaṣaṇḍagahanasthānādito gehinī grāmaṃ kaṃcidavṛkṣakaṃ virahiṇī tūrṇaṃ
            vadhūrnīyatām /<br />
            atrāyāntyacireṇa kokilakulavyāhārajhaṃkāriṇaḥ panthastrījanajīvitaikaharaṇaprauḍhāḥ
            puro vāsarāḥ //
             <span class="ref">MSS_2387</span></p>
         
         <p id="MSS_2388">
            abhyāsāttu sthirasvānta ūrdhvaretāśca jāyate /<br />
            parānandamayo yogī jarāmaraṇavarjitaḥ //
             <span class="ref">MSS_2388</span></p>
         
         <p id="MSS_2389">
            abhyāsāddhāryate vidyā kulaṃ śīlena dhāryate /<br />
            guṇena jñāyate tvāryaḥ kopo netreṇa gamyate //
             <span class="ref">MSS_2389</span></p>
         
         <p id="MSS_2390">
            abhyāsāddhāryate vidyā kulaṃ śīlena dhāryate /<br />
            guṇairmitrāṇi dhāryante akṣṇā krodhaśca dhāryate //
             <span class="ref">MSS_2390</span></p>
         
         <p id="MSS_2391">
            abhyāsānusarī vidyā buddhiḥ karmānusāriṇī /<br />
            udyogānusarī lakṣmīḥ phalaṃ bhāgyānusāri ca //
             <span class="ref">MSS_2391</span></p>
         
         <p id="MSS_2392">
            abhyāsena sthiraṃ cittam abhyāsenānilacyutiḥ /<br />
            abhyāsena parānando hyabhyāsenātmadarśanam //
             <span class="ref">MSS_2392</span></p>
         
         <p id="MSS_2393">
            abhyāsenānyasaṃcāro hyabhyāsenānyarūpatā /<br />
            abhyāsena samutkrāntir abhyāsenāṇimādayaḥ //
             <span class="ref">MSS_2393</span></p>
         
         <p id="MSS_2394">
            abhyāso ratihetor bhavati narāṇāṃ na vastusadguṇataḥ /<br />
            satyapi māṃsopacaye rāgāya kucau sphijau na punaḥ //
             <span class="ref">MSS_2394</span></p>
         
         <p id="MSS_2395">
            abhyāso hi karmaṇāṃ kauśalamāvahati /<br />
            na hi sakṛnnipātamātreṇoda- bindurapi grāvaṇi nimnatāmādadhāti //
             <span class="ref">MSS_2395</span></p>
         
         <p id="MSS_2396">
            abhyukṣito'si salilairna balāhakānāṃ cāṣāgrapakṣasadṛśaṃ bhṛśamantarāle /<br />
            mithyaitadānanamidaṃ bhavatastathā hi hemantapadmamiva niṣprabhatāmupaiti //
             <span class="ref">MSS_2396</span></p>
         
         <p id="MSS_2397">
            abhyutthānamupāgate gṛhapatau tadbhāṣaṇe namratā tatpādārpitadṛṣṭirāsanavidhistasyopacaryā
            svayam /<br />
            supte tatra śayīta tatprathamato jahyācca śayyāmiti prācyaiḥ putri niveditaḥ kulavadhūsiddhāntadharmāgamaḥ
            //
             <span class="ref">MSS_2397</span></p>
         
         <p id="MSS_2398">
            abhyuddhṛtā vasumatī dalitaṃ ripūraḥ krīḍīkṛtā balavatā balirājalakṣmīḥ /<br />
            ekatra janmani kṛtaṃ tadanena yūnā janmatraye yadakarot puruṣaḥ purāṇaḥ //
             <span class="ref">MSS_2398</span></p>
         
         <p id="MSS_2399">
            abhyudyatkavalagrahapraṇayinaste śallakīpallavās taccāsphālasahaṃ saraḥ kṣitidhṛtāmityasti
            ko nihnute /<br />
            dantastambhaniṣaṇṇaniḥsahakaraḥ śvāsairatiprāṃśubhir yenāyaṃ virahī tu vāraṇapatiḥ
            svāmin sa vindhyo bhavān //
             <span class="ref">MSS_2399</span></p>
         
         <p id="MSS_2400">
            abhyunnatastanayugā taralāyatākṣī dvāri sthitā tadupayānamahotsavāya /<br />
            sā pūrṇakumbhanavanīrajatoraṇasrak saṃbhāramaṅgalamayatnakṛtaṃ vidhatte //
             <span class="ref">MSS_2400</span></p>
         
         <p id="MSS_2401">
            abhyunnatāṅguṣṭhanakhaprabhābhir nikṣepaṇādrāgamivodgirantau /<br />
            ājahratustaccaraṇau pṛthivyāṃ sthalāravindaśriyamavyavasthām //
             <span class="ref">MSS_2401</span></p>
         
         <p id="MSS_2402">
            abhyunnatānāmaṇurapyudāraṃ paścāt prakopaṃ janayedarīṇām /<br />
            taṃ cāpramattaḥ prasamīkṣya yāyān- na nāśayed dṛṣṭamadṛṣṭahetoḥ //
             <span class="ref">MSS_2402</span></p>
         
         <p id="MSS_2403">
            abhyunnatā purastād avagāḍhā jaghanagauravāt paścāt /<br />
            dvāre'sya pāṇḍusikate padapaṅktirdṛśyate'bhinavā //
             <span class="ref">MSS_2403</span></p>
         
         <p id="MSS_2404">
            abhyunnate'pi jalade jagadekasāra- sādhāraṇapraṇayahāriṇi hā yadete /<br />
            ullāsalāsyalalitaṃ taravo na yānti he dāvapāvaka sa tāvaka eva doṣaḥ //
             <span class="ref">MSS_2404</span></p>
         
         <p id="MSS_2405">
            abhyunnatevāṅghrinakhāṅkurāṇāṃ dyutirvireje hariṇī dṛśo'syāḥ /<br />
            puṅkhāvalī pañcaśarā yudhānāṃ lāvaṇyadarpadviguṇīkṛteva //
             <span class="ref">MSS_2405</span></p>
         
         <p id="MSS_2406">
            abhyunnato'si salilaiḥ paripūrito'si tvāmarthayanti vihagāstṛṣitāstathaite /<br />
            kālaḥ payodhara paropakṛtestavāyaṃ caṇḍānilavyatikare kva bhavān kva te vā //
             <span class="ref">MSS_2406</span></p>
         
         <p id="MSS_2407">
            abhyupayuktāḥ sadbhir gatāgatairaharahaḥ prakhindānāḥ /<br />
            kṛpaṇajanasaṃnikarṣaṃ prāpyārthāḥ prasvapantīva //
             <span class="ref">MSS_2407</span></p>
         
         <p id="MSS_2408">
            abhyullasanti vinivāritacandanānām eṇīdṛśāṃ vapuṣi kuṅkumapatralekhāḥ /<br />
            abhyāgatāḥ karasarojapadāravinda- saṃrakṣaṇāya kiraṇā iva tigmabhānoḥ //
             <span class="ref">MSS_2408</span></p>
         
         <p id="MSS_2409">
            abhyuṣṇāt saghṛtādannād acchidrāccaiva vāsasaḥ /<br />
            aparapreṣyabhāvācca bhūya icchan patatyadhaḥ //
             <span class="ref">MSS_2409</span></p>
         
         <p id="MSS_2410">
            abhyetya yācito'pi tyaktvā lajjāṃ mayā vigatalajjaḥ /<br />
            cicchedaiṣa mamāśāṃ sahasā pratiṣedhaśastreṇa //
             <span class="ref">MSS_2410</span></p>
         
         <p id="MSS_2411">
            abhracchāyā khalaprītiḥ samudrānte ca medinī /<br />
            alpenaiva vinaśyanti yauvanāni dhanāni ca //
             <span class="ref">MSS_2411</span></p>
         
         <p id="MSS_2412">
            abhracchāyā khalaprītir navasasyāni yoṣitaḥ /<br />
            kiṃcitkālopabhogyāni yauvanāni dhanāni ca //
             <span class="ref">MSS_2412</span></p>
         
         <p id="MSS_2413">
            abhracchāyā khalaprītir veśyārāgo vibhūtayaḥ /<br />
            mahībhujāṃ prasādaśca pañcaite cañcalāḥ smṛtāḥ //
             <span class="ref">MSS_2413</span></p>
         
         <p id="MSS_2414">
            abhracchāyā tṛṇādagniḥ khalaprītiḥ sthale jalam /<br />
            veśyārāgaḥ kumitraṃ ca ṣaḍete budbudopamāḥ //
             <span class="ref">MSS_2414</span></p>
         
         <p id="MSS_2415">
            abhracchāyā tṛṇādagniḥ parādhīnaṃ ca yat sukham /<br />
            ajñāneṣu ca vairāgyaṃ kṣiprametad vinaśyati //
             <span class="ref">MSS_2415</span></p>
         
         <p id="MSS_2416">
            abhradhvānairmukharitadiśaḥ śreṇayastoyadānāṃ dhārāsārairdharaṇivalayaṃ sarvataḥ plāvayanti
            /<br />
            tena snehaṃ vahati vipulaṃ matsakhīyuktametat tvam niḥsneho yadasi tadidaṃ nātha me
            vismayāya //
             <span class="ref">MSS_2416</span></p>
         
         <p id="MSS_2417">
            abhrapuṣpamapi ditsati śītaṃ sārthinā vimukhatā yadabhāji /<br />
            stokakasya khalu cañcupuṭena mlānirullasati tadghanasaṃghe //
             <span class="ref">MSS_2417</span></p>
         
         <p id="MSS_2418">
            abhravṛndaṃ viśākhāntaṃ prasūtyantaṃ ca yauvanam /<br />
            rājyāntaṃ narakaṃ tadvad yācanāntaṃ hi gauravam //
             <span class="ref">MSS_2418</span></p>
         
         <p id="MSS_2419">
            abhrūvilāsamaspṛṣṭamadarāgaṃ mṛgekṣaṇam /<br />
            idaṃ tu nayanadvandvaṃ tava tadguṇabhūṣitam //
             <span class="ref">MSS_2419</span></p>
         
         <p id="MSS_2420">
            amajjadākaṇṭhamasau sudhāsu priyaṃ priyāyā vacanaṃ nipīya /<br />
            dviṣanmukhe'pi svadate stutiryā tanmiṣṭatā neṣṭamukhe tvameyā //
             <span class="ref">MSS_2420</span></p>
         
         <p id="MSS_2421">
            amadayanmadhugandhasanāthayā kisalayādharasaṃgatayā manaḥ /<br />
            kusumasaṃbhṛtayā navamallikā smitarucā tarucāruvilāsinī //
             <span class="ref">MSS_2421</span></p>
         
         <p id="MSS_2422">
            amanaskaṃ gate citte jāyate karmaṇāṃ kṣayaḥ /<br />
            yathā citrapaṭe dagdhe dahyate citrasaṃcayaḥ //
             <span class="ref">MSS_2422</span></p>
         
         <p id="MSS_2423">
            amantramakṣaraṃ nāsti nāsti mūlamanauṣadham /<br />
            ayogyaḥ puruṣo nāsti yojakastatra durlabhaḥ //
             <span class="ref">MSS_2423</span></p>
         
         <p id="MSS_2424">
            amantramakṣaraṃ nāsti nāsti mūlamanauṣadham /<br />
            nirdhanā pṛthivī nāsti hyāmnāyāḥ khalu durlabhāḥ //
             <span class="ref">MSS_2424</span></p>
         
         <p id="MSS_2425">
            amandataravāryagradhārāhatamahībhṛtaḥ /<br />
            citracāpadharā vīrā vidyotante ghanā iva //
             <span class="ref">MSS_2425</span></p>
         
         <p id="MSS_2426">
            amandamaṇinūpurakvaṇanacārucārīkramaṃ jhaṇajjhaṇitamekhalāskhalitatārahāracchaṭam
            /<br />
            idaṃ taralakaṅkaṇāvaliviśeṣavācālitaṃ mano harati subhruvaḥ kimapi kandukakrīḍitam
            //
             <span class="ref">MSS_2426</span></p>
         
         <p id="MSS_2427">
            amandamattamātaṅga āsārābhyudayānvitaḥ /<br />
            ityādilakṣaṇopetaḥ skandhāvāraḥ praśasyate //
             <span class="ref">MSS_2427</span></p>
         
         <p id="MSS_2428">
            amandānandaniṣyandam apāstānyakriyākramam /<br />
            jagajjanmotsave tasyāḥ pītāmṛtamivābhavat //
             <span class="ref">MSS_2428</span></p>
         
         <p id="MSS_2429">
            amandānandānāṃ galadalaghusaṃtāpavipadāṃ padāmbhojadvandvaṃ śirasi dadhatāminduśirasaḥ
            /<br />
            kadā naḥ kālindīsalilaśabalairambarasarit taraṅgairaṅgārībhavati bhavabandhendhanacayaḥ
            //
             <span class="ref">MSS_2429</span></p>
         
         <p id="MSS_2430">
            amanyatāsau kusumeṣu garbhagaṃ parāgamandhaṃkaraṇaṃ viyoginām /<br />
            smareṇa mukteṣu purā purāraye tadaṅgabhasmeva śareṣu saṃgatam //
             <span class="ref">MSS_2430</span></p>
         
         <p id="MSS_2431">
            amaratarukusumasaurabha- sevanasaṃpūrṇasakalakāmasya /<br />
            puṣpāntaraseveyaṃ bhramarasya viḍambanā mahatī //
             <span class="ref">MSS_2431</span></p>
         
         <p id="MSS_2432">
            amarayuvatigītodgrīvasāraṅgaśṛṅgo- llikhitaśaśisudhāmbhaḥśādvalārāmaramyām /<br />
            surapatigajagaṇḍasraṃsidānāmbudhārā prasavasurabhimāśāṃ vāsavīyāṃ namāmi //
             <span class="ref">MSS_2432</span></p>
         
         <p id="MSS_2433">
            amarīmukhasīdhumādhurīṇāṃ laharī kācana cāturī kalānām /<br />
            taralīkurute mano madīyaṃ muralīnādaparaṃparā murāreḥ //
             <span class="ref">MSS_2433</span></p>
         
         <p id="MSS_2434">
            amarukakavitvaḍamaruka- nādena vinuhnutā na saṃcarati /<br />
            śṛṅgārabhaṇitiranyā dhanyānāṃ śravaṇavivareṣu //
             <span class="ref">MSS_2434</span></p>
         
         <p id="MSS_2435">
            amarairamṛtaṃ na pītamabdher na ca hālāhalamulbaṇaṃ hareṇa /<br />
            vidhinā nihitaṃ khalasya vāci dvayametad bahirekamantaranyat //
             <span class="ref">MSS_2435</span></p>
         
         <p id="MSS_2436">
            amarairgataṃ madhukaraiścalitaṃ pravaraiḥ prayātamapi padmadṛśām /<br />
            vibhave gate sakalameva gataṃ dhruvamekamañcati yaśaḥ sarasaḥ //
             <span class="ref">MSS_2436</span></p>
         
         <p id="MSS_2437">
            amartyāḥ santu martyā vā cetanāḥ santvacetanāḥ /<br />
            dānameva puraskṛtya stūyante bhuvanaistribhiḥ //
             <span class="ref">MSS_2437</span></p>
         
         <p id="MSS_2438">
            amarṣiṇā kṛtyamiva kṣamāśrayaṃ madoddhateneva hitaṃ priyaṃ vacaḥ /<br />
            balīyasā tadvidhineva pauruṣaṃ balaṃ nirastaṃ na rarāja jiṣṇunā //
             <span class="ref">MSS_2438</span></p>
         
         <p id="MSS_2439">
            amarṣopagṛhītānāṃ manyusaṃtaptacetasām /<br />
            parasparāpakāreṇa puṃsāṃ bhavati vigrahaḥ //
             <span class="ref">MSS_2439</span></p>
         
         <p id="MSS_2440">
            amalamṛṇālakāṇḍakamanīyakapolaruces taralasalīlanīlanalinapratiphulladṛśaḥ /<br />
            vikasadaśokaśoṇakarakāntibhṛtaḥ sutanor madalulitāni hanta lalitāni haranti manaḥ
            //
             <span class="ref">MSS_2440</span></p>
         
         <p id="MSS_2441">
            amalātmasu pratiphalannabhitas taruṇīkapolaphalakeṣu muhuḥ /<br />
            visasāra sāndrataramindurucām adhikāvabhāsitadiśāṃ nikaraḥ //
             <span class="ref">MSS_2441</span></p>
         
         <p id="MSS_2442">
            amalīmasamacchidram akrauryamatisundaram /<br />
            adeyamapratigrāhyam aho jñānaṃ mahādhanam //
             <span class="ref">MSS_2442</span></p>
         
         <p id="MSS_2443">
            amātyaḥ śūra eva syād yuddhasaṃpanna eva ca /<br />
            tasmādapi bhayaṃ rājñaḥ paśya rājyasya yojanam //
             <span class="ref">MSS_2443</span></p>
         
         <p id="MSS_2444">
            amātyarāṣṭradurgāṇi kośo daṇḍaśca pañcamaḥ /<br />
            etāḥ prakṛtayastajjñair vijigīṣorudāhṛtāḥ //
             <span class="ref">MSS_2444</span></p>
         
         <p id="MSS_2445">
            amātyādyāḥ prakṛtayo mitrāntā rājyamucyate /<br />
            aśeṣarājyavyasanāt pārthivavyasanaṃ guru //
             <span class="ref">MSS_2445</span></p>
         
         <p id="MSS_2446">
            amātye daṇḍa āyatto daṇḍe vainayikī kriyā /<br />
            nṛpatau koṣarāṣṭre tu dūte saṃdhiviparyayau //
             <span class="ref">MSS_2446</span></p>
         
         <p id="MSS_2447">
            amātyaiḥ kāmavṛtto hi rājā kāpathamāśritaḥ /<br />
            nigrāhyaḥ sarvathā sadbhir na nigrāhyo nigṛhyase //
             <span class="ref">MSS_2447</span></p>
         
         <p id="MSS_2448">
            amātyo yuvarājaśca bhujāvetau mahīpateḥ /<br />
            mantrī netraṃ hi tadbhinna etasminnapi tadvadhaḥ //
             <span class="ref">MSS_2448</span></p>
         
         <p id="MSS_2449">
            amātsaryaṃ budhāḥ prāhur dānaṃ dharme ca saṃyamam /<br />
            avasthitena nityaṃ ca satyenāmatsarī bhavet //
             <span class="ref">MSS_2449</span></p>
         
         <p id="MSS_2450">
            amānitaṃ hi yudhyeta kṛtamānārthasaṃgraham /<br />
            na vimānimatyarthaṃ pradīptakrodhapāvakam //
             <span class="ref">MSS_2450</span></p>
         
         <p id="MSS_2451">
            amānuṣaṃ sattvamantar yoginaṃ praviśedyadi /<br />
            vāyvagnidhāraṇā cainaṃ dehasaṃsthaṃ vinirdahet //
             <span class="ref">MSS_2451</span></p>
         
         <p id="MSS_2452">
            amānenāpi bhavatā dānamānādibhirguṇaiḥ /<br />
            āśritaḥ sarva evāyaṃ samānaḥ kriyate janaḥ //
             <span class="ref">MSS_2452</span></p>
         
         <p id="MSS_2453">
            amāyayaiva varteta na kathaṃcana māyayā /<br />
            budhyetāriprayuktāṃ ca māyāṃ nityaṃ susaṃvṛtaḥ //
             <span class="ref">MSS_2453</span></p>
         
         <p id="MSS_2454">
            amāvāsyāmaṣṭamīṃ ca paurṇamāsīṃ caturdaśīm /<br />
            brahmacārī bhavennityam apyṛtau snātako dvijaḥ //
             <span class="ref">MSS_2454</span></p>
         
         <p id="MSS_2455">
            amitaṃ madhu tatkathā mama śravaṇaprāghuṇakīkṛtā janaiḥ /<br />
            madanānalabodhane bhavet khaga dhāyyā dhigadhairyadhāriṇaḥ //
             <span class="ref">MSS_2455</span></p>
         
         <p id="MSS_2456">
            amitaḥ samitaḥ prāptair utkarṣairharṣada prabho /<br />
            ahitaḥ sahitaḥ sādhuyaśobhirasatāmasi //
             <span class="ref">MSS_2456</span></p>
         
         <p id="MSS_2457">
            amitaguṇo'pi padārtho doṣeṇaikena nindito bhavati /<br />
            nikhilarasāyanamahito gandhenogreṇa laśuna iva //
             <span class="ref">MSS_2457</span></p>
         
         <p id="MSS_2458">
            amitadyutirākarāt prasūtiḥ pariśuddhā ca mahāmaṇerviśeṣaḥ /<br />
            makuṭe caraṇāṅgulīyake vā viniveśaḥ punarasya śilpitantram //
             <span class="ref">MSS_2458</span></p>
         
         <p id="MSS_2459">
            amitraṃ kurute mitraṃ mitraṃ dveṣṭi hinasti ca /<br />
            karma cārabhate duṣṭaṃ tamāhurmūḍhacetasam //
             <span class="ref">MSS_2459</span></p>
         
         <p id="MSS_2460">
            amitraṃ kurute mitraṃ mitraṃ dveṣṭi hinasti ca /<br />
            śubhaṃ vettyaśubhaṃ pāpaṃ bhadraṃ daivahato naraḥ //
             <span class="ref">MSS_2460</span></p>
         
         <p id="MSS_2461">
            amitraṃ kurute mitraṃ mitraṃ dveṣṭi hinasti vaḥ /<br />
            mitrāṇi tasya naśyanti amitraṃ naṣṭameva ca //
             <span class="ref">MSS_2461</span></p>
         
         <p id="MSS_2462">
            amitraṃ naiva muñceta bruvantaṃ karuṇānyapi /<br />
            duḥkhaṃ tatra na kurvīta hanyāt pūrvāpakāriṇam //
             <span class="ref">MSS_2462</span></p>
         
         <p id="MSS_2463">
            amitramapi ceddīnaṃ śaraṇaiṣiṇamāgatam /<br />
            vyasane yo'nugṛhṇāti sa vai puruṣasattamaḥ //
             <span class="ref">MSS_2463</span></p>
         
         <p id="MSS_2464">
            amitrapramitā hyetā gataśraddhāḥ sudāruṇaḥ /<br />
            mūlapravādena viṣaṃ prayacchanti jighāṃsavaḥ //
             <span class="ref">MSS_2464</span></p>
         
         <p id="MSS_2465">
            amitravyasanānmitram utthitaṃ yadvirajyati /<br />
            arivyasanasiddhyā tac chatruṇaiva prasidhyati //
             <span class="ref">MSS_2465</span></p>
         
         <p id="MSS_2466">
            amitrāṇāṃ vadhe yukto mitrāṇāṃ saṃgrahe rataḥ /<br />
            trivargaphalabhoktā tu rājā dharmeṇa yujyate //
             <span class="ref">MSS_2466</span></p>
         
         <p id="MSS_2467">
            amitrādunnatiṃ prāpya nonnato'smīti viśvaset /<br />
            tasmāt prāpyonnatiṃ naśyet prāvāra iva kīṭakaḥ //
             <span class="ref">MSS_2467</span></p>
         
         <p id="MSS_2468">
            amitrānapi kurvīta mitrānyupacayāvahān /<br />
            ahite vartamānāni mitrāṇyapi parityajet //
             <span class="ref">MSS_2468</span></p>
         
         <p id="MSS_2469">
            amitre viśvāsaḥ śvapacakarake saumikarasaḥ kapāle gaṅgāmbhaḥ khalapariṣadaṅke sujanatā
            /<br />
            parikṣīṇācāre śrutamanupanīte ca nigamaḥ svataḥsiddhāṃ śuddhiṃ tyajati viparītaṃ ca
            phalati //
             <span class="ref">MSS_2469</span></p>
         
         <p id="MSS_2470">
            amitro na vimoktavyaḥ kṛpaṇaṃ bahvapi bruvan /<br />
            kṛpā tasmin na kartavyā hanyādevāpakāriṇam //
             <span class="ref">MSS_2470</span></p>
         
         <p id="MSS_2471">
            amitro mitratāṃ yāti mitraṃ cāpi praduṣyati /<br />
            sāmarthyayogāt kāryāṇāṃ tadgatyā hi sadā gatiḥ //
             <span class="ref">MSS_2471</span></p>
         
         <p id="MSS_2472">
            amī kārāgāre niviḍanalinīnālanigaḍair nibadhyantāṃ haṃsāḥ prathamavisakandāṅkurabhidaḥ
            /<br />
            nave vāsantīnāmudayini vane garbhakalikā- cchido nirdhāryantāṃ parabhṛtayuvāno madakalāḥ
            //
             <span class="ref">MSS_2472</span></p>
         
         <p id="MSS_2473">
            amī taṭasamīpanirjharataraṅgariṅgatpayo- jaḍīkṛtapaṭīrabhūruhakuṭīrasaṃcāriṇaḥ /<br />
            mano vidhurayanti me malayamekhalāmedurāḥ durāsadavanapriyapriyatamārutā mārutāḥ //
             <span class="ref">MSS_2473</span></p>
         
         <p id="MSS_2474">
            amī tilāḥ tailika nūnametāṃ snehādavasthāṃ bhavatopanītāḥ /<br />
            dveṣo'bhaviṣyadyadamīṣu nūnaṃ tadā na jāne kimivākariṣyaḥ //
             <span class="ref">MSS_2474</span></p>
         
         <p id="MSS_2475">
            amī pānakarambhābhāḥ saptāpi jalarāśayaḥ /<br />
            tvadyaśorāja haṃsasya pañjaraṃ bhuvanatrayam //
             <span class="ref">MSS_2475</span></p>
         
         <p id="MSS_2476">
            amī purasthāḥ sakalāḥ sunidritā na nūpuraṃ muñca sukhena yāsyasi /<br />
            vrajatyapi śrīpatiraṅghrimāśritaṃ hare tavākhyātiriyaṃ bhaviṣyati //
             <span class="ref">MSS_2476</span></p>
         
         <p id="MSS_2477">
            amī pṛthustambabhṛtaḥ piśaṅgatāṃ gatā vipākena phalasya śālayaḥ /<br />
            vikāsi vaprāmbhasi gandhasūcitaṃ namanti nighrātumivāsyatotpalam //
             <span class="ref">MSS_2477</span></p>
         
         <p id="MSS_2478">
            amībhiḥ saṃsiktestava kimu phalaṃ vāridaghaṭe yadete'pekṣante salilamavaṭebhyo'pi
            taravaḥ /<br />
            ayaṃ yukto vyaktaṃ nanu sukhayituṃ cātakaśiśur yadeṣa grīṣme'pi spṛhayati na pāthastvadaparān
            //
             <span class="ref">MSS_2478</span></p>
         
         <p id="MSS_2479">
            amībhirākaṇṭhamabhoji tadgṛhe tuṣāradhārāmṛditeva śakarā /<br />
            hayadviṣadvaṣkayaṇīpayaḥ sutaṃ sudhāhradāt paṅkamivoddhṛtaṃ dadhi //
             <span class="ref">MSS_2479</span></p>
         
         <p id="MSS_2480">
            amī vyarthārambhā duradhigamabhūbhṛtparisare viṣaktā lakṣyante vayamiva hatāśā jaladharāḥ
            /<br />
            mamevāntaśceṣṭāviphalavipulākāravibhavāḥ svabhūmau yāntīmāḥ pariṇatimasaṃkhyāśca saritaḥ
            //
             <span class="ref">MSS_2480</span></p>
         
         <p id="MSS_2481">
            amī śirīṣaprasavāvataṃsāḥ prabhraṃśino vārivihāriṇīnām /<br />
            pāriplavāḥ srotasi nimnagāyāḥ śaivālalolāṃśchalayanti mīnān //
             <span class="ref">MSS_2481</span></p>
         
         <p id="MSS_2482">
            amīṣāṃ jantūnāṃ katipayanimeṣasthitijuṣāṃ viyoge dhīrāṇāṃ ka iha paritāpasya viṣayaḥ
            /<br />
            kṣaṇādutpadyante vilayamapi yānti kṣaṇamamī na ke'pi sthātāraḥ suragiripayodhiprabhṛtayaḥ
            //
             <span class="ref">MSS_2482</span></p>
         
         <p id="MSS_2483">
            amīṣāṃ prāṇānāṃ tulitabisinīpatrapayasāṃ kṛte kiṃ nāsmābhirvigalitavivekairvyavasitam
            /<br />
            yadāḍhyānāmagre draviṇamadaniḥsaṃjñamanasāṃ kṛtaṃ vītavrīḍairnijaguṇakathāpātakamapi
            //
             <span class="ref">MSS_2483</span></p>
         
         <p id="MSS_2484">
            amīṣāṃ mañjuśrīruciravadanaśrīkṛtarucāṃ śrutaṃ no nāmāpi kva nu khalu himāṃśuprakṛtayaḥ
            /<br />
            mamābhyarṇe dhārṣṭyāccarati punarindīvaramiti krudhevedaṃ prāntāruṇamavatu vo locanayugam
            //
             <span class="ref">MSS_2484</span></p>
         
         <p id="MSS_2485">
            amīṣāṃ maṇḍalābhogaḥ stanānāmeva śobhate /<br />
            yeṣāmupetya sotkampā rājāno'pi karapradāḥ //
             <span class="ref">MSS_2485</span></p>
         
         <p id="MSS_2486">
            amīṣāṃ mohādvā dharaṇidharacūḍāñcalabhuvām abhāgyādvā kaiścinmarakatamaṇiścenna gaṇitaḥ
            /<br />
            tathāsau rathyāyāmapi nipatitaḥ kiṃ na kurute samunmīlannīladyutilahariliptā iva diśaḥ
            //
             <span class="ref">MSS_2486</span></p>
         
         <p id="MSS_2487">
            amīṣāmāmodapraṇayasubhagaṃ saṃgatamabhūt prasūnairunnidraiḥ saha bahubhireva prativanam
            /<br />
            udanyā na kvāpi vyaramadaravinde paramamī pibanti svacchandaṃ rasamudarapūraṃ madhulihaḥ
            //
             <span class="ref">MSS_2487</span></p>
         
         <p id="MSS_2488">
            amīṣāmārūḍhaprasavavivarāṇāṃ madhulihāṃ dhvaniḥ pānthastrīṇāṃ prasarati viyogajvara
            iva /<br />
            drumālīnāṃ yūnormana iva sarāgaṃ kisalayaṃ parāgaḥ puṣpāṇāṃ patati madanasyeva viśikhaḥ
            //
             <span class="ref">MSS_2488</span></p>
         
         <p id="MSS_2489">
            amīṣāmuṣṇāṃśoḥ kiraṇanikarāṇāṃ paricayāt sarastīkṣṇaṃ mābhūstava kila nisargaḥ śiśirimā
            /<br />
            durātmāno hyete katipayapayobindurasikān nirasyantaḥ pānthāṃstvayi kimapi śoṣaṃ vidadhati
            //
             <span class="ref">MSS_2489</span></p>
         
         <p id="MSS_2490">
            amī samuddhūtasarojareṇunā hṛtā hṛtāsārakaṇena vāyunā /<br />
            upāgame duścaritā ivāpadāṃ gatiṃ na niścetumalaṃ śilīmukhāḥ //
             <span class="ref">MSS_2490</span></p>
         
         <p id="MSS_2491">
            amī hi vastrāntaniruddhavaktrāḥ prayānti me dūrataraṃ vayasyāḥ /<br />
            paro'pi bandhuḥ sukhasaṃsthitasya mitraṃ na kaścid viṣamasthitasya //
             <span class="ref">MSS_2491</span></p>
         
         <p id="MSS_2492">
            amī hi vṛkṣāḥ phalapuṣpaśobhitāḥ kaṭhoraniṣpandalatopaveṣṭitāḥ /<br />
            nṛpājñayā rakṣijanena pālitā narāḥ sadārā iva yānti nirvṛtim //
             <span class="ref">MSS_2492</span></p>
         
         <p id="MSS_2493">
            amī helonmeṣavyasaniṣu palāśeṣu paritaḥ pibanti svacchandaṃ madhu madhuliho mādyati
            janaḥ /<br />
            ayaṃ ca pratyagraṃ daśati sahakāraṃ parabhṛto yadīdaṃ marmāntarvidalati ka eṣa vyatikaraḥ
            //
             <span class="ref">MSS_2493</span></p>
         
         <p id="MSS_2494">
            amuṃ kālakṣepaṃ tyaja jalada gambhīramadhuraiḥ kimebhirnirghoṣaiḥ sṛja jhaṭiti jhātkāri
            salilam /<br />
            aye paśyāvasthāmakaruṇasamīravyatikara- sphuraddāvajvālāvalijaṭilamūrterviṭapinaḥ
            //
             <span class="ref">MSS_2494</span></p>
         
         <p id="MSS_2495">
            amuṃ puraḥ paśyasi devadāruṃ putrīkṛto'sau vṛṣabhadhvajena /<br />
            yo hemakumbhastananiḥsṛtānāṃ skandasya mātuḥ payasāṃ rasajñaḥ //
             <span class="ref">MSS_2495</span></p>
         
         <p id="MSS_2496">
            amuṃ sahāsaprahitekṣaṇāni vyājārdhasaṃdarśitamekhalāni /<br />
            nālaṃ vikartuṃ janitendraśaṅkaṃ surāṅganāvibhramaceṣṭitāni //
             <span class="ref">MSS_2496</span></p>
         
         <p id="MSS_2497">
            amuktāṃ bhūṣayantu svāṃ tanuṃ saṃsārasindhugaiḥ /<br />
            maṇikarṇī tāmraparṇī muktimuktāphalairjanāḥ //
             <span class="ref">MSS_2497</span></p>
         
         <p id="MSS_2498">
            amudrakumudatviṣaḥ sphuritaphenalakṣmīspṛśo marālakulavibhramāḥ śapharaphālalīlābhṛtaḥ
            /<br />
            jayanti girijāpatestaralamaulimandākinī- taraṅgacayacumbinastuhinadīdhiteraṃśavaḥ
            //
             <span class="ref">MSS_2498</span></p>
         
         <p id="MSS_2499">
            amudro'pi varaṃ kūpaḥ samudreṇāpi tena kim /<br />
            susvādu salilaṃ yatra pīyate pathikaiḥ pathi //
             <span class="ref">MSS_2499</span></p>
         
         <p id="MSS_2500">
            amunā marukūpena ke ke nāma na vañcitāḥ /<br />
            rudatpathikanetrāmbupicchilaprāntabhūminā //
             <span class="ref">MSS_2500</span></p>
         
         <p id="MSS_2501">
            amunā yamunājalakelikṛtā sahasā tarasā parirabhya bhṛtā /<br />
            hariṇā hariṇī mṛganetravatī navayauvanayauvanabhāravatī //
             <span class="ref">MSS_2501</span></p>
         
         <p id="MSS_2502">
            amunaiva kaṣāyitastanī subhagena priyagātrabhasmanā /<br />
            navapallavasaṃstare yathā racayiṣyāmi tanuṃ vibhāvasau //
             <span class="ref">MSS_2502</span></p>
         
         <p id="MSS_2503">
            amunaiva pathāgatāgataṃ kṛtavānadya manoharo hariḥ /<br />
            sakhi durjanabhītayā mayā hatayā hanta ciraṃ na vīkṣitaḥ //
             <span class="ref">MSS_2503</span></p>
         
         <p id="MSS_2504">
            amuṣminnārāme tarubhirabhirāme viṭapinaḥ sphuṭaṃ nṛtyadbhṛṅgī vividhanavasaṃgītakalanāt
            /<br />
            parānandaiḥ pūrṇāḥ ka iva tava varṇāvalipada- kramaśrotā vettā dvijavara śuka śrāmyasi
            kutaḥ //
             <span class="ref">MSS_2504</span></p>
         
         <p id="MSS_2505">
            amuṣminnudyānadrumakuharanīrandhrabharite tamaḥkhaṇḍe piṇḍīkṛtabahalakālāyasaghane
            /<br />
            yatāmadyāsmākaṃ kathamapi puronyastacaraṇaṃ nimeṣe'pyunmeṣe nahi nahi viśeṣo nayanayoḥ
            //
             <span class="ref">MSS_2505</span></p>
         
         <p id="MSS_2506">
            amuṣminnudyāne vihagakhala eṣa pratikalaṃ vilolaḥ kākolaḥ kvaṇati khalu yāvat kaṭutaram
            /<br />
            sakhe tāvat kīra draḍhaya hṛdi vācaṃ ca sakalāṃ na maunena nyūno bhavati guṇabhājāṃ
            guṇagaṇaḥ //
             <span class="ref">MSS_2506</span></p>
         
         <p id="MSS_2507">
            amuṣmin pañceṣostribhuvanajigīṣoḥ sahacare mukhaṃ rātreratrestanubhuvi rahaścumbati
            sati /<br />
            jvalantīrṣyāroṣodayamayatayevoṣadhilatāḥ patadbhṛṅgībhaṅgyā dadhati kumudinyaḥ kaluṣatām
            //
             <span class="ref">MSS_2507</span></p>
         
         <p id="MSS_2508">
            amuṣmin saṃnaddhe jalamuci samabhyasya katicit kakārān paryantadviguṇamatarephaprasavinaḥ
            /<br />
            sa mādyandātyūhaścalavipulakaṇṭhaḥ prasarati kramodañcattāraḥ kramavaśanamanmandamadhuraḥ
            //
             <span class="ref">MSS_2508</span></p>
         
         <p id="MSS_2509">
            amuṣmin saṃsāre parikalitasāretaratayā tadā vidyotkarṣaḥ pariṇatimupaiti śrutividām
            /<br />
            yadā mandākinyā madhuravamarālīkalakala- praṇālīvācāle parisarataṭe yānti divasāḥ
            //
             <span class="ref">MSS_2509</span></p>
         
         <p id="MSS_2510">
            amuṣmiṃllāvāṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛthujaghanabhāge nipatitaḥ
            /<br />
            yadaṅgāṅgārāṇāṃ prathamapiśunā nābhikuhare śikhā dhūmasyeyaṃ pariṇamati romāvalivapuḥ
            //
             <span class="ref">MSS_2510</span></p>
         
         <p id="MSS_2511">
            amuṣmai caurāya pratinihatamṛtyupratibhiye prabhuḥ prītaḥ prādāduparitanapādadvayakṛte
            /<br />
            suvarṇānāṃ koṭīrdaśa daśanakoṭikṣatagirīn gajendrānapyaṣṭau madamuditakūjanmadhulihaḥ
            //
             <span class="ref">MSS_2511</span></p>
         
         <p id="MSS_2512">
            amuṣya dorbhyāmaridurgaluṇṭhane dhruvaṃ gṛhītārgaladīrghapīnatā /<br />
            uraḥśriyā tatra ca gopurasphurat- kapāṭadurdharṣatiraḥprasāritā //
             <span class="ref">MSS_2512</span></p>
         
         <p id="MSS_2513">
            amuṣya dhīrasya jayāya sāhasī tadā khalu jyāṃ viśikhaiḥ sanāthayan /<br />
            nimajjayāmāsa yaśāṃsi saṃśaye smarastrilokīvijayārjitānyapi //
             <span class="ref">MSS_2513</span></p>
         
         <p id="MSS_2514">
            amuṣya muṣitā lakṣmīś cakṣuṣeti na nūtanam /<br />
            na vedmi kathayatyasyāḥ karṇe lagnaṃ kimutpalam //
             <span class="ref">MSS_2514</span></p>
         
         <p id="MSS_2515">
            amuṣya vidyā rasanāgranartakī trayīva nītāṅgaguṇena vistaram /<br />
            agāhatāṣṭādaśatāṃ jigīṣayā navadvayadvīpapṛthagjayaśriyām //
             <span class="ref">MSS_2515</span></p>
         
         <p id="MSS_2516">
            amuṣyāṃ saṃkrāntau tava taruṇi tāruṇyataraṇe smaro dātā devastrivalitaṭinītīranikaṭe
            /<br />
            amū te vakṣojau sakhi sughaṭitau hāṭakaghaṭau mahādānaṃ kasmai vada bhavatu sāraṅganayane
            //
             <span class="ref">MSS_2516</span></p>
         
         <p id="MSS_2517">
            amuṣyā lāvaṇyaṃ mṛdulamṛdulānapyavayavān manolaulyaṃ dhātuḥ karakaṭhinatāṃ me vimṛśati
            /<br />
            padaṃ citte dhatte matiriti purā paṅkajabhuvā dhruvaṃ kalyāṇīyaṃ kalitasukṛtaireva
            racitā //
             <span class="ref">MSS_2517</span></p>
         
         <p id="MSS_2518">
            amuṣyorvībharttuḥ prasṛmaracamūsindhurabhavair avaimi prārabdhe vamathubhiravaśyāyasamaye
            /<br />
            na kampantāmantaḥ pratinṛpabhaṭā mlāyatu na tad vadhūvaktrāmbhojaṃ bhavatu na sa teṣāṃ
            kudivasaḥ //
             <span class="ref">MSS_2518</span></p>
         
         <p id="MSS_2519">
            amūni gacchanti yugāni na kṣaṇaḥ kiyat sahiṣye na hi mṛtyurasti me /<br />
            sa māṃ na kāntaḥ sphuṭamantarujjhitā na taṃ manastacca na kāyavāyavaḥ //
             <span class="ref">MSS_2519</span></p>
         
         <p id="MSS_2520">
            amūrkho yo manuṣyāṇāṃ manyusaṃtaptacetasām /<br />
            parasparopakāreṇa puṃsāṃ bhavati vigrahaḥ //
             <span class="ref">MSS_2520</span></p>
         
         <p id="MSS_2521">
            amūrhi bhittvā jaladāntarāṇi paṅkāntarāṇīva mṛṇālasūcyaḥ /<br />
            patanti candravyasanādvimuktā divo'śrudhārā iva vāridhārāḥ //
             <span class="ref">MSS_2521</span></p>
         
         <p id="MSS_2522">
            amūlyasya mama svarṇatulākoṭidvayaṃ kiyat /<br />
            iti kopādivātāmraṃ pādayugmaṃ mṛgīdṛśaḥ //
             <span class="ref">MSS_2522</span></p>
         
         <p id="MSS_2523">
            amṛtaṃ kirati himāṃśur viṣameva phaṇī samudgirati /<br />
            guṇameva vakti sādhur doṣamasādhuḥ prakāśayati //
             <span class="ref">MSS_2523</span></p>
         
         <p id="MSS_2524">
            amṛtaṃ caiva mṛtyuśca dvayaṃ dehe pratiṣṭhitam /<br />
            mṛtyumāpadyate mohāt satyenāpadyate'mṛtam //
             <span class="ref">MSS_2524</span></p>
         
         <p id="MSS_2525">
            amṛtaṃ tadadharabimbe vacaneṣvamṛtaṃ vilokane'pyamṛtam /<br />
            amṛtabhṛtau kucakumbhau satyaṃ sā sṛṣṭiraparaiva //
             <span class="ref">MSS_2525</span></p>
         
         <p id="MSS_2526">
            amṛtaṃ durlabhaṃ n ṇāṃ devānāmudakaṃ tathā /<br />
            pit ṇāṃ durlabhaḥ putras takraṃ śakrasya durlabham //
             <span class="ref">MSS_2526</span></p>
         
         <p id="MSS_2527">
            amṛtaṃ nāma yat santo mantrajihveṣu juhvati /<br />
            śobhaiva mandarakṣubdhakṣubhitāmbhodhivarṇanā //
             <span class="ref">MSS_2527</span></p>
         
         <p id="MSS_2528">
            amṛtaṃ bhujyate vidye bhavatīmāśritaiḥ param /<br />
            anye tu bata dūyante saṃsaranta itastataḥ //
             <span class="ref">MSS_2528</span></p>
         
         <p id="MSS_2529">
            amṛtaṃ śiśire vahnir amṛtaṃ kṣīrabhojanam /<br />
            amṛtaṃ guṇavadbhāryā amṛtaṃ bālabhāṣitam //
             <span class="ref">MSS_2529</span></p>
         
         <p id="MSS_2530">
            amṛtaṃ śiśire vahnir amṛtaṃ priyadarśanam /<br />
            amṛtaṃ rājasaṃmānam amṛtaṃ kṣīrabhojanam //
             <span class="ref">MSS_2530</span></p>
         
         <p id="MSS_2531">
            amṛtaṃ śiśire vahnir amṛtaṃ bālabhāṣaṇam /<br />
            amṛtaṃ svapriyā bhāryā hyamṛtaṃ svāmigauravam //
             <span class="ref">MSS_2531</span></p>
         
         <p id="MSS_2532">
            amṛtaṃ śiśire vahnir amṛtaṃ svāmigauram /<br />
            bhāryāmṛtaṃ guṇavatī dhāroṣṇamamṛtaṃ payaḥ //
             <span class="ref">MSS_2532</span></p>
         
         <p id="MSS_2533">
            amṛtaṃ sadguṇā bhāryā amṛtaṃ bālabhāṣitam /<br />
            amṛtaṃ rājasaṃmānam amṛtaṃ mānabhojanam //
             <span class="ref">MSS_2533</span></p>
         
         <p id="MSS_2534">
            amṛtajaladheḥ pāyaṃ pāyaṃ payāṃsi payodharaḥ kirati karakāstārākārā yadi sphaṭikāvanau
            /<br />
            tadiha tulanāmānīyante kṣaṇaṃ kaṭhināḥ punaḥ satatamamṛtasyandodgārā giraḥ pratibhāvatām
            //
             <span class="ref">MSS_2534</span></p>
         
         <p id="MSS_2535">
            amṛtadravamādhurīdhurīṇāṃ giramākarṇya kuraṅgalocanāyāḥ /<br />
            muhurabhyasanaṃ kaṣāyakaṇṭhī kalakaṇṭhī kurute kuhūrutena //
             <span class="ref">MSS_2535</span></p>
         
         <p id="MSS_2536">
            amṛtadravairvidadhadabjadṛśām apamārgamoṣadhipatiḥ sma karaiḥ /<br />
            parito visarpi paritāpi bhṛśaṃ vapuṣo'vatārayati mānaviṣam //
             <span class="ref">MSS_2536</span></p>
         
         <p id="MSS_2537">
            amṛtanidhānaṃ ruciraṃ saṃtāpanivartate sadā niratam /<br />
            candramukhaṃ tava sundari susmitabhāsā vikāsate paritaḥ //
             <span class="ref">MSS_2537</span></p>
         
         <p id="MSS_2538">
            amṛtamadhuraiḥ kāñcīnādaiḥ kṛtābhayaḍiṇḍime trivalilaharīlāvaṇyāmbhaḥkaṇotkarakarbure
            /<br />
            viṣamanayanajvālājālāvalīḍhaparākramo luṭhati madanastanvaṅgīnāṃ nitambaśilātale //
             <span class="ref">MSS_2538</span></p>
         
         <p id="MSS_2539">
            amṛtamamṛtaṃ kaḥ saṃdeho madhūnyapi nānyathā madhuramadhikaṃ cūtasyāpi prasannarasaṃ
            phalam /<br />
            sakṛdapi punarmadhyasthaḥ san rasāntaravijjano vadatu yadihānyatsvādu syāt priyādaśanacchadāt
            //
             <span class="ref">MSS_2539</span></p>
         
         <p id="MSS_2540">
            amṛtamamṛtaṃ candraṃ candraṃ ratiṃ ca ratiṃ tathā prathitamatayaḥ kāmaṃ brūyurmadhūni
            madhūnyapi /<br />
            yadi na subhagāsparśāmodaṃ vinā pramude tataḥ sakalamakalaṃ teṣāṃ vyūhaṃ bravīmi punaḥ
            priye //
             <span class="ref">MSS_2540</span></p>
         
         <p id="MSS_2541">
            amṛtamamṛtaṃ candraścandrastathāmbujamambujaṃ ratirapi ratiḥ kāmaḥ kāmo madhūni madhūnyapi
            /<br />
            iti na bhajate vastu prāyaḥ parasparasaṃkaraṃ tadiyamabalā dhatte lakṣmīṃ kathaṃ sakalātmikām
            //
             <span class="ref">MSS_2541</span></p>
         
         <p id="MSS_2542">
            amṛtamayamanaṅgakṣmāruhasyālavālaṃ mṛtadivasakapālaṃ kālakāpālikasya /<br />
            jayati makaraketoḥ śāṇacakraṃ śarāṇām amarapurapurandhrīdarpaṇaḥ śvetabhānuḥ //
             <span class="ref">MSS_2542</span></p>
         
         <p id="MSS_2543">
            amṛtarasavisaravitaraṇa- maraṇottāritasure sati payodhau /<br />
            kasya sphuranti hṛdaye grīṣmataḍākā bhuvi varākāḥ //
             <span class="ref">MSS_2543</span></p>
         
         <p id="MSS_2544">
            amṛtarasasārabhūtaḥ sakalakalo makaraketusarvasvam /<br />
            akhilajananayanasukhakṛt kathamindurvāsare'bhyuditaḥ //
             <span class="ref">MSS_2544</span></p>
         
         <p id="MSS_2545">
            amṛtavacanalīlāvibhramairannapānaṃ racaya catura kīra bhrāntacitteṣu teṣu /<br />
            akalitaparasevātāpapāpaḥ piko'sau bhajatu vipinavāṭīmeṣa pīyūṣakaṇṭhaḥ //
             <span class="ref">MSS_2545</span></p>
         
         <p id="MSS_2546">
            amṛtasiktamivāṅgamidaṃ yadi bhavati tanvi tavādbhutavīkṣitaiḥ /<br />
            adharamindukarādapi śubhrayanty aruṇayantyaruṇādapi kiṃ dṛśam //
             <span class="ref">MSS_2546</span></p>
         
         <p id="MSS_2547">
            amṛtasyandikiraṇaś candramā nāmato mataḥ /<br />
            anya evāyamarthātmā viṣaniṣyandidīdhitiḥ //
             <span class="ref">MSS_2547</span></p>
         
         <p id="MSS_2548">
            amṛtasyandinaṃ kaścit kṛṣṇameghaṃ dvijaḥ smaran /<br />
            udanyayā na veśantam udanvantaṃ ca vīkṣate //
             <span class="ref">MSS_2548</span></p>
         
         <p id="MSS_2549">
            amṛtasya pravāhaiḥ kiṃ kāyakṣālanasaṃbhavaiḥ /<br />
            cirānmitrapariṣvaṅgo yo'sau mūlyavivarjitaḥ //
             <span class="ref">MSS_2549</span></p>
         
         <p id="MSS_2550">
            amṛtasyeva kuṇḍāni sukhānāmiva rāśayaḥ /<br />
            rateriva nidhānāni yoṣitaḥ kena nirmitāḥ //
             <span class="ref">MSS_2550</span></p>
         
         <p id="MSS_2551">
            amṛtasyeva tṛpyeta apamānasya yogavit /<br />
            viṣavacca jugupseta saṃmānasya sadā dvijaḥ //
             <span class="ref">MSS_2551</span></p>
         
         <p id="MSS_2552">
            amṛtasyeva saṃtṛpyed avamānasya vai dvijaḥ /<br />
            sukhaṃ hyavamataḥ śete yo'vamantā sa naśyati //
             <span class="ref">MSS_2552</span></p>
         
         <p id="MSS_2553">
            amṛtāṃśoḥ kiraṇebhyo- 'jāyata vṛddhirmahodadherudare /<br />
            kathayanti hāramaṇayo hṛdi tāpamuṣaḥ spṛśanto'pi //
             <span class="ref">MSS_2553</span></p>
         
         <p id="MSS_2554">
            amṛtātmani padmānāṃ dveṣṭari snigdhatārake /<br />
            mukhendau tava satyasmin apareṇa kimindunā //
             <span class="ref">MSS_2554</span></p>
         
         <p id="MSS_2555">
            amṛtādamṛtaṃ na tāvakād aparaṃ yat tripurārirādarāt /<br />
            avalambya śiraḥsthalena tad dhṛtahālāhāla eṣa jīvati //
             <span class="ref">MSS_2555</span></p>
         
         <p id="MSS_2556">
            amṛtādhmātajīmūtasnigdhasaṃhananasya te /<br />
            pariṣvaṅgīya vātsalyād ayamutkaṇṭhate janaḥ //
             <span class="ref">MSS_2556</span></p>
         
         <p id="MSS_2557">
            amṛtāpyāyināṃ n ṇāṃ saṃtoṣo naiva jāyate /<br />
            gāvastṛṇamivāraṇye prārthayanti navaṃ navam //
             <span class="ref">MSS_2557</span></p>
         
         <p id="MSS_2558">
            amṛtāyatāmiti vadet pīte bhukte kṣute ca śataṃ jīva /<br />
            choṭikayā saha jṛmbhā- samaye syātāṃ cirāyurānandau //
             <span class="ref">MSS_2558</span></p>
         
         <p id="MSS_2559">
            amṛtā vigataprāṇā sāntaḥ śalyākṛtavraṇā /<br />
            abaddhā niścalevāste kūṭasaṃsthe mṛge mṛgī //
             <span class="ref">MSS_2559</span></p>
         
         <p id="MSS_2560">
            amṛtotprekṣaṇe cārur aśeṣajanasajjanaḥ /<br />
            kavirgaruḍavanmānya indravajrādivṛttakṛt //
             <span class="ref">MSS_2560</span></p>
         
         <p id="MSS_2561">
            amṛtonmathitaiḥ suvarṇacūrṇair mṛdamutpādya nidhāya nābhicakre /<br />
            akaronnavaromarājiyaṣṭyā kucakumbhau kusumeṣukumbhakāraḥ //
             <span class="ref">MSS_2561</span></p>
         
         <p id="MSS_2562">
            amedhyapūrṇe kṛmijālasaṃkule svabhāvadurgandhini śaucavarjite /<br />
            kalevare mūtrapurīṣabhājane ramanti mūḍhā viramanti paṇḍitāḥ //
             <span class="ref">MSS_2562</span></p>
         
         <p id="MSS_2563">
            ameyo mitalokastvam anarthī prārthanāvahaḥ /<br />
            ajito jiṣṇuratyantam avyakto vyaktakāraṇam //
             <span class="ref">MSS_2563</span></p>
         
         <p id="MSS_2564">
            amoghakrodhaharṣasya svayaṃ kṛtyānvavekṣiṇaḥ /<br />
            ātmapratyayakośasya vasudheyaṃ vasuṃdharā //
             <span class="ref">MSS_2564</span></p>
         
         <p id="MSS_2565">
            amoghā vāsare vidyud amoghaṃ niśi garjitam /<br />
            amoghā munīnāṃ vāṇī amoghaṃ devadarśanam //
             <span class="ref">MSS_2565</span></p>
         
         <p id="MSS_2566">
            amauktikamasauvarṇaṃ brāhmaṇānāṃ vibhūṣaṇam /<br />
            devatānāṃ pit ṇāṃ ca bhāgo yena pradīyate //
             <span class="ref">MSS_2566</span></p>
         
         <p id="MSS_2567">
            ambaraṃ vinayataḥ priyapāṇer yoṣitaśca karayoḥ kalahasya /<br />
            vāraṇāmiva vidhātumabhīkṣṇaṃ kakṣyayā ca valayaiśca śiśiñje //
             <span class="ref">MSS_2567</span></p>
         
         <p id="MSS_2568">
            ambaraṃ stimitamambudhārayā vyakta eṣa paritaḥ payodharaḥ /<br />
            prāvṛṣā kimapi lajjamānayā mīlite ravividhūvilocane //
             <span class="ref">MSS_2568</span></p>
         
         <p id="MSS_2569">
            ambaramanūrulaṅghyaṃ vasuṃdharā sāpi vāmanaikapadā /<br />
            abdhirapi potalaṅghyaḥ satāṃ manaḥ kena tulyaṃ syāt //
             <span class="ref">MSS_2569</span></p>
         
         <p id="MSS_2570">
            ambaramapanaya mugdhe vrajatu vikāśaṃ digambaratā /<br />
            hārāvalisurataṭinī nakhaśaśimaṇḍalasya kucaśambhoḥ //
             <span class="ref">MSS_2570</span></p>
         
         <p id="MSS_2571">
            ambaramambuni patramarātiḥ pītamahīnagaṇasya dadāha /<br />
            yasya vadhūstanayaṃ gṛhamabjā pātu sa vo haralocanavahniḥ //
             <span class="ref">MSS_2571</span></p>
         
         <p id="MSS_2572">
            ambarameṣa ramaṇyai yāminyai vāsaraḥ preyān /<br />
            adhikaṃ dadau nijāṅkād atha saṃkucitaḥ svayaṃ tasthau //
             <span class="ref">MSS_2572</span></p>
         
         <p id="MSS_2573">
            ambaravipinamidānīṃ timiravarāho'vagāhate jaladheḥ /<br />
            romasu yadasya lagnās tārakajalabindavo bhānti //
             <span class="ref">MSS_2573</span></p>
         
         <p id="MSS_2574">
            ambarāntamavalambitukāmam andhyayā samabhivīkṣya tu kāmam /<br />
            andhakāramatha gamya tanūnaṃ lajjayeva niragamyata nūnam //
             <span class="ref">MSS_2574</span></p>
         
         <p id="MSS_2575">
            ambare'mbubharalambipayode mattabarhirucire'drinitambe /<br />
            puṣpadhāmani kadambakadambe kā gatiḥ pathika kālavilambe //
             <span class="ref">MSS_2575</span></p>
         
         <p id="MSS_2576">
            amba śrāmyasi tiṣṭha gorasamahaṃ mathnāmi manthānakaṃ prālambya sthitamīśvaraṃ sarabhasaṃ
            dīnānano vāsukiḥ /<br />
            sāsūyaṃ kamalālayā suragaṇaḥ sānandamudyadbhayaṃ rāhuḥ praikṣata yaṃ sa vo'stu śivado
            gopālabālo hariḥ //
             <span class="ref">MSS_2576</span></p>
         
         <p id="MSS_2577">
            ambā kupyati tāta mūrdhni vidhṛtā gaṅgeyamutsṛjyatāṃ vidvan ṣaṇmukha kā gatirmama
            ciraṃ mūrdhni sthitāyā vada /<br />
            kopāveśavaśādaśeṣavadanaiḥ pratyuttaraṃ dattavān ambhodhirjaladhiḥ payodhirudadhirvārāṃ
            nidhirvāridhiḥ //
             <span class="ref">MSS_2577</span></p>
         
         <p id="MSS_2578">
            ambā tuṣyati na mayā na snuṣayā sāpi nāmbayā na mayā /<br />
            ahamapi na tayā na tayā vada rājan kasya doṣo'yam //
             <span class="ref">MSS_2578</span></p>
         
         <p id="MSS_2579">
            ambāmathārghajalapātrabhṛtaṃ nirīkṣya dūrādapāsaradasau janatā vihastā /<br />
            pūrṇādivāndhatamasāni tuṣārakānter āryāt pṛthagjanaśatāni hi saṃbhramanti //
             <span class="ref">MSS_2579</span></p>
         
         <p id="MSS_2580">
            ambāyāśca pituśca sadguṇagaṇo yasminnabhivyajyate tasmin svapratibimbiteva nikhilā
            saivākṛtiḥ sā dyutiḥ /<br />
            sā vāṇi vinayaḥ sa eva sahajaḥ puṇyānubhāvaḥ sa ca ślāghāyāḥ sadanaṃ sukhasya vasatistenaiva
            putrī pitā //
             <span class="ref">MSS_2580</span></p>
         
         <p id="MSS_2581">
            ambā yena sarasvatī sutavatī tasyārpayantī rasān nānācāṭumukhī sa durlaḍitavān khelābhirucchṛṅkhalaḥ
            /<br />
            jihvādurvyasanairupadravarujaḥ kurvanti ye duḥsutām tān dṛṣṭvārthamitastato nikhanati
            svaṃ niḥsvamātanvatī //
             <span class="ref">MSS_2581</span></p>
         
         <p id="MSS_2582">
            ambā śete'tra vṛddhā pariṇatavayasāmagraṇīratra tāto niḥśeṣāgārakarmaśramaśithilatanuḥ
            kumbhadāsī tatheha /<br />
            asmin pāpāhamekā katipayadivasaproṣitaprāṇanāthā pānthāyetthaṃ yuvatyā kathitamabhimataṃ
            vyāhṛtivyājapūrvam //
             <span class="ref">MSS_2582</span></p>
         
         <p id="MSS_2583">
            ambujamambuni jātaṃ nahi dṛṣṭaṃ jātamambujādambu /<br />
            adhunā tadviparītaṃ caraṇasarojādvinirgatā gaṅgā //
             <span class="ref">MSS_2583</span></p>
         
         <p id="MSS_2584">
            ambujamambuni magnaṃ trāsādākāśamāśritaścandraḥ /<br />
            samprati kaḥ paripanthī yaṃ prati kopāruṇaṃ vadanam //
             <span class="ref">MSS_2584</span></p>
         
         <p id="MSS_2585">
            ambudaḥ kṛtapado nabhastale toyapūraparipūritodadhiḥ /<br />
            goṣpadasya bharaṇe'pmaśaktimān ityasatyamabhidhīyate katham //
             <span class="ref">MSS_2585</span></p>
         
         <p id="MSS_2586">
            ambudherudagamadvidhubhaṅgyā nūnamaurvaśikhibhāsmanapiṇḍaḥ /<br />
            yatkilāsya ghaṭate nahi tṛptiḥ khaṇḍitājanadṛgambusaridbhiḥ //
             <span class="ref">MSS_2586</span></p>
         
         <p id="MSS_2587">
            ambeyaṃ neyamambā nahi kharakapiśaṃ śmaśru tasyā mukhārdhe tāto'yaṃ naiṣa tātaḥ stanamurasi
            piturdṛṣṭavānnāhamatra /<br />
            keyaṃ ko'yaṃ kimetadyuvatiratha pumān vastu kiṃ syāt tṛtīyaṃ śaṃbhoḥ saṃvīkṣya rūpādapasarati
            guhaḥ śaṅkitaḥ pātu yuṣmān //
             <span class="ref">MSS_2587</span></p>
         
         <p id="MSS_2588">
            ambhaḥ kardamatāmupaiti sahasā paṅkadravaḥ pāṃśutāṃ pāṃśurvāraṇakarṇatālapavanair
            dikprāntanīhāratām /<br />
            nimnatvaṃ girayaḥ samaṃ viṣamatāṃ śūnyaṃ janasthānakaṃ niryāte tvayi rājyapāla bhavati
            tyaktasvabhāvaṃ jagat //
             <span class="ref">MSS_2588</span></p>
         
         <p id="MSS_2589">
            ambhaḥ kumbhāmbhoruha- cāmarabhṛṅgārahemarūpyāṇi /<br />
            phalatāmbūlavarāmbara- madirāmīnājyabhojyāni //
             <span class="ref">MSS_2589</span></p>
         
         <p id="MSS_2590">
            ambhaḥsaṃbhṛtimantharāmbudaravaiḥ śālūragarjābhara- prārabdhapriyaviprayuktayuvatījīvagrahe
            bhīṣaṇāḥ /<br />
            vidyuddanturitāndhakārapaṭalā gāmbhīryabaddhārava- sthairyonmūlanaśaktayaḥ kathamamī
            niryānti varṣāniśāḥ //
             <span class="ref">MSS_2590</span></p>
         
         <p id="MSS_2591">
            ambhasaḥ parimāṇena unnataṃ kamalaṃ bhavet /<br />
            svasvāminā balavatā bhṛtyo bhavati garvitaḥ //
             <span class="ref">MSS_2591</span></p>
         
         <p id="MSS_2592">
            ambhasaḥ prasṛtīraṣṭau ravāvanudite pibet /<br />
            vātapittakaphān hatvā jīvedvarṣaśataṃ sukhī //
             <span class="ref">MSS_2592</span></p>
         
         <p id="MSS_2593">
            ambhasā bhidyate setus tathā mantro'pyarakṣitaḥ /<br />
            paiśunyād bhidyate sneho vāgbhirbhidyeta kātaraḥ //
             <span class="ref">MSS_2593</span></p>
         
         <p id="MSS_2594">
            ambhasā śamamāyāti muṣṭimeyaśikhaḥ śikhī /<br />
            pravṛddho'dhaḥsthitaiḥ paścāt saṃtaptaireva dṛśyate //
             <span class="ref">MSS_2594</span></p>
         
         <p id="MSS_2595">
            ambhasi taraṇisutāyāḥ stambhitataraṇiḥ sa devakīsūnuḥ /<br />
            ātaravirahitagopyāḥ kātaramukhamīkṣate smeraḥ //
             <span class="ref">MSS_2595</span></p>
         
         <p id="MSS_2596">
            ambhastattvaṃ bhūmitattvaṃ ca vāyos tattvaṃ tejastattvamākāśatattvam /<br />
            pañcaitāni prāṇavāyuṃ militvā nāḍīyugme prāṇināṃ saṃcaranti //
             <span class="ref">MSS_2596</span></p>
         
         <p id="MSS_2597">
            ambhāṃsi jalajantūnāṃ durgaṃ durganivāsinām /<br />
            svabhūmiḥ śvāpadādīnāṃ rājñāṃ sainyaṃ paraṃ balam //
             <span class="ref">MSS_2597</span></p>
         
         <p id="MSS_2598">
            ambhojagarbhasukumāratanustadāsau kaṇṭhagrahe prathamarāgaghane vilīya /<br />
            sadyaḥ patanmadanamārgaṇarandhramārgair manye mama priyatamā hṛdayaṃ praviṣṭā //
             <span class="ref">MSS_2598</span></p>
         
         <p id="MSS_2599">
            ambhojapatrāyatalocanānām ambhodhidīrghāsviha dīrghikāsu /<br />
            samāgatānāṃ kuṭilairapāṅgair anaṅgabāṇaiḥ prahatā yuvānaḥ //
             <span class="ref">MSS_2599</span></p>
         
         <p id="MSS_2600">
            ambhojaprakaro'tha ketakakulaṃ kundotkaraḥ kairava- vrāto malligaṇo'tha campakacayo
            jātīgaṇo vāthavā /<br />
            no cedādaramātanoti pika tatkhedaṃ vṛthā mā kṛthā yasmāt kvāpi kadāpi ko'pi bhavitā
            yastvadguṇaṃ jñāsyati //
             <span class="ref">MSS_2600</span></p>
         
         <p id="MSS_2601">
            ambhojākṣyāḥ puravanalatā dhāmni saṃketabhājaś cetonāthe cirayati bhṛśaṃ mohanidrāṃ
            gatāyāḥ /<br />
            svacchaṃ nābhihradavalayitaṃ kāntaratnāṃśujālaṃ toyabhrāntyā pibati hariṇī vismayaṃ
            ca prayāti /
             <span class="ref">MSS_2601</span></p>
         
         <p id="MSS_2602">
            ambhojāni ghanāghanavyavahito'pyullāghayatyaṃśumān dūrastho'pi payodharo'tiśiśirasparśaṃ
            karotyātapam /<br />
            śaktiḥ kāpyaparikṣatāsti mahatāṃ svairaṃ daviṣṭhānyaho yanmāhātmyavaśena yānti ghaṭanāṃ
            kāryāṇi niryantraṇām //
             <span class="ref">MSS_2602</span></p>
         
         <p id="MSS_2603">
            ambhojinīvanavilāsanivāsameva haṃsasya hanti nitarāṃ kupito vidhātā /<br />
            na tvasya dugdhajalabhedavidhau prasiddhāṃ vaidagghyakīrtimapahartumasau samarthaḥ
            //
             <span class="ref">MSS_2603</span></p>
         
         <p id="MSS_2604">
            ambhodastanitaṃ niśamya kariṇāṃ bṛṃheti raṃhoyutas sadyastyaktamahīdhrakandaragṛhaḥ
            kautūhalī nirgataḥ /<br />
            etasmin kṣaṇa eva caṇḍamaśanerākarṇya śabdaṃ krudhā taṃ pratyutpatati svagarjitajitaṃ
            dhīro mṛgāṇāṃ patiḥ //
             <span class="ref">MSS_2604</span></p>
         
         <p id="MSS_2605">
            ambhodhiḥ sthalatāṃ sthalaṃ jaladhitāṃ dhūlīvalaḥ śailatāṃ merurmṛtkaṇatāṃ tṛṇaṃ kuliśatāṃ
            vajraṃ tṛṇaklībatām /<br />
            vahniḥ śītalatāṃ himaṃ dahanatāmāyāti yasyecchayā līlādurlalitādbhutavyasanine daivāya
            tasmai namaḥ //
             <span class="ref">MSS_2605</span></p>
         
         <p id="MSS_2606">
            ambhodhikṣiptamuktāruciharicaraṇodgīrṇagaṅgāmbutulyaṃ kālindīphenakāntisphuritaphaṇadharonmuktanirmokarociḥ
            /<br />
            karṇāṭīkuntalāntarvigalitasumanodāmaramyaṃ samantāc chrīkhaṇḍālepalakṣmīmupanayati
            yaśo yasya khaḍgaprasūtam //
             <span class="ref">MSS_2606</span></p>
         
         <p id="MSS_2607">
            ambhodhīnāṃ tamālaprabhavakisalayaśyāmavelāvanānām ā pārebhyaścaturṇāṃ caṭulatimikulakṣobhitāntarjalānām
            /<br />
            mālevāmlānapuṣpā tava nṛpatiśatairuhyate yā śirobhiḥ sā mayyeva skhalantī kathayati
            vinayālaṃkṛtaṃ te prabhutvam //
             <span class="ref">MSS_2607</span></p>
         
         <p id="MSS_2608">
            ambhodhereva jātāḥ kati jagati na te hanta santīha śaṅkhā yān saṃgṛhya bhramanti pratibhavanamamī
            bhikṣavo jīvanāya /<br />
            ekaḥ śrīpāñcajanyo hariharakamalakroḍahaṃsāyamāno yasyādhvānairamānairasuravaravadhūvargagarbhā
            galanti //
             <span class="ref">MSS_2608</span></p>
         
         <p id="MSS_2609">
            ambhodherjalayantramandiraparispande'pi nidrāṇayoḥ śrīnārāyaṇayorghanaṃ vighaṭayatyūṣmā
            samāliṅganam /<br />
            kiṃ cottaptaviyatkapālaphalake kaṅkālaśeṣaśriyaṃ candraṃ marmarayanti parpaṭamiva
            krūrā raveraṃśavaḥ //
             <span class="ref">MSS_2609</span></p>
         
         <p id="MSS_2610">
            ambhodhervaḍavāmukhānalajhalājvālopagūḍhāntarā vyāmohādapibannapaḥ sphuṭamamī tarṣeṇa
            paryāvilāḥ /<br />
            uddeśasphuradindracāpavalayajvālāpadeśādaho dahyante kathamanyathārdhamalināṅgāradyutastoyadāḥ
            //
             <span class="ref">MSS_2610</span></p>
         
         <p id="MSS_2611">
            ambhodhau viharantamantarahitaiḥ kīrtiṃ vahantaṃ guṇais taṃ mainākamavajragarvaviṣayau
            pakṣau dadhānaṃ numaḥ /<br />
            āsanne suralokamānuṣajagatpātālapārātyaye yaḥ pāthonidhilaṅghinaḥ pathi marutsūnorvyanaiṣīt
            klamam //
             <span class="ref">MSS_2611</span></p>
         
         <p id="MSS_2612">
            ambhonidheranavagītaguṇaikarāśer uccaiḥśravaprabhṛtiṣu prasabhaṃ hṛteṣu /<br />
            āśvāsanaṃ yadavakṛṣṭamabhūnmaharṣe toyaṃ tvayā tadapi niṣkaruṇena pītam //
             <span class="ref">MSS_2612</span></p>
         
         <p id="MSS_2613">
            ambho'pi pravahatsvabhāvamaśanairāśyānamaśmāyate grāvāmbhaḥ sravati dravatvamuditodrekeṣu
            cāveyuṣaḥ /<br />
            kālasyāskhalitaprabhāvarabhasaṃ bhāti prabhutve'dbhute kasyāmutra vidhātṛśaktighaṭite
            mārge nisargaḥ sthiraḥ //
             <span class="ref">MSS_2613</span></p>
         
         <p id="MSS_2614">
            ambhobindugrahaṇarabhasāṃścātakān vīkṣamāṇāḥ śreṇībhūtāḥ parigaṇanayā nirdiśanto valākāḥ
            /<br />
            tvāmāsādya stanitasamaye mānayiṣyanti siddhāḥ sotkampāni priyasahacarīsaṃbhramāliṅgitāni
            //
             <span class="ref">MSS_2614</span></p>
         
         <p id="MSS_2615">
            ambho bhajasva ciramasya yathābhilāṣam etanna tāṇḍavaya sairibha kānanaṃ ca /<br />
            duśceṣṭitena yadanena bhṛśaṃ tavaiṣa dhvastāśayo bhavati niṣkaluṣastaḍāgaḥ //
             <span class="ref">MSS_2615</span></p>
         
         <p id="MSS_2616">
            ambhobhistanakumbhayostava ghanaśleṣāt samutkīrṇatāṃ yātāyā śukavakrimapraṇayinī seyaṃ
            na luptā lipiḥ /<br />
            kiṃ caitāṃ kusumeṣu kuñjaraśironakṣatramālāṃ tiro- dhitsurniṣphalameva majjasi nabhaḥ
            svacche sarovāriṇi //
             <span class="ref">MSS_2616</span></p>
         
         <p id="MSS_2617">
            ambhomucāṃ salilamudgiratāṃ niśīthe tāḍīvaneṣu nibhṛtasthitakarṇatālāḥ /<br />
            ākarṇayanti kariṇo'rdhanimīlitākṣā dhārāravaṃ daśanakoṭiniṣaṇṇahastāḥ //
             <span class="ref">MSS_2617</span></p>
         
         <p id="MSS_2618">
            ambhorāśirivāsi sattvanilayo no mandarakṣo bhavān kalyāṇaprakṛtiḥ sumeruriva kiṃ devaḥ
            surāpāśrayaḥ /<br />
            sacchāyo na tu rūḍhadustaralatastvaṃ kalpavṛkṣo yathā taiḥ kurvanti tulāṃ tathāpi
            bhavato mūḍhāḥ kavīnāṃ dhiyaḥ //
             <span class="ref">MSS_2618</span></p>
         
         <p id="MSS_2619">
            ambhoruhaṃ vadanamambakamindukāntaḥ pāthonidhiḥ kusumacāpabhṛto vikāraḥ /<br />
            prādurbabhūva subhaga tvayi dūrasaṃsthe caṇḍālacandradhavalāsu niśāsu tasyāḥ //
             <span class="ref">MSS_2619</span></p>
         
         <p id="MSS_2620">
            ambhoruhamaye snātvā vāpīpayasi kāminī /<br />
            dadāti bhaktisaṃpannā puṣpasaubhāgyakāmyayā //
             <span class="ref">MSS_2620</span></p>
         
         <p id="MSS_2621">
            ambhoruhākṣi śaṃbhoś caraṇāvārādhitau kena /<br />
            yasmai vicalitavadanā madanākūtaṃ vibhāvayasi //
             <span class="ref">MSS_2621</span></p>
         
         <p id="MSS_2622">
            ambhovāhamuradviṣo nivasanaṃ dhvāntādridivyauṣadhī kandarpasya vilāsacampakadhanurvarṣālatāmañjarī
            /<br />
            lekhā vyomakaśopale viracitā cāmīkarasya sphurad dhāmnaḥ pānthivilāsinījanamanaḥ kampāya
            śampābhavat //
             <span class="ref">MSS_2622</span></p>
         
         <p id="MSS_2623">
            amlānapaṅkajā mālā kaṇṭhe rāmasya sītayā /<br />
            mudhā budhā bhramantyatra pratyakṣe'pi kriyāpade //
             <span class="ref">MSS_2623</span></p>
         
         <p id="MSS_2624">
            amlānamālyābharaṇāmbarasya varāṅganānandanamandirasya /<br />
            nityaprakāśotsavasevitasya svargasya vittasya ca ko viśeṣaḥ //
             <span class="ref">MSS_2624</span></p>
         
         <p id="MSS_2625">
            amlānastabakanti kuntalabhare sīmantasīmāsvimāḥ sindūranti kapolabhittiṣu milanmaireyarāganti
            ca /<br />
            prauḍherṣyādyutiviśramanti nayanopānte kuraṅgīdṛśaḥ bimboṣṭhe kṣitipāla bālataraṇerlākṣārasanti
            tviṣaḥ //
             <span class="ref">MSS_2625</span></p>
         
         <p id="MSS_2626">
            amlānirāmodabharaśca divyaḥ puṣpeṣu bhūyādbhavadaṅgasaṅgāt /<br />
            dṛṣṭaṃ prasūnopamayā mayānyan na dharmaśarmobhayakarmaṭhaṃ yat //
             <span class="ref">MSS_2626</span></p>
         
         <p id="MSS_2627">
            amlāno balavāñśūraś chāyevānugataḥ sadā /<br />
            satyavādī mṛdurdāntaḥ sa rājavasatiṃ vaset //
             <span class="ref">MSS_2627</span></p>
         
         <p id="MSS_2628">
            ayaṃ kanakanirmitaḥ sakalabhūdharādunnataḥ sahasranayanāśrayaḥ sapadi labdhabhāgyodayaḥ
            /<br />
            kucopari parisphurattaruṇicārucelāñcalaṃ manāgapi nivāraya tyajatu garvamurvīdharaḥ
            //
             <span class="ref">MSS_2628</span></p>
         
         <p id="MSS_2629">
            ayaṃ kāṇaḥ śukro viṣamacaraṇaḥ sūryatanayaḥ kṣatāṅgo'yaṃ rāhurvikalamahimā śītakiraṇaḥ
            /<br />
            ajānānasteṣāmapi niyatakarmasvakaphalaṃ grahagrāmagrastā vayamiti jano'yaṃ pralapati
            //
             <span class="ref">MSS_2629</span></p>
         
         <p id="MSS_2630">
            ayaṃ kāmo nijāmo vā tvayā kimavadhāritam /<br />
            iti dṛṣṭiriva praṣṭuṃ śrutiṃ śrayati subhruvām //
             <span class="ref">MSS_2630</span></p>
         
         <p id="MSS_2631">
            ayaṃ khalu mṛṇālinīnavavilāsavaihāsikas tviṣāṃ vitapate patiḥ sapadi dṛśyamānā nijāḥ
            /<br />
            stanau pulakayanti cotpaladṛśāṃ priyoraḥsthale viparyasitavṛttayo ghusṛṇapaṅkapatrāṅkurāḥ
            //
             <span class="ref">MSS_2631</span></p>
         
         <p id="MSS_2632">
            ayaṃ ca suratajvālaḥ kāmāgniḥ praṇayendhanaḥ /<br />
            narāṇāṃ yatra hūyante yauvanāni dhanāni ca //
             <span class="ref">MSS_2632</span></p>
         
         <p id="MSS_2633">
            ayaṃ jyotsnājānistava vadanadūno'mbaraguhāṃ praviṣṭastatrāpi prasṛtamidamenaṃ dṛḍhatamaḥ
            /<br />
            iti trāsodrekakramagalitasattvaḥ kṣayagadī vidhirdagdho dīnaṃ vyathayati nidānaṃ hi
            mṛdutā //
             <span class="ref">MSS_2633</span></p>
         
         <p id="MSS_2634">
            ayaṃ tasyā rathakṣobhād aṃsenāṃso nipīḍitaḥ /<br />
            ekaḥ kṛtī śarīre'smiñ śeṣamaṅgaṃ bhuvo bharaḥ //
             <span class="ref">MSS_2634</span></p>
         
         <p id="MSS_2635">
            ayaṃ tāvad bāṣpastruṭita iva muktāmaṇisaro visarpan dhārābhirluṭhati dharaṇīṃ jarjarakaṇaḥ
            /<br />
            niruddho'pyāvegaḥ sphuradadharanāsāpuṭatayā pareṣāmunneyo bhavati ca bharādhmātahṛdayaḥ
            //
             <span class="ref">MSS_2635</span></p>
         
         <p id="MSS_2636">
            ayaṃ te vidrumacchāyo marumārga ivādharaḥ /<br />
            karoti kasya no bāle pipāsākulitaṃ manaḥ //
             <span class="ref">MSS_2636</span></p>
         
         <p id="MSS_2637">
            ayaṃ trayāṇāṃ grāmāṇāṃ nidhānaṃ madhuradhvaniḥ /<br />
            rekhātrayamitīvāsyāḥ sūtritaṃ kaṇṭhakandale //
             <span class="ref">MSS_2637</span></p>
         
         <p id="MSS_2638">
            ayaṃ daridro bhaviteti vaidhasīṃ lipiṃ lalāṭe'rthijanasya jāgratīm /<br />
            mṛṣā na cakre'lpitakalpapādapaḥ praṇīya dāridryadaridratāṃ nalaḥ //
             <span class="ref">MSS_2638</span></p>
         
         <p id="MSS_2639">
            ayaṃ dūtārthasaṃkṣepaḥ pratyarthaniyatā giraḥ /<br />
            prayojanaṃ kriyotpādi kiyacchakyeta bhāṣitum //
             <span class="ref">MSS_2639</span></p>
         
         <p id="MSS_2640">
            ayaṃ dūrabhrāntaḥ paṭutarapipāsākulamanāḥ kapole te mattadvipa nipatitaḥ ṣaṭpadayuvā
            /<br />
            tvamapyetāṃ pīnaśravaṇadaradolāvyasanitāṃ vimuñca svācchandyādapanayatu tāvat tṛṣamimām
            //
             <span class="ref">MSS_2640</span></p>
         
         <p id="MSS_2641">
            ayaṃ dvīpī priyāṃ leḍhi jihvāgreṇa punaḥ punaḥ /<br />
            prītimāyāti ca tayā lihyamānaḥ svakāntayā //
             <span class="ref">MSS_2641</span></p>
         
         <p id="MSS_2642">
            ayaṃ dhārāvāhastaḍidiyamiyaṃ dagdhakarakā sa cāyaṃ nirghoṣaḥ sa ca ravavaśo bhekanicayaḥ
            /<br />
            itīva pratyaṅgaprathitamadanāgniṃ kṛśatanur ghanaśvāsotkṣepairjvalayati muhurmṛtyuvaśinī
            //
             <span class="ref">MSS_2642</span></p>
         
         <p id="MSS_2643">
            ayaṃ dhūrto māyāvinayamadhurādasya caritāt sakhi pratyūṣi tvaṃ prakṛtisarale paśyasi
            na kim /<br />
            kapole yallākṣārasabahalarāgapraṇayinīm imāṃ dhatte mudrāmanaticiravṛttāntapiśunām
            //
             <span class="ref">MSS_2643</span></p>
         
         <p id="MSS_2644">
            ayaṃ nijaḥ paro veti gaṇanā laghucetasām /<br />
            udāracaritānāṃ tu vasudhaiva kuṭumbakam //
             <span class="ref">MSS_2644</span></p>
         
         <p id="MSS_2645">
            ayaṃ netrādatrerajani rajanīvallabha iti bhramaḥ ko'yaṃ prajñāparicayaparādhīnamanasām
            /<br />
            sudhānāmādhāraḥ sa khalu ratibimbādharasudhā- rasāsekasnigdhādajani nayanāt puṣpadhanuṣaḥ
            //
             <span class="ref">MSS_2645</span></p>
         
         <p id="MSS_2646">
            ayaṃ paṭaḥ sūtradaridratāṃ gato hyayaṃ paṭaśchidraśatairalaṃkṛtaḥ /<br />
            ayaṃ paṭaḥ prāvarituṃ na śakyate hyayaṃ paṭaḥ saṃvṛta eva śobhate //
             <span class="ref">MSS_2646</span></p>
         
         <p id="MSS_2647">
            ayaṃ paṭo me pituraṅgabhūṣaṇaṃ pitāmahādyairupabhuktayauvanaḥ /<br />
            alaṃkariṣyatyatha putrapautrakān mayādhunā puṣpavadeva dhāryate //
             <span class="ref">MSS_2647</span></p>
         
         <p id="MSS_2648">
            ayaṃ padmāsanāsīnaś cakravāko virājate /<br />
            yugādau bhagavān vedhā vinirmitsuriva prajāḥ //
             <span class="ref">MSS_2648</span></p>
         
         <p id="MSS_2649">
            ayaṃ pīnastanābhogasaubhāgyavibhavocitaḥ /<br />
            draviṇopārjanasyaiva kālaḥ kuvalayekṣaṇe //
             <span class="ref">MSS_2649</span></p>
         
         <p id="MSS_2650">
            ayaṃ puraḥ pārvaṇaśarvarīśaḥ kiṃ darpaṇo'yaṃ rajanīramaṇyāḥ /<br />
            yatastadīyaṃ pratibimbamasmin saṃlakṣyate lāñchanakaitavena //
             <span class="ref">MSS_2650</span></p>
         
         <p id="MSS_2651">
            ayaṃ prabhurayaṃ bhṛtya iti yā jagataḥ sthitiḥ /<br />
            phalaṃ vijayate tatra śrīprasādāprasādayoḥ //
             <span class="ref">MSS_2651</span></p>
         
         <p id="MSS_2652">
            ayaṃ bandhuḥ paraścāyaṃ mamāyamayamanyataḥ /<br />
            iti brahmanna jānāmi tena jīvāmyanāmayaḥ //
             <span class="ref">MSS_2652</span></p>
         
         <p id="MSS_2653">
            ayaṃ mandadyutirbhāsvān astaṃ prati yiyāsati /<br />
            udayaḥ patanāyeti śrīmato bodhayan narān //
             <span class="ref">MSS_2653</span></p>
         
         <p id="MSS_2654">
            ayaṃ mama dahatyaṅgam ambhojadalasaṃstaraḥ /<br />
            hutāśanapratinidhir dāhātmā nanu yujyate //
             <span class="ref">MSS_2654</span></p>
         
         <p id="MSS_2655">
            ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ prasarati diśo
            naiṣa niyatam /<br />
            kṛtāntaḥ kiṃ sākṣānmahiṣavahano'sāviti ciraṃ samālokyājau tvāṃ vidadhati vikalpān
            pratibhaṭāḥ //
             <span class="ref">MSS_2655</span></p>
         
         <p id="MSS_2656">
            ayaṃ mukhasaroruhabhramaravibhramaḥ subhruvāṃ kucasthalakuraṅgakaḥ pṛthunitambalīlāśikhī
            /<br />
            na yauvanamadodayaścarati cārukānticchaṭā- kulatrivalikūlinīpulinarājahaṃsaściram
            //
             <span class="ref">MSS_2656</span></p>
         
         <p id="MSS_2657">
            ayaṃ mṛgaḥ samāyāti mṛgāt siṃhaḥ palāyate /<br />
            tato vegāt palāyasva tvaritaistvaritaiḥ padaiḥ //
             <span class="ref">MSS_2657</span></p>
         
         <p id="MSS_2658">
            ayaṃ meghavyūhe balini paripanthinyapasṛte śarajjanyāḥ svairaṃ hasitamiva harṣādaviratam
            /<br />
            payaḥpūrabhraṃśakramajanitasopānasikate nadītīre dhīraṃ carati viśadaḥ khañjanagaṇaḥ
            //
             <span class="ref">MSS_2658</span></p>
         
         <p id="MSS_2659">
            ayaṃ me vāggumpho viśadapadavaidagdhyamadhuraḥ sphuradbandho vandhyaḥ parahṛdi kṛtārthaḥ
            kavihṛdi /<br />
            kaṭākṣo vāmākṣyā daradalitanetrāntagalitaḥ kumāre niḥsāraḥ sa tu kimapi yūnaḥ sukhayati
            //
             <span class="ref">MSS_2659</span></p>
         
         <p id="MSS_2660">
            ayaṃ ratnākaro'mbhodhir ityasevi dhanāśayā /<br />
            dhanaṃ dūre'stu vadanam apūri kṣāravāribhiḥ //
             <span class="ref">MSS_2660</span></p>
         
         <p id="MSS_2661">
            ayaṃ rasālaḥ sukṛtaikasālaḥ pravālamālollasadālavālaḥ /<br />
            mudaḥ pradātā bhavitā kathaṃ me varāṅganetyaśrumukhī śuśoca //
             <span class="ref">MSS_2661</span></p>
         
         <p id="MSS_2662">
            ayaṃ revākuñjaḥ kusumaśarasevāsamucitaḥ samīro'yaṃ velāvanavidaladelāparimalaḥ /<br />
            iyaṃ prāvṛḍ dhanyā navajaladavinyāsacaturā smarādhīnaṃ cetaḥ sakhi kimapi kartuṃ mṛgayate
            //
             <span class="ref">MSS_2662</span></p>
         
         <p id="MSS_2663">
            ayaṃ lolanmuktāvalikiraṇamālāparikaraḥ sphuṭasyendorlakṣmīṃ kṣapayitumalaṃ manmathasuhṛt
            /<br />
            viśālaḥ śyāmāyāḥ skhalitaghananīlāṃśukavṛtiḥ stanābhogaḥ snihyanmasṛṇaghusṛṇālepasubhagaḥ
            //
             <span class="ref">MSS_2663</span></p>
         
         <p id="MSS_2664">
            ayaṃ vahati dhātāraṃ yadvā devīṃ sarasvatīm /<br />
            pakṣadvayamapi sthāne rājahaṃsasya nirmalam //
             <span class="ref">MSS_2664</span></p>
         
         <p id="MSS_2665">
            ayaṃ vārāmeko nilaya iti ratnākara iti śrito'smābhistṛṣṇātaralitamanobhirjalanidhiḥ
            /<br />
            ka evaṃ jānīte nijakarapuṭīkoṭaragataṃ kṣaṇādenaṃ tāmyattimimakaramāpāsyati muniḥ
            //
             <span class="ref">MSS_2665</span></p>
         
         <p id="MSS_2666">
            ayaṃ vipāko vada kasya yūnaḥ kalyāṇi kalyāṇaparaṃparāṇām /<br />
            yadakṣikoṇasravadacchadhārā hārāvatāro guṇamantareṇa //
             <span class="ref">MSS_2666</span></p>
         
         <p id="MSS_2667">
            ayaṃ śūnyo grāmaḥ surasadanametannu patitaṃ puraḥ śuṣkā vāpī tarurayamitaḥ śīrṇaviṭapaḥ
            /<br />
            vayaṃ caite pānthāḥ parikṛśadaśābhāgyagatayaḥ samānaḥ saṃyogaḥ kaṭurapi mano me ramayati
            //
             <span class="ref">MSS_2667</span></p>
         
         <p id="MSS_2668">
            ayaṃ sa kālaḥ saṃprāpto dhārttarāṣṭropajīvinām /<br />
            niveṣṭavyaṃ mayā tatra prāṇānaparirakṣatā //
             <span class="ref">MSS_2668</span></p>
         
         <p id="MSS_2669">
            ayaṃ sa te tiṣṭhati saṃgamotsuko viśaṅkase bhīru yato'vadhīraṇām /<br />
            labheta vā prārthayitā na vā śriyaṃ śriyo durāpaḥ kathamīpsito bhavet //
             <span class="ref">MSS_2669</span></p>
         
         <p id="MSS_2670">
            ayaṃ sa bhuvanatrayaprathitasaṃyamaḥ śaṃkaro bibharti vapuṣādhunā virahakātaraḥ kāminīm
            /<br />
            anena kila nirjitā vayamiti priyāyāḥ karaṃ kareṇa paritāḍayan jayati jātahāsaḥ smaraḥ
            //
             <span class="ref">MSS_2670</span></p>
         
         <p id="MSS_2671">
            ayaṃ sa raśanotkarṣī pīnastanavimardanaḥ /<br />
            nābhyūrujaghanasparśī nīvīvisraṃsanaḥ karaḥ //
             <span class="ref">MSS_2671</span></p>
         
         <p id="MSS_2672">
            ayaṃ sarvāṇi śāstrāṇi hṛdi jñeṣu ca vakṣyati /<br />
            sāmarthyakṛdamitrāṇāṃ mitrāṇāṃ ca nṛpātmajaḥ //
             <span class="ref">MSS_2672</span></p>
         
         <p id="MSS_2673">
            ayaṃ senottaṃsaḥ karakṛtakṛpāṇo raṇabhuvi dviṣadbhūmīpālāḥ kimapasarata prāṇakṛpaṇāḥ
            /<br />
            kimabhyarthyaḥ pṛthvīdharakuharavāso'dya bhavatāṃ na kiṃ hṛdyā vidyādharanagaranīlotpaladṛśaḥ
            //
             <span class="ref">MSS_2673</span></p>
         
         <p id="MSS_2674">
            ayaṃ snigdhaśyāmo ya iha viharatyambujavane vinidre vyāguñjanmadhupa iti taṃ jalpatu
            janaḥ /<br />
            ahaṃ śaṅke paṅkeruhakuharavāsavyasaninīṃ śriyaṃ bhṛṅgacchadmā muraripurupeto ramayitum
            //
             <span class="ref">MSS_2674</span></p>
         
         <p id="MSS_2675">
            ayaṃ svabhāvaḥ svata eva yat para- śramāpanodapravaṇaṃ mahātmanām /<br />
            sudhāṃśureṣa svayamarkakarkaśa- prabhābhitaptāmavati kṣitiṃ kila //
             <span class="ref">MSS_2675</span></p>
         
         <p id="MSS_2676">
            ayaṃ svārthaḥ parārtho'yam ityevaṃ vā na kalpayet / vibudhā naiva manyante svaṃ paraṃ
            vā pṛthak pṛthak / niyuñjīta parasyārthe protsaheta svakarmaṇi // ayaṃ hi tīvreṇa
            jaganti tejasā
             <span class="ref">MSS_2676</span></p>
         
         <p id="MSS_2677">
            pratāpya bhāsāṃ patirastamāgataḥ /<br />
            pratāpamātropanatā vibhūtayaś ciraṃ na tiṣṭhanti paropatāpinām //
             <span class="ref">MSS_2677</span></p>
         
         <p id="MSS_2678">
            ayaṃ hi dehino deho dravyajñānakriyātmakaḥ /<br />
            dehino vividhakleśasaṃtāpakṛdudāhṛtaḥ //
             <span class="ref">MSS_2678</span></p>
         
         <p id="MSS_2679">
            ayaṃ hi prathamo rāgaḥ samastajanarañjane /<br />
            yasya nāsti dvitīyo'pi sa kathaṃ pañcamo bhavet //
             <span class="ref">MSS_2679</span></p>
         
         <p id="MSS_2680">
            ayaḥpiṇḍa ivottapte khalānāṃ hṛdaye kṣaṇāt /<br />
            patitā api nekṣyante guṇāstoyakanā iva //
             <span class="ref">MSS_2680</span></p>
         
         <p id="MSS_2681">
            ayathāvihitānāṃ yan manojñatāsaṃpādau na staḥ /<br />
            kathayāmyatastarūṇāṃ ropavidhānaṃ yathoddiṣṭam //
             <span class="ref">MSS_2681</span></p>
         
         <p id="MSS_2682">
            ayane viṣuve caiva ṣaḍaśītimukheṣu ca /<br />
            candrasūryoparāge ca dattamakṣayamaśnute //
             <span class="ref">MSS_2682</span></p>
         
         <p id="MSS_2683">
            ayamakṣuṇṇakāntaśrīr adharo hariṇīdṛśaḥ /<br />
            pravālapadmarāgāder upari pratigarjati //
             <span class="ref">MSS_2683</span></p>
         
         <p id="MSS_2684">
            ayamaṅkurabhāva eva tāvat kucayoḥ karṣati lokalocanāni /<br />
            itaretarapīḍanīmavasthāṃ gatayoḥ śrīranayoḥ kathaṃ bhavitrī //
             <span class="ref">MSS_2684</span></p>
         
         <p id="MSS_2685">
            ayamatijaraṭhāḥ prakāmagurvīr alaghuvilambipayodharoparuddhāḥ /<br />
            satatamasumatāmagamyarūpāḥ pariṇatadikkarikāstaṭīrbibharti //
             <span class="ref">MSS_2685</span></p>
         
         <p id="MSS_2686">
            ayamaparalatāyāḥ sādaraṃ hanta pītvā madhu mama makarandaṃ pātumāyāti bhṛṅgaḥ /<br />
            iti manasi viṣādaṃ mallike mā kuru tvaṃ bata vada madhupānāṃ mānase ko vivekaḥ //
             <span class="ref">MSS_2686</span></p>
         
         <p id="MSS_2687">
            ayamapi kharayoṣitkarṇakāṣāyamīṣad visṛmaratimirorṇājarjaropāntamarciḥ /<br />
            madakalakalaviṅkīkākunāndīkarebhyaḥ kṣitiruhaśikharebhyo bhānumānuccinoti //
             <span class="ref">MSS_2687</span></p>
         
         <p id="MSS_2688">
            ayamapi puruhūtapreyasīmūrdhni pūrṇaḥ kalaśa iva sudhāṃśuḥ sādhurullālasīti /<br />
            madanavijayayātrākālavijñāpānāya sphurati jaladhimadhye tāmrapātrīva bhānuḥ //
             <span class="ref">MSS_2688</span></p>
         
         <p id="MSS_2689">
            ayamabhinavameghaśyāmalottuṅgasānur madamukharamayūrīmuktasaṃsaktakekaḥ /<br />
            śakuniśabalanīḍānokahasnigdhavarṣmā vitarati bṛhadaśmā parvataḥ prītimakṣṇoḥ //
             <span class="ref">MSS_2689</span></p>
         
         <p id="MSS_2690">
            ayamamṛtanidhānaṃ nāyako'pyoṣadhīnām amṛtamayaśarīraḥ kāntiyukto'pi candraḥ /<br />
            bhavati vigataraśmirmaṇḍalaṃ prāpya bhānoḥ parasadananiviṣṭaḥ ko laghutvaṃ na yāti
            //
             <span class="ref">MSS_2690</span></p>
         
         <p id="MSS_2691">
            ayamamṛtanidhānaṃ nāyako'pyoṣadhīnāṃ śatabhiṣaganuyātaḥ śaṃbhumūrdhāvataṃsaḥ /<br />
            virahayati na cainaṃ rājayakṣmā śaśāṅkaṃ hatavidhiparipākaḥ kena vā laṅghanīyaḥ //
             <span class="ref">MSS_2691</span></p>
         
         <p id="MSS_2692">
            ayamayamasāvākarṇyārāt pratidvipaḍiṇḍimaṃ madakaluṣite netre mārjannudastakarārgalaḥ
            /<br />
            agaṇitasṛṇiḥ krodhastabdhāyataśrutipallavaḥ praviśati nṛpasyāntaḥkakṣāṃ javādarimudgaraḥ
            //
             <span class="ref">MSS_2692</span></p>
         
         <p id="MSS_2693">
            ayamayogivadhūvadhapātakair mramimavāpya divaḥ khalu pātyate /<br />
            śitiniśādṛṣadi sphuṭadutpatat- kaṇagaṇādhikatārakitāmbaraḥ //
             <span class="ref">MSS_2693</span></p>
         
         <p id="MSS_2694">
            ayamaravivarebhyaścātakairniṣpatadbhir haribhiracirabhāsāṃ tejasā cānuliptaiḥ /<br />
            gatamupari ghanānāṃ vārigarbhodarāṇāṃ piśunayati rathastaṃ śīkaraklinnanemiḥ //
             <span class="ref">MSS_2694</span></p>
         
         <p id="MSS_2695">
            ayamalaghuvisārisphārijihvākalāpo jvalati yadi na madhye vāḍavo havyavāhaḥ /<br />
            muhurupacitasāro vāribhirnimnagānāṃ tribhuvanamapi kiṃ na plāvayatyamburāśiḥ //
             <span class="ref">MSS_2695</span></p>
         
         <p id="MSS_2696">
            ayamavasaraḥ saraste salilairupakartumarthināmaniśam /<br />
            idamapi ca sulabhamambho bhavati purā jaladharābhyudaye //
             <span class="ref">MSS_2696</span></p>
         
         <p id="MSS_2697">
            ayamavasara upakṛtaye prakṛticalā yāvadasti saṃpadiyam /<br />
            vipadi sadābhyudayinyāṃ punarupakartuṃ kuto'vasaraḥ //
             <span class="ref">MSS_2697</span></p>
         
         <p id="MSS_2698">
            ayamavicāritacārutayā saṃsāro bhāti ramaṇīyaḥ /<br />
            atra punaḥ paramārthadṛśāṃ na kimapi sāramaṇīyaḥ //
             <span class="ref">MSS_2698</span></p>
         
         <p id="MSS_2699">
            ayamasau gaganāṅgaṇadīpakas taralakālabhujaṃgaśikhāmaṇiḥ /<br />
            kṣaṇaviḍambitavāḍavavigrahaḥ patati vārinidhau vidhuro raviḥ //
             <span class="ref">MSS_2699</span></p>
         
         <p id="MSS_2700">
            ayamasau bhagavānuta pāṇḍavaḥ sthitamavāṅmuninā śaśimaulinā /<br />
            samadhirūḍhamajena nu jiṣṇunā sviditi vegavaśānmumuhe gaṇaiḥ //
             <span class="ref">MSS_2700</span></p>
         
         <p id="MSS_2701">
            ayamaho rajanīcarakesarī giridarīśayanāt sahasotthitaḥ /<br />
            timiravāraṇakumbhavidāraṇoc- chvalitaraktabharairiva lohitaḥ //
             <span class="ref">MSS_2701</span></p>
         
         <p id="MSS_2702">
            ayamātmā svayaṃ sākṣād guṇaratnamahārṇavaḥ /<br />
            sarvajñaḥ sarvadṛk sārvaḥ parameṣṭhī nirañjanaḥ //
             <span class="ref">MSS_2702</span></p>
         
         <p id="MSS_2703">
            ayamāndolitaprauḍhacandanadrumapallavaḥ /<br />
            utpādayati sarvasya prītiṃ malayamārutaḥ //
             <span class="ref">MSS_2703</span></p>
         
         <p id="MSS_2704">
            ayamālohitacchāyo madena mukhacandramāḥ /<br />
            saṃnaddhodayarāgasya candrasya pratigarjati //
             <span class="ref">MSS_2704</span></p>
         
         <p id="MSS_2705">
            ayamiha mugdho madhupaḥ parihṛtasahakāramañjarīpuñjaḥ /<br />
            asaralamarasamasāraṃ śākhoṭakaviṭapamanusarati //
             <span class="ref">MSS_2705</span></p>
         
         <p id="MSS_2706">
            ayamudayati kokīśokaśalyairmayūkhaiḥ śatamakhapuranārīnetragaṇḍūṣapeyaḥ /<br />
            udayagirimṛgendrodgārabhinnāṅkaraṅku- śravaṇarudhiradhārāpāṭalaḥ pārvaṇenduḥ //
             <span class="ref">MSS_2706</span></p>
         
         <p id="MSS_2707">
            ayamudayati candraścandrikādhautaviśvaḥ pariṇatavimalimni vyomni karpūragauraḥ /<br />
            ṛjurajataśalākāspardhibhiryasya pādair jagadamalamṛṇālīpañjarasthaṃ vibhāti //
             <span class="ref">MSS_2707</span></p>
         
         <p id="MSS_2708">
            ayamudayati candro vāridherambugarbhād amṛtakaṇakarālairaṃśubhirdīpyamānaḥ /<br />
            bhujagaśayanavakṣoharmyadeśe lalantyā vadanamiva yadṛcchottānitaṃ viśvamātuḥ //
             <span class="ref">MSS_2708</span></p>
         
         <p id="MSS_2709">
            ayamudayati mudrābhañjanaḥ padminīnām udayagirivanālībālamandārapuṣpam /<br />
            virahavidhurakokadvandvabandhurvibhindan kupitakapikapolakroḍatāmrastamāṃsi //
             <span class="ref">MSS_2709</span></p>
         
         <p id="MSS_2710">
            ayamudayamahīdhradhāturāgair aruṇakarāruṇitāmbarābhirāmaḥ /<br />
            vitarasi na dṛśau kṛśāṅgi tārām iva divi vanditumindurabhyupaiti //
             <span class="ref">MSS_2710</span></p>
         
         <p id="MSS_2711">
            ayamudayamahībhṛnmūrdhni pāṇiṃ gṛhītvā divasapatirahauṣīdindupādān havīṃṣi /<br />
            aruṇakiraṇavahnau kanyakā pauruhūtī haridapi kimakārṣīt tārakālājahomam //
             <span class="ref">MSS_2711</span></p>
         
         <p id="MSS_2712">
            ayamudito himaraśmir vanitāvadanasya kīdṛśaḥ sadṛśaḥ /<br />
            nīlādikopalambhaḥ sphurati pratyakṣataḥ kasya //
             <span class="ref">MSS_2712</span></p>
         
         <p id="MSS_2713">
            ayamupagatakṛṣṇaḥ kṛṣṇasārākṣipātair yamakṛ(vikasi?)tanavanīlāmbhojavaktraścakāsti
            /<br />
            jalayuvatikucānuprāsitottuṅgakumbha- sthalamadakalagarjannīranāgastaṭākaḥ //
             <span class="ref">MSS_2713</span></p>
         
         <p id="MSS_2714">
            ayamuṣasi vinidradrāviḍītuṅgapīna- stanaparisarasāndrasvedabindūpamardī /<br />
            srutamalayajavṛkṣakṣīrasaurabhyasabhyo vahati sakhi bhujaṅgībhuktaśeṣaḥ samīraḥ //
             <span class="ref">MSS_2714</span></p>
         
         <p id="MSS_2715">
            ayamekapade tayā viyogaḥ priyayā copanataḥ suduḥsaho me /<br />
            nava vāridharodayādahobhir bhavitavyaṃ ca nirātapatvaramyaiḥ //
             <span class="ref">MSS_2715</span></p>
         
         <p id="MSS_2716">
            ayameko'hameketi jñānaṃ tatsaṃgame na me /<br />
            rāga evādhikastatra haridrācūrṇayoriva //
             <span class="ref">MSS_2716</span></p>
         
         <p id="MSS_2717">
            ayameva paro dharmo hyayameva paraṃ tapaḥ /<br />
            patiśuśrūṣaṇaṃ yatra tat strīṇāṃ svargahetukam //
             <span class="ref">MSS_2717</span></p>
         
         <p id="MSS_2718">
            ayaśaḥ prāpyate yena yena cādhogatirbhavet /<br />
            svārthācca bhraśyate yena tat karma na samācaret //
             <span class="ref">MSS_2718</span></p>
         
         <p id="MSS_2719">
            ayaśasyam anāyuṣyaṃ paradārābhimarśanam /<br />
            arthakṣayakaraṃ ghoraṃ pāpasya ca punarbhavam //
             <span class="ref">MSS_2719</span></p>
         
         <p id="MSS_2720">
            ayaśobhidurāloke kopadhāmaraṇādṛte /<br />
            ayaśobhidurā loke kopadhā maraṇādṛte //
             <span class="ref">MSS_2720</span></p>
         
         <p id="MSS_2721">
            ayaścaṇakacarvaṇaṃ phaṇiphaṇāmaṇeḥ karṣaṇaṃ kareṇa giritolanaṃ jalanidheḥ padā laṅghanam
            /<br />
            prasuptaharibodhanaṃ niśitakhaṅgasaṃsparśanaṃ kadācidakhilaṃ bhavenna ca śaṭhāddhanasyārjanam
            //
             <span class="ref">MSS_2721</span></p>
         
         <p id="MSS_2722">
            ayastu kākatuṇḍena carma ārāmukhena hi /<br />
            mṛtpiṇḍaṃ ca ghaṭaṃ caiva vidhyet sūcīmukhena hi //
             <span class="ref">MSS_2722</span></p>
         
         <p id="MSS_2723">
            ayācataḥ sīdataśca sarvopāyairnimantraya /<br />
            ānṛśaṃsyaṃ paro dharmo'yācate yat pradīyate //
             <span class="ref">MSS_2723</span></p>
         
         <p id="MSS_2724">
            ayācitaḥ sukhaṃ datte yācitaśca na yacchati /<br />
            sarvasvaṃ cāpi harate vidhiruccṛṅkhalo nṛṇām //
             <span class="ref">MSS_2724</span></p>
         
         <p id="MSS_2725">
            ayācitāraṃ nahi devadevam adriḥ sutāṃ grāhayituṃ śaśāka /<br />
            abhyarthanābhaṅgabhayena sādhur mādhyasthamiṣṭe'pyavalambate'rthe //
             <span class="ref">MSS_2725</span></p>
         
         <p id="MSS_2726">
            ayācito mayā labdho matpreṣitaḥ punargataḥ /<br />
            yatrāgatastatra gatas tatra kā parivedanā //
             <span class="ref">MSS_2726</span></p>
         
         <p id="MSS_2727">
            ayācyaṃ caiva yācante'bhojyān vyāhārayanti ca /<br />
            utkocairvañcanābhiśca kāryāṇi ghnanti cāsyati //
             <span class="ref">MSS_2727</span></p>
         
         <p id="MSS_2728">
            ayājyayājanaiścaiva nāstikyena ca karmaṇām /<br />
            kulānyāśu vinaśyanti yāni hīnāni mantrataḥ //
             <span class="ref">MSS_2728</span></p>
         
         <p id="MSS_2729">
            ayi kaṭhora yaśaḥ kila te priyaṃ kimayaśo nanu ghoramataḥparam /<br />
            kimabhavadvipine hariṇīdṛśaḥ kathaya nātha kathaṃ bata manyase //
             <span class="ref">MSS_2729</span></p>
         
         <p id="MSS_2730">
            ayi kānta paśya meghaṃ nahi nahi pāpaṃ tavātipuṇyāyāḥ /<br />
            nahi nahi paśya payodharam apasāraya kañcukīmurasaḥ //
             <span class="ref">MSS_2730</span></p>
         
         <p id="MSS_2731">
            ayi kiṃ guṇavati mālati jīvati bhavatīṃ vinā madhupāḥ /<br />
            atha yadi jīvati jīvatu jīvanamapi jīvanābhāsaḥ //
             <span class="ref">MSS_2731</span></p>
         
         <p id="MSS_2732">
            ayi kuraṅgi tapovanavibhramād upagatāsi kirātapurīmimām /<br />
            iha na paśyasi dāraya māraya grasa pibeti śukānapi jalpataḥ //
             <span class="ref">MSS_2732</span></p>
         
         <p id="MSS_2733">
            ayi kuraṅgi turaṅgamavikrame tyaja vanaṃ javanaṃ gamanaṃ kuru /<br />
            iha vane vicaranti hi nāyakāḥ surabhilohitalohitasāyakāḥ //
             <span class="ref">MSS_2733</span></p>
         
         <p id="MSS_2734">
            ayi kulanicūlamūloc- chedanaduḥśīlavīcivācāle /<br />
            bakavighasapaṅkasārā na cirāt kāveri bhavitāsi //
             <span class="ref">MSS_2734</span></p>
         
         <p id="MSS_2735">
            ayi kṣudro mābhūn matimahimagarvo manasi vaḥ karī yāto bandhaṃ yadiha vinayastatra
            vijayī /<br />
            ayaṃ krodhādhmātastyajati vinayaṃ cen madavaśāt tataḥ skandhāvāraṃ na kimakhilamevākulayati
            //
             <span class="ref">MSS_2735</span></p>
         
         <p id="MSS_2736">
            ayi khalu badhirādhirāja kīraṃ tudasi śalākanipātanena mohāt /<br />
            aniśamapi sudhānidhānavāṇīṃ racayatu maunamukho'stu vā samaste //
             <span class="ref">MSS_2736</span></p>
         
         <p id="MSS_2737">
            ayi khalu viṣamaḥ purākṛtānāṃ bhavati hi jantuṣu karmaṇāṃ vipākaḥ /<br />
            haraśirasi śirāṃsi yāni rejuḥ śiva śiva tāni luṭhanti gṛdhrapādāḥ //
             <span class="ref">MSS_2737</span></p>
         
         <p id="MSS_2738">
            ayi cakitamugdhacātaka marubhuvi dhāvasi mudhā kimudgrīvam /<br />
            grīṣme davāgnivalitas tāpiccho'yaṃ na vidyutvān //
             <span class="ref">MSS_2738</span></p>
         
         <p id="MSS_2739">
            ayi cakorakuṭumbini kātare tiraya pakṣapuṭena kuṭumbakam /<br />
            bahu gataṃ kiyadapyavaśiṣyate vyapagataṃ timirairuditaḥ śaśī //
             <span class="ref">MSS_2739</span></p>
         
         <p id="MSS_2740">
            ayi cātaka cañcupuṭāt skhalayati jaladodabindumanilaścet /<br />
            dvija eva bhāgyahīno jīvanadātā kṛtī jaladaḥ //
             <span class="ref">MSS_2740</span></p>
         
         <p id="MSS_2741">
            ayi citta vittaleśe sahajapremṇā kiyannu lubdhamasi /<br />
            na tathāpi tadviyogaḥ kevalamāste śivenāpi //
             <span class="ref">MSS_2741</span></p>
         
         <p id="MSS_2742">
            ayi cetovihaga tvaṃ viṣayāraṇye bhramannasi śrāntaḥ /<br />
            viśrāmakāmanā cec chivakalparuhe ciraṃ tiṣṭha //
             <span class="ref">MSS_2742</span></p>
         
         <p id="MSS_2743">
            ayi jalada yadi na dāsyasi katicit tvaṃ cātakāya jalakaṇikāḥ /<br />
            tadayamacireṇa bhavitā salilāñjalidānayogyaste //
             <span class="ref">MSS_2743</span></p>
         
         <p id="MSS_2744">
            ayi tyaktāsi kastūri pāmaraiḥ paṅkaśaṅkayā /<br />
            alaṃ khedena bhūpālāḥ kiṃ na santi mahītale //
             <span class="ref">MSS_2744</span></p>
         
         <p id="MSS_2745">
            ayi dayite tava vadanaṃ pāyaṃ pāyaṃ manobhavo garjan /<br />
            smitamavalambya tamisrāsv api hatakān hanta no hanti //
             <span class="ref">MSS_2745</span></p>
         
         <p id="MSS_2746">
            ayi daladaravinda syandamānaṃ marandaṃ tava kimapi lihanto mañju guñjantu bhṛṅgāḥ
            /<br />
            diśi diśi nirapekṣastāvakīnaṃ vivṛṇvan parimalamayamanyo bāndhavo gandhavāhaḥ //
             <span class="ref">MSS_2746</span></p>
         
         <p id="MSS_2747">
            ayi dīnadayārdranātha he mathurānātha kadāvalokyase /<br />
            hṛdayaṃ tvadalokakātaraṃ dayita bhrāmyati kiṃ karomyaham //
             <span class="ref">MSS_2747</span></p>
         
         <p id="MSS_2748">
            ayi durjanagarjitena kiṃ sarale namramukhī viṣīdasi tvam /<br />
            paripanthini devakīsute parivādo'pi tapobhirunnataiḥ //
             <span class="ref">MSS_2748</span></p>
         
         <p id="MSS_2749">
            ayi duṣkṛtakena kena vatse halikadvāri lavaṅgi puṣpitāsi /<br />
            stabakāstava pāṃsubhiḥ parītāḥ paritaḥ prāṅgaṇasīmni yal luṭhanti //
             <span class="ref">MSS_2749</span></p>
         
         <p id="MSS_2750">
            ayi dūti sakhī tvameva me madano hanti śitaiḥ śilīmukhaiḥ /<br />
            dayitaṃ tamupānayāśu tat suśako jīvitanirgamo'nyathā //
             <span class="ref">MSS_2750</span></p>
         
         <p id="MSS_2751">
            ayi nandatanūja kiṃkaraṃ patitaṃ māṃ viṣame bhavāmbudhau /<br />
            kṛpayā tava pādapaṅkaja- sthitadhūlīsadṛśaṃ vibhāvaya //
             <span class="ref">MSS_2751</span></p>
         
         <p id="MSS_2752">
            ayi pataṅgi lavaṅgalatāvane piba madhūni vidhūya madhuvratān /<br />
            iha vane ca vanecarasaṃkule na ca satāmasātāṃ ca nirūpaṇam //
             <span class="ref">MSS_2752</span></p>
         
         <p id="MSS_2753">
            ayi parāri parunmalayānilā vavuramī jagureva ca kokilāḥ /<br />
            kalamalotkalitaṃ tu na me manaḥ sakhi babhūva vṛthaiva yathaiṣamaḥ //
             <span class="ref">MSS_2753</span></p>
         
         <p id="MSS_2754">
            ayi pibata cakorāḥ kṛtsnamunnāmikaṇṭha- kramasaralitacañcaccañcavaścandrikāmbhaḥ /<br />
            virahavidhuritānāṃ jīvitatrāṇahetor bhavati hariṇalakṣmā ye na tejodaridraḥ //
             <span class="ref">MSS_2754</span></p>
         
         <p id="MSS_2755">
            ayi bata guru garvaṃ mā sma kastūri yāsīr akhilaparimalānāṃ maulinā saurabheṇa /<br />
            girigahanaguhāyāṃ līnamatyantadīnaṃ svajanakamamunaiva prāṇahīnaṃ karoṣi //
             <span class="ref">MSS_2755</span></p>
         
         <p id="MSS_2756">
            ayi makarandasyandini padmini manye tavaiva subhagatvam /<br />
            puṣpavatīmapi bhavatīṃ tyajati na vṛddhaḥ śucirhaṃsaḥ //
             <span class="ref">MSS_2756</span></p>
         
         <p id="MSS_2757">
            ayi madana na dagdhastvaṃ kimīśena kopāt kimuta rativiyoge nānvabhūrmūrkha duḥkham
            /<br />
            aviditaparapīḍo yena māmutpalākṣī- rahitamahitapātraiḥ patrivarṣairdunoṣi //
             <span class="ref">MSS_2757</span></p>
         
         <p id="MSS_2758">
            ayi manmathacūtamañjari śravaṇāyatalocane priye /<br />
            apahṛtya manaḥ kva yāsi me kimarājakamatra vartate //
             <span class="ref">MSS_2758</span></p>
         
         <p id="MSS_2759">
            ayi mamaiṣa cakoraśiśurmuner vrajati sindhupibasya na śiṣyatām /<br />
            aśitumabdhimadhītavato'sya ca śaśikarāḥ pibataḥ kati śīkarāḥ //
             <span class="ref">MSS_2759</span></p>
         
         <p id="MSS_2760">
            ayi malayaja mahimāyaṃ kasya girāmastu viṣayaste /<br />
            udgirato yadgaralaṃ phaṇinaḥ puṣṇāsi parimalodgāraiḥ //
             <span class="ref">MSS_2760</span></p>
         
         <p id="MSS_2761">
            ayi mālati saurabhasāravinir- jitasaṃvikasatkamalānilaye /<br />
            madhupānavidhau madhupasya punar bhuvane bhavatīmahamākalaye //
             <span class="ref">MSS_2761</span></p>
         
         <p id="MSS_2762">
            ayi mṛgākṣi tavādharapallave dayitadantapadaṃ na bhavatyadaḥ /<br />
            bhuvanamohanamantrapadāṅkitaṃ kimuta yantramidaṃ smarayoginaḥ //
             <span class="ref">MSS_2762</span></p>
         
         <p id="MSS_2763">
            ayi roṣamurīkaroṣi no cet kimapi tvāṃ prati vāridhe vadāmaḥ /<br />
            jaladena tavārthinā vimuktāny api toyāni mahān na hā jahāsi //
             <span class="ref">MSS_2763</span></p>
         
         <p id="MSS_2764">
            ayi laṅghitamaryāda smara smara harānalam /<br />
            dagdhaṃ dagdhumayuktaṃ te janaṃ virahakātaram //
             <span class="ref">MSS_2764</span></p>
         
         <p id="MSS_2765">
            ayi varoru hatasmaradīpike yadi gatāsi madīkṣaṇagocarāt /<br />
            asamasāyakasāyakakīlitā vada gamiṣyasi me hṛdayāt katham //
             <span class="ref">MSS_2765</span></p>
         
         <p id="MSS_2766">
            ayi vijahīhi dṛḍhopagūhanaṃ tyaja navasaṃgamabhīru vallabham /<br />
            aruṇakarodgama eṣa vartate varatanu saṃpravadanti kukkuṭāḥ //
             <span class="ref">MSS_2766</span></p>
         
         <p id="MSS_2767">
            ayi vidhuṃ paripṛccha guroḥ kutaḥ sphuṭamaśikṣyata dāhavadānyatā /<br />
            glapitaśaṃbhugalād garalāt tvayā kimudadhau jaḍa vā vaḍavānalāt //
             <span class="ref">MSS_2767</span></p>
         
         <p id="MSS_2768">
            ayi śākunika kṛto'ñjalir itare na katīha jīvanopāyāḥ /<br />
            hatvā śukān kimetad vipinamasārasvataṃ kuruṣe //
             <span class="ref">MSS_2768</span></p>
         
         <p id="MSS_2769">
            ayi saṃprati dehi darśanaṃ smara paryutsuka eṣa mādhavaḥ /<br />
            dayitāsvanavasthitaṃ nṛṇāṃ na khalu prema calaṃ suhṛjjane //
             <span class="ref">MSS_2769</span></p>
         
         <p id="MSS_2770">
            ayi saṃprasīda pārvati śivo'pi tava pādayornipatito'ham /<br />
            śiva iti kathaṃ hi jalpasi sarudhiragajacarmasaṃvītaḥ //
             <span class="ref">MSS_2770</span></p>
         
         <p id="MSS_2771">
            āyi sakhi kuru kṣipraṃ rambhādalaiḥ śiśirānilaṃ sahacari tanau satkarpūraṃ drutaṃ
            parilepaya /<br />
            sarasabisinīpatraistalpaṃ priye parikalpaya sphuṭamiti vibho tasyā gehe bhavanti kiloktayaḥ
            //
             <span class="ref">MSS_2771</span></p>
         
         <p id="MSS_2772">
            ayi sakhi niśā kiṃ vā ghasraḥ śaśī kimu bhāskaraḥ sphurati purataḥ kāmaḥ kiṃ vā mamāsti
            sa vallabhaḥ /<br />
            pratipalamiti prāṇādhīśa priyā virahāturā kathayati muhurmandaṃ mandaṃ sakhīṃ savidhasthitām
            //
             <span class="ref">MSS_2772</span></p>
         
         <p id="MSS_2773">
            ayi sakhi paridoṣo jāyate cumbane kiṃ kimu kucaparirambhe kiṃ rate brūhi tathyam /<br />
            itinigadati nāthe dīpamālokayantī hari hari hariṇākṣī hrīsamudre nimagnā //
             <span class="ref">MSS_2773</span></p>
         
         <p id="MSS_2774">
            ayi sakhi mama prāṇādhīśo gato viṣayāntaraṃ kusumaviśikhastasmāduccairdunoti tanuṃ
            śaraiḥ /<br />
            laghu kuru tathā yatnaṃ yena smarādhinivāraṇe paṭutaramatestasyāśu syādihāgamanaṃ
            tataḥ //
             <span class="ref">MSS_2774</span></p>
         
         <p id="MSS_2775">
            ayi sakhi śastaḥ sakhivat patiriti kiṃ tvaṃ na jānāsi /<br />
            śasto'tisakhivadupapatir ityāli kathaṃ tvayāpi nābodhi //
             <span class="ref">MSS_2775</span></p>
         
         <p id="MSS_2776">
            ayi sarasija sāyaṃ saṃnidhānaṃ tvadīyaṃ bhramara upagato'yaṃ cūtamālāṃ vihāya /<br />
            anupamamadhulobhād dūrataḥ sāṃprataṃ tad idamanucitametan mudraṇaṃ yanmukhasya //
             <span class="ref">MSS_2776</span></p>
         
         <p id="MSS_2777">
            ayi sarale tāvadimā upadeśagiro viśanti karṇāntaḥ /<br />
            yāvannāntarbhūtaṃ taccetasi māmakaṃ cetaḥ //
             <span class="ref">MSS_2777</span></p>
         
         <p id="MSS_2778">
            ayi sutanuśarīre talpamāruhya tūrṇaṃ viracaya mama kaṇṭhe bandhanaṃ bāhuvallyā /<br />
            itinigadati nāthe dīpamālokayantī hari hari hariṇākṣī hrīsamudre nimagnā //
             <span class="ref">MSS_2778</span></p>
         
         <p id="MSS_2779">
            ayi sundari tava vadanaṃ nityaṃ pūrṇaṃ sudhānidhirmatvā /<br />
            hanta patatyupariṣṭān madhye'mbudhi nityamevāsau //
             <span class="ref">MSS_2779</span></p>
         
         <p id="MSS_2780">
            ayi sundari saṃprati paśya puraś caramācalamastakameti raviḥ /<br />
            samupaiti tamaḥpaṭalījaṭilā rajanī kuru kāmakalāḥ sakalāḥ //
             <span class="ref">MSS_2780</span></p>
         
         <p id="MSS_2781">
            ayi svayūthyairaśanikṣatopamaṃ mamādya vṛttāntamimaṃ batoditā /<br />
            mukhāni lolākṣi diśāmasaṃśayaṃ daśāpi śūnyāni vilokayiṣyasi //
             <span class="ref">MSS_2781</span></p>
         
         <p id="MSS_2782">
            ayi hastagataiḥ prāṇair amībhiḥ kandukairiva /<br />
            aparyantarasaṃ mugdhe kiyat krīḍitumicchasi //
             <span class="ref">MSS_2782</span></p>
         
         <p id="MSS_2783">
            ayi hāralate saṃhara harahuṃkṛtidagdhadehasaṃkṣobham /<br />
            sadbhāvajānuraktir nahi ramyā paṇyanārīṇām //
             <span class="ref">MSS_2783</span></p>
         
         <p id="MSS_2784">
            ayi hṛdaya dayāṃ mayi kuru kuraṅganayanāṃ vinā badhāna dhṛtim /<br />
            ṭasaditi jhaṭiti sphuṭa vā sphuṭamidamuktaṃ gatirnānyā //
             <span class="ref">MSS_2784</span></p>
         
         <p id="MSS_2785">
            ayuktaṃ bahu bhāṣante yatra kutrāpi śerate /<br />
            nagnā vikṣipya gātrāṇi sajjarā iva madyapāḥ //
             <span class="ref">MSS_2785</span></p>
         
         <p id="MSS_2786">
            ayuktaṃ yuktaṃ vā yadabhihitamajñena vibhunā stuyādetannityaṃ jaḍamapi guruṃ tasya
            vinuyāt /<br />
            vivatsurnaiḥspṛhyaṃ kathamapi sabhāyāmabhinayet svakāryaṃ saṃtuṣṭe kṣitibhṛti rahasyeva
            kathayet //
             <span class="ref">MSS_2786</span></p>
         
         <p id="MSS_2787">
            ayuktaṃ svāmino yuktaṃ yuktaṃ nīcasya dūṣaṇam /<br />
            amṛtaṃ rāhave mṛtyur viṣaṃ śaṃkarabhūṣaṇam //
             <span class="ref">MSS_2787</span></p>
         
         <p id="MSS_2788">
            ayuktaḥ prākṛtaḥ stabdhaḥ śaṭho naikṛtiko'lasaḥ /<br />
            viṣādī dīrghasūtrī ca kartā tāmasa ucyate //
             <span class="ref">MSS_2788</span></p>
         
         <p id="MSS_2789">
            ayuktacāraṃ durdarśam asvādhīnaṃ narādhipam /<br />
            varjayanti narā dūrān nadīpaṅkamiva dvipāḥ //
             <span class="ref">MSS_2789</span></p>
         
         <p id="MSS_2790">
            ayuktarūpaṃ kimataḥparaṃ bhavet trinetravakṣaḥ sulabhaṃ tavāpi yat /<br />
            stanadvaye'smin haricandanāspade padaṃ citābhasmarajaḥ kariṣyati //
             <span class="ref">MSS_2790</span></p>
         
         <p id="MSS_2791">
            ayutaṃ niyutaṃ vāpi pradiśantu prākṛtāya bhogāya /<br />
            krīṇanti na bilvadalaiḥ kaivalyaṃ paccaṣairmūḍhāḥ //
             <span class="ref">MSS_2791</span></p>
         
         <p id="MSS_2792">
            ayudhyamānasyotpādya brāhmaṇasyāsṛgaṅgataḥ /<br />
            duḥkhaṃ sumahadāpnoti pretyāprājñatayā naraḥ //
             <span class="ref">MSS_2792</span></p>
         
         <p id="MSS_2793">
            aye kīraśreṇīparivṛḍha vṛthā vāsaraśataṃ tarorasya skandhe gamayati phalāśārabhasataḥ
            /<br />
            yadā puṣpārambhe mukhamalinimā kiṃśukataros tadaivābhijñātaṃ phaliparicayo durlabha
            itaḥ //
             <span class="ref">MSS_2793</span></p>
         
         <p id="MSS_2794">
            aye keyaṃ dhanyā dhavalagṛhavātāyanagatā tulākoṭikvāṇairviṣamaviśikhaṃ jāgarayati
            /<br />
            purā yā prāṇeśe gatavati kṛtā puṣpadhanuṣā śarāsārai rātriṃdivamakṛpamujjāgarakṛśā
            //
             <span class="ref">MSS_2794</span></p>
         
         <p id="MSS_2795">
            aye keyaṃ līlādhavalagṛhavātāyanatale tulākoṭikvāṇaiḥ kusumadhanuṣaṃ jāgarayati /<br />
            aho netradvandvaṃ vilasati vilaṅghya śrutipathaṃ kathaṃ na trailokyaṃ jayati madanaḥ
            smeravadanaḥ //
             <span class="ref">MSS_2795</span></p>
         
         <p id="MSS_2796">
            aye kelīgṛhastambha kiṃ kṛtaṃ sukṛtaṃ tvayā /<br />
            paryaṅke vallabhaṃ tyaktvā tvāmāliṅgati māninī //
             <span class="ref">MSS_2796</span></p>
         
         <p id="MSS_2797">
            aye ko jānīte nijapuruṣasaṅgo hi na tathā yathā cetaḥ strīṇāṃ parapuruṣasaṅgo ramayate
            /<br />
            api svairaṃ bhuktā divasamakhilaṃ vāsarakṛtā karasparśādindormukulayati netrāṇi nalinī
            //
             <span class="ref">MSS_2797</span></p>
         
         <p id="MSS_2798">
            aye ko'yaṃ vṛddho gṛhaparivṛḍhaḥ kiṃ tava pitā na me bhartā kiṃtu vyapagatadṛganyacca
            badhiraḥ /<br />
            huhuṃ śrānto'dyāhaṃ śiśayiṣurihaivāpavarake kva yāminyāṃ yāmi svapimi nanu nirdaṃśamaśake
            //
             <span class="ref">MSS_2798</span></p>
         
         <p id="MSS_2799">
            aye jaladhinandinīnayananīrajālambana- jvalajjvalanajitvarajvarabharatvarābhaṅguram
            /<br />
            prabhātajalajonnamadgarimagarvasarvaṃkaṣair jagattritayarocanaiḥ śiśirayāśu māṃ locanaiḥ
            //
             <span class="ref">MSS_2799</span></p>
         
         <p id="MSS_2800">
            aye tāla vrīḍāṃ vraja gurutayā bhāti na bhavān phale na cchāyā no kaṭhinaparivāro
            hi bhavataḥ /<br />
            iyaṃ dhanyā dhanyā saralakadalī sundaradalā parātmānaṃ manye sukhayati phalenāmṛtavatā
            //
             <span class="ref">MSS_2800</span></p>
         
         <p id="MSS_2801">
            aye diṣṭyā naṣṭo mama gṛhapiśācīparicayaḥ parāvṛttaṃ mohāt sphurati ca manāg brahmaṇi
            manaḥ /<br />
            vikāro'pyakṣāṇāṃ galita iva nirbhāti viṣayāt tathāpi kṣetrajñaḥ spṛhayati vanāya prati
            muhuḥ //
             <span class="ref">MSS_2801</span></p>
         
         <p id="MSS_2802">
            aye dūrabhrāntaṃ viṣayaviṣamāraṇyavipathe paribhrāntaṃ ceto mama vidhuritaṃ svairamadhunā
            /<br />
            nirāvarte nitye sthiraniravadhānabhramamaye vivekaprabhraśyadvikṛtiparamānandajaladhau
            //
             <span class="ref">MSS_2802</span></p>
         
         <p id="MSS_2803">
            aye nīlagrīva kva kathaya sakhe te'dya munayaḥ paraṃ toṣaṃ yeṣāṃ tava varavilāso vitanute
            /<br />
            amī dūrāt krūrāḥ kvaṇitamidamākarṇya sahasā tvarante hantuṃ tvāmahaha śabarāḥ puṅkhitaśarāḥ
            //
             <span class="ref">MSS_2803</span></p>
         
         <p id="MSS_2804">
            aye nṛpatimaṇḍalīmukuṭaratna yuṣmadbhujā- mahoṣmatatisaṃjuṣā bata bhavatpratāpārciṣā
            /<br />
            dviṣāmatibhṛśaṃ yaśaḥ prakaṭapārado dhmāpanād udusphuṭata tārakāḥ kapaṭato vihāyastaṭe
            //
             <span class="ref">MSS_2804</span></p>
         
         <p id="MSS_2805">
            aye pāthovāha sthagaya kakubho'nyāstata itas tyajaitāṃ sīmānaṃ vasati munirasyāṃ kalaśabhūḥ
            /<br />
            udañcatkope'smin sa jaladhirapi sthāsyati na te yataḥ pāyaṃ pāyaṃ salilamiha śauryaṃ
            prathayasi //
             <span class="ref">MSS_2805</span></p>
         
         <p id="MSS_2806">
            aye madhupa mā kṛthā bata vṛthā manodīnatāṃ tuṣārasamaye latāśataniṣevaṇavyākulaḥ
            /<br />
            iyaṃ purata eva te sarasapuṣpamāsodaye rasālanavamañjarī madhujharī jarījṛmbhate //
             <span class="ref">MSS_2806</span></p>
         
         <p id="MSS_2807">
            aye mamodāsitameva jihvayā dvaye'pi tasminnanatiprayojane /<br />
            garau giraḥ pallavanārthalāghave mitaṃ ca sāraṃ ca vaco hi vāgmitā //
             <span class="ref">MSS_2807</span></p>
         
         <p id="MSS_2808">
            aye mātardṛṣṭvā mukhamamṛtabhānubhramavaśāt kacacchadmā rāhurvasati kimu tṛṣṇātaralitaḥ
            /<br />
            kimevaṃ kandarpāntakataruṇi sindūrasaraṇic- chalādbhoktuṃ bhūyo bahiriva rasajñāṃ
            kalayati //
             <span class="ref">MSS_2808</span></p>
         
         <p id="MSS_2809">
            aye mātastātaḥ kva gata iti yadvairiśiśunā darīgehe līnā nibhṛtamiha pṛṣṭā svajananī
            /<br />
            kareṇāsyaṃ tasya drutamatha niruddhyāśrubhṛtayā viniḥśvasya sphāraṃ śiva śiva dṛśaivottarayati
            //
             <span class="ref">MSS_2809</span></p>
         
         <p id="MSS_2810">
            aye muktāratna prasara bahiruddyotaya gṛhān api kṣoṇīndrāṇāṃ kuru phalavataḥ svānapi
            guṇān /<br />
            kimatraivātmānaṃ jarayasi mudhā śuktikuhare mahāgambhīro'yaṃ jaladhiriha kastvāṃ gaṇayati
            //
             <span class="ref">MSS_2810</span></p>
         
         <p id="MSS_2811">
            aye yadi samīhase parapurāvarodhaṃ prabho tadākalaya madvacaḥ kimapi darpanārāyaṇa
            /<br />
            pratīpanṛpanāgarīnayananīrakallolinī- samuttaraṇacāturīṃ turagarājimadhyāpaya //
             <span class="ref">MSS_2811</span></p>
         
         <p id="MSS_2812">
            aye lājā uccaiḥ pathi vacanamākarṇya gṛhiṇī śiśoḥ karṇau yatnāt supihitavatī dīnavadanā
            /<br />
            mayi kṣīṇopāye yadakṛta dṛśāvaśrubahule tadantaḥśalyaṃ me tvamasi punaruddhartumucitaḥ
            //
             <span class="ref">MSS_2812</span></p>
         
         <p id="MSS_2813">
            aye vāpīhaṃsā nijavasatisaṃkocapiśunaṃ kurudhvaṃ mā ceto viyati calato vīkṣya vihagān
            /<br />
            amī te sāraṅgā bhuvanamahanīyavratabhṛtāṃ nirīhāṇāṃyeṣāṃ tṛṇamiva bhavantyambunidhayaḥ
            //
             <span class="ref">MSS_2813</span></p>
         
         <p id="MSS_2814">
            aye vārāṃ rāśe katipayapayobinduvibhavair amībhirmā garvaṃ vaha niravalepā hi kṛtinaḥ
            /<br />
            na kiṃ lopāmudrāsahacarakarakroḍakuhare bhavān dṛṣṭaḥ kaṣṭaṃ pracalajalajantuvyatikaraḥ
            //
             <span class="ref">MSS_2814</span></p>
         
         <p id="MSS_2815">
            aye vārāṃ rāśe kuliśakarakopapratibhayād ayaṃ pakṣapremṇā giripatisutastvāmupagataḥ
            /<br />
            tvadantarvāstavyo yadi punarayaṃ vāḍavaśikhī pradīptaḥ pratyaṅgaṃ glapayati tataḥ
            ko'sya śaraṇam //
             <span class="ref">MSS_2815</span></p>
         
         <p id="MSS_2816">
            aye sudhākairaviṇi vyadhāyi mudhā sudhādhāmani bandhubhāvaḥ /<br />
            janāpavādaḥ paritaḥ prayātaḥ samāgamo hanta na jātu jātaḥ //
             <span class="ref">MSS_2816</span></p>
         
         <p id="MSS_2817">
            aye'stamayate śaśī nahi kṛśībhavatyāgraho vinaśyati tamo haṭhaṃ kimaṇumapyapāste manaḥ
            /<br />
            sakhi prakaṭito'ruṇo na karuṇodayaste manāk prayāti khalu yāminī na vimanīkṛthā nāyakam
            //
             <span class="ref">MSS_2817</span></p>
         
         <p id="MSS_2818">
            aye svargaḥ svargaḥ katidivasamārgaḥ pravasatāṃ purastuṅgau syātāṃ yadi na kucakumbhau
            mṛgadṛśaḥ /<br />
            ayācaṃ pātheyaṃ sulabha[mubhayaṃ] mūlaphalayoḥ payaḥ sthāne sthāne pathi pathi ca
            viśrāmataravaḥ //
             <span class="ref">MSS_2818</span></p>
         
         <p id="MSS_2819">
            aye helāvelātulitakulaśaile jalanidhau kuto vārāmoghaṃ bata jalada moghaṃ vitarasi
            /<br />
            samantāduttālajvaladanalakīlākavalana- klamopetānetānupacara payobhirviṭapinaḥ //
             <span class="ref">MSS_2819</span></p>
         
         <p id="MSS_2820">
            ayogajāmanvabhavaṃ na vedanāṃ hitāya me'bhūdiyamunmadiṣṇutā /<br />
            udeti doṣādapi doṣalāghavaṃ kṛśatvamajñānavaśādivainasaḥ //
             <span class="ref">MSS_2820</span></p>
         
         <p id="MSS_2821">
            ayogyavastubharaṇāt bhajedyogyo'pi duṣṭatām /<br />
            rakṣaṇāyendradattāsiṃ vahan vyādho'bhavanmuniḥ //
             <span class="ref">MSS_2821</span></p>
         
         <p id="MSS_2822">
            ayodhyāmaṭavībhūtāṃ pitrā bhrātrā ca varjitām /<br />
            pipāsārto'nudhāvāmi kṣīṇatoyāṃ nadīmiva //
             <span class="ref">MSS_2822</span></p>
         
         <p id="MSS_2823">
            ayyayi sāhasakāriṇi kiṃ tava caṅkramaṇena /<br />
            ṭasaditi bhaṅgamavāpsyasi kucayugabhārabhareṇa //<br />
            arakte na sukhaṃ vetti nārakto duḥkhamaśnute /<br />
            duḥkhānāṃ ca sukhānāṃ ca rakta evāspadaṃ sadā //
             <span class="ref">MSS_2823</span></p>
         
         <p id="MSS_2824">
            arakṣitaṃ tiṣṭhati daivarakṣitaṃ surakṣitaṃ daivahataṃ vinaśyati /<br />
            jīvatyanātho'pi vane visarjitaḥ kṛtaprayatno'pi gṛhe na jīvati //
             <span class="ref">MSS_2824</span></p>
         
         <p id="MSS_2825">
            arakṣitaṃ bhavet satyaṃ daivaṃ tameva rakṣati /<br />
            daivena nāśitaṃ yattu tasya rakṣā na dṛśyate //
             <span class="ref">MSS_2825</span></p>
         
         <p id="MSS_2826">
            arakṣitā gṛhe ruddhāḥ puruṣairāptakāribhiḥ /<br />
            ātmānamātmanā yāstu rakṣeyustāḥ surakṣitāḥ //
             <span class="ref">MSS_2826</span></p>
         
         <p id="MSS_2827">
            arakṣitāraṃ rājānaṃ baliṣaḍbhāgahāriṇam /<br />
            tamāhuḥ sarvalokasya samagramalahārakam //
             <span class="ref">MSS_2827</span></p>
         
         <p id="MSS_2828">
            arakṣyamānāḥ kurvanti yatkiṃcit kilviṣaṃ prajāḥ /<br />
            tasmāttu nṛpaterardhaṃ yasmād gṛhṇātyasau karān //
             <span class="ref">MSS_2828</span></p>
         
         <p id="MSS_2829">
            araṇyaṃ rakṣitaṃ siṃhāt tasmāt siṃhaḥ surakṣitaḥ /<br />
            ityanyonyasyopakāre mitratvaṃ tannibandhanam //
             <span class="ref">MSS_2829</span></p>
         
         <p id="MSS_2830">
            araṇyaṃ sāraṅgairgirikuharagarbhāśca haribhir diśo diṅmātaṅgaiḥ salilamuṣitaṃ paṅkajavanaiḥ
            /<br />
            priyācakṣurmadhyastanavadanasaundaryavijitaiḥ satāṃ māne mlāne maraṇamathavā dūragamanam
            //
             <span class="ref">MSS_2830</span></p>
         
         <p id="MSS_2831">
            araṇyabījāñjalidānalālitās tathā ca tasyāṃ hariṇā viśaśvasuḥ /<br />
            yathā tadīyairnayanaiḥ kutūhalāt puraḥ sakhīnāmamimīta locane //
             <span class="ref">MSS_2831</span></p>
         
         <p id="MSS_2832">
            araṇyaruditaṃ kṛtaṃ śavaśarīramudvartitaṃ sthale'bjamavaropitaṃ suciramūṣare varṣitam
            /<br />
            śvapucchamavanāmitaṃ badhirakarṇajāpaḥ kṛtaḥ kṛtāndhamukhamaṇḍanā yadabudho janaḥ
            sevitaḥ //
             <span class="ref">MSS_2832</span></p>
         
         <p id="MSS_2833">
            araṇyahariṇagrāmam ācakrāma hutāśanaḥ /<br />
            indoḥ kroḍamṛgaṃ dhartum iva dhūmo nabho yayau //
             <span class="ref">MSS_2833</span></p>
         
         <p id="MSS_2834">
            araṇyānī kveyaṃ dhṛtakanakasūtraḥ kva ca mṛgaḥ kva muktāhāro'yaṃ kva ca sa patagaḥ
            kveyamabalā /<br />
            kva tatkanyāratnaṃ lalitamahibhartuḥ kva ca vayaṃ svamākūtaṃ dhātā kimapi nibhṛtaṃ
            pallavayati //
             <span class="ref">MSS_2834</span></p>
         
         <p id="MSS_2835">
            araṇye puṣpitā vṛkṣā dūrasthāne ca bāndhavāḥ /<br />
            samṛddhenāpi kiṃ tena yaḥ kāle nopatiṣṭhati //
             <span class="ref">MSS_2835</span></p>
         
         <p id="MSS_2836">
            aratiriyamupaiti māṃ na nidrā gaṇayati tasya guṇān mano na doṣān /<br />
            vigalati rajanī na saṃgamāśā vrajati tanustanutāṃ na cānurāgaḥ //
             <span class="ref">MSS_2836</span></p>
         
         <p id="MSS_2837">
            aratnālokasaṃhāryam avāryaṃ sūryaraśmibhiḥ /<br />
            dṛṣṭirodhakaraṃ yūnāṃ yauvanaprabhavaṃ tamaḥ //
             <span class="ref">MSS_2837</span></p>
         
         <p id="MSS_2838">
            arayo'pi hi mitratvaṃ yānti daṇḍavato dhruvam /<br />
            daṇḍaprāyo hi nṛpatir bhunaktyākramya medinīm //
             <span class="ref">MSS_2838</span></p>
         
         <p id="MSS_2839">
            arayo'pi hi saṃdheyāḥ sati kāryārthagaurave /<br />
            ahimūṣakavad devā hyarthasya padavīṃ gataiḥ //
             <span class="ref">MSS_2839</span></p>
         
         <p id="MSS_2840">
            aralūvṛkṣapatrāṇāṃ lepo gomukharogahṛt /<br />
            gonāsasaṃbhavaḥ kṣāro hanti puṣpaṃ cirodbhavam //
             <span class="ref">MSS_2840</span></p>
         
         <p id="MSS_2841">
            aravindamidaṃ vīkṣya khelatkhañjanamañjulam /<br />
            smarāmi vadanaṃ tasyāś cāru cañcalalocanam //
             <span class="ref">MSS_2841</span></p>
         
         <p id="MSS_2842">
            aravindavṛndamakarandatundilo marudeti mandamiha mandarācalāt /<br />
            suratāntatāntasudatīmatallikā- kabarīparīmalajharī parīvṛtaḥ //
             <span class="ref">MSS_2842</span></p>
         
         <p id="MSS_2843">
            aravindeṣu kundeṣu ramitaṃ kālayogataḥ /<br />
            aye mākanda jānīhi tavaivāyaṃ madhuvrataḥ //
             <span class="ref">MSS_2843</span></p>
         
         <p id="MSS_2844">
            araśmi bimbaṃ sūryasya vahniṃ caivāṃśumālinam /<br />
            dṛṣṭvaikādaśamāsāttu naro norddhvaṃ tu jīvati //
             <span class="ref">MSS_2844</span></p>
         
         <p id="MSS_2845">
            arasāpi hi vāg bhāti proktāvasara eva hi /<br />
            sarvacittapramodāya gālidānaṃ karagrahe //
             <span class="ref">MSS_2845</span></p>
         
         <p id="MSS_2846">
            arasikajanabhāṣaṇato rasikajanaiḥ saha varaṃ kalahaḥ /<br />
            lambakucāliṅganato likucakucāpādatāḍanaṃ śreyaḥ //
             <span class="ref">MSS_2846</span></p>
         
         <p id="MSS_2847">
            arājake jīvaloke durbalā balavattaraiḥ /<br />
            bādhyante na ca vitteṣu prabhutvamiha kasyacit //
             <span class="ref">MSS_2847</span></p>
         
         <p id="MSS_2848">
            arājake tu loke'smiṃs tasmād rājā vidhīyatām /<br />
            rājā rājye ciraṃ rakṣāṃ kṛtvā svargamavāpnuyāt //
             <span class="ref">MSS_2848</span></p>
         
         <p id="MSS_2849">
            arājakeṣu rāṣṭreṣu dharmo na hyavatiṣṭhate /<br />
            parasparaṃ ca bādhante sarvathā dhigarājakam //
             <span class="ref">MSS_2849</span></p>
         
         <p id="MSS_2850">
            arājake hi loke'smin sarvato vidrute bhayāt /<br />
            rakṣārthamasya sarvasya rājānamasṛjat prabhuḥ //
             <span class="ref">MSS_2850</span></p>
         
         <p id="MSS_2851">
            arātibhiryudhi sahayudhvano hatāñ jighūkṣavaḥ śrutaraṇatūryaniḥsvanāḥ /<br />
            akurvata prathamasamāgamocitaṃ cirojjhitaṃ suragaṇikāḥ prasādhanam //
             <span class="ref">MSS_2851</span></p>
         
         <p id="MSS_2852">
            arātivikramālokavikasvaravilocanaḥ /<br />
            kṛpāṇodagradordaṇḍaḥ sa sahasrāyudhīyati //
             <span class="ref">MSS_2852</span></p>
         
         <p id="MSS_2853">
            arālakeśyā alake vidhātrā vidhīyamāne calatūlikāgrāt /<br />
            cyutasya bindorasitasya mārga- rekheva reje navaromarājī //
             <span class="ref">MSS_2853</span></p>
         
         <p id="MSS_2854">
            arāvapyucitaṃ kāryam ātithyaṃ gṛhamāgate /<br />
            chettumapyāgate chāyāṃ nopasaṃharate drumaḥ //
             <span class="ref">MSS_2854</span></p>
         
         <p id="MSS_2855">
            ariṃ mitramudāsīnaṃ madhyasthaṃ sthaviraṃ gurum /<br />
            yo na budhyati mandātmā sa ca sarvatra naśyati //
             <span class="ref">MSS_2855</span></p>
         
         <p id="MSS_2856">
            ariṇā saha saṃvāsād viṣeṇa saha bhojanāt /<br />
            pāpmanā saha sauhārdān maraṇaṃ pratipadyate //
             <span class="ref">MSS_2856</span></p>
         
         <p id="MSS_2857">
            arito'bhyāgato doṣaḥ śatrusaṃvāsakāritaḥ /<br />
            sarpasaṃvāsadharmitvān nityodvegena dūṣitaḥ //
             <span class="ref">MSS_2857</span></p>
         
         <p id="MSS_2858">
            jāyate plakṣabījāśāt kapotādiva śālmaleḥ /<br />
            udvegajanano nityaṃ paścādapi bhayāvahaḥ //
             <span class="ref">MSS_2858</span></p>
         
         <p id="MSS_2859">
            aripakṣāśrite mitre marmavedipriyaṃvade /<br />
            viśvāso naiva kartavyaḥ yadi sākṣād bṛhaspatiḥ //
             <span class="ref">MSS_2859</span></p>
         
         <p id="MSS_2860">
            aribhirjitairaśaktair vijñāpyaṃ sevakaiḥ prabhornītiḥ /<br />
            viṣayairjito'smi śaṃbho tava yacchlāghyaṃ tadāracaya //
             <span class="ref">MSS_2860</span></p>
         
         <p id="MSS_2861">
            arivadhadehaśarīraḥ sahasā rathisūtaturagapādātaḥ /<br />
            bhāti sadānatyāgaḥ sthiratāyāmavanitalatilakaḥ //
             <span class="ref">MSS_2861</span></p>
         
         <p id="MSS_2862">
            ariśca mitraṃ bhavati mitraṃ cāpi praduṣyati /<br />
            anityacittaḥ puruṣas tasmin ko nāma viśvaset //
             <span class="ref">MSS_2862</span></p>
         
         <p id="MSS_2863">
            ariṣaṅvarga evāyam asyāstāta padāni ṣaṭ /<br />
            teṣāmekamapi cchindan khañjaya bhramarīṃ śriyam //
             <span class="ref">MSS_2863</span></p>
         
         <p id="MSS_2864">
            ariṣṭāni mahārāja śṛṇu vakṣyāmi tāni te /<br />
            yeṣāmālokanān mṛtyuḥ nijaṃ jānāti yogavit //
             <span class="ref">MSS_2864</span></p>
         
         <p id="MSS_2865">
            aruṃtudaṃ paruṣaṃ rūkṣavācaṃ vākkaṇṭakairvitudantaṃ manuṣyān /<br />
            vidyādalakṣmīkatamaṃ janānāṃ mukhe nibaddhāṃ nirṛtiṃ vahantam //
             <span class="ref">MSS_2865</span></p>
         
         <p id="MSS_2866">
            arucirniśayā vinā śaśī śaśinā sāpi vinā mahattamaḥ /<br />
            ubheyena vinā manobhava- sphuritaṃ naiva cakāsti kāminoḥ //
             <span class="ref">MSS_2866</span></p>
         
         <p id="MSS_2867">
            aruṇakiraṇajālairantarikṣe gatarkṣe calati śiśiravāte mandamandaṃ prabhāte /<br />
            yuvatijanakadambe nāthamuktauṣṭhabimbe caramagirinitambe candrabimbaṃ lalambe //
             <span class="ref">MSS_2867</span></p>
         
         <p id="MSS_2868">
            aruṇakiraṇe vahnau lājānuḍūni juhoti yā pariṇayati tāṃ saṃdhyāmetāmavaimi maṇirdivaḥ
            /<br />
            iyamiva sa evāgnibhrāntiṃ karoti purāyataḥ karamapi na kastasyaivotkaḥ sakautukamīkṣitum
            //
             <span class="ref">MSS_2868</span></p>
         
         <p id="MSS_2869">
            aruṇajalajarājīmugdhahastāgrapādā bahulamadhupamālākajjalendīvarākṣī /<br />
            anupatati virāvaiḥ patriṇāṃ vyāharantī rajanimacirajātā pūrvasaṃdhyā suteva //
             <span class="ref">MSS_2869</span></p>
         
         <p id="MSS_2870">
            aruṇadalanalinyā snigdhapādāravindā kaṭhinatanudharaṇyāṃ yātyakasmāt skhalantī /<br />
            avani tava suteyaṃpādavinyāsadeśe tyaja nija kaṭhinatvaṃ jānakī yātyaraṇyam //
             <span class="ref">MSS_2870</span></p>
         
         <p id="MSS_2871">
            aruṇanayanaṃ sabhrūbhaṅgaṃ darasphuritādharaṃ sutanu śaśinaḥ kliṣṭāṃ kāntiṃ karotu
            tavānanam /<br />
            kṛtamanunayaiḥ kopo'yaṃ te manasvini vardhatām iti gaditayāśliṣṭo devyā śivāya śivo'stu
            vaḥ //
             <span class="ref">MSS_2871</span></p>
         
         <p id="MSS_2872">
            aruṇamapi vidrumadruṃ mṛdulataraṃ cāpi kisalayaṃ bāle /<br />
            adharīkaroti nitarāṃ tavādharo madhurimātiśayāt //
             <span class="ref">MSS_2872</span></p>
         
         <p id="MSS_2873">
            aruṇarāganiṣedhibhiraṃśukaiḥ śravaṇalabdhapadaiśca yavāṅkuraiḥ /<br />
            parabhṛtāvirutaiśca vilāsinaḥ smarabalairabalaikarasāḥ kṛtāḥ //
             <span class="ref">MSS_2873</span></p>
         
         <p id="MSS_2874">
            aruṇitākhilaśailavanā muhur vidadhatī pathikān paritāpinaḥ /<br />
            vikacakiṃśukasaṃhatiruccakair udavahaddavahavyavahaśriyam //
             <span class="ref">MSS_2874</span></p>
         
         <p id="MSS_2875">
            aruṇe ca taruṇi nayane tava malinaṃ ca priyasya mukham /<br />
            mukhamānataṃ ca sakhite jvalitaścāsyāntare smarajvalanaḥ //
             <span class="ref">MSS_2875</span></p>
         
         <p id="MSS_2876">
            aruṇodayavelāyāṃ daśāhena phalaṃ labhet /<br />
            govisarjanavelāyāṃ sadyaḥ phalada iṣyate //
             <span class="ref">MSS_2876</span></p>
         
         <p id="MSS_2877">
            arundhatīkāmapuraṃdhrilakṣmī- jambhadviṣaddāranavāmbikānām /<br />
            caturdaśīyaṃ tadihocitaiva gulphadvayāptā yadadṛśyasiddhiḥ //
             <span class="ref">MSS_2877</span></p>
         
         <p id="MSS_2878">
            aruṣyan kruśyamānasya sukṛtaṃ nāma vindati /<br />
            duṣkṛtaṃ cātmano marṣī ruṣyatyevāpamārṣṭi vai //
             <span class="ref">MSS_2878</span></p>
         
         <p id="MSS_2879">
            arūpo'pi surūpo'pi āḍhyo'pi dravyavarjitaḥ /<br />
            duḥśīlaḥ śīlayukto vā strīṇāṃ bhartādhidevatā //
             <span class="ref">MSS_2879</span></p>
         
         <p id="MSS_2880">
            are cetomatsya bhramaṇamadhunā yauvanajale tyaja tvaṃ svacchandaṃ yuvatijaladhau paśyasi
            na kim /<br />
            tanūjālījālaṃ stanayugalatumbīphalayutaṃ manobhūḥ kaivartaḥ kṣipati ratitantu pratimuhuḥ
            //
             <span class="ref">MSS_2880</span></p>
         
         <p id="MSS_2881">
            are daiva tvadāyattaṃ kāmaṃ vittādi gacchatu /<br />
            mamāyattaṃ punarvṛttaṃ hartuṃ kasyeha yogyatā //
             <span class="ref">MSS_2881</span></p>
         
         <p id="MSS_2882">
            are yamabhaṭāḥ śaṭhāḥ kapaṭavigrahe tūdbhaṭā nivedayata vo yamaṃ na ca tavādhikāro
            mayi /<br />
            ahaṃ ca śivasundarīcaraṇayugmapaṅkeruha- skhalanmadhusudhārasaṃ samapibaṃ na jānītha
            re //
             <span class="ref">MSS_2882</span></p>
         
         <p id="MSS_2883">
            are rāmāhastābharaṇa bhasalaśreṇiśaraṇa smarakrīḍāvrīḍāśamana virahiprāṇadamana /<br />
            sarohaṃsottaṃsa pracaladala nīlotpala sakhe sakhedo'haṃ mohaṃ ślathaya kathaya kvenduvadana
            //
             <span class="ref">MSS_2883</span></p>
         
         <p id="MSS_2884">
            are vada harernāma kṣemadhāma kṣaṇe kṣaṇe /<br />
            bahiḥ sarati niḥśvāse viśvāsaḥ kaḥ pravartate //
             <span class="ref">MSS_2884</span></p>
         
         <p id="MSS_2885">
            araiḥ saṃdhāryate nābhir nābhau cārāḥ pratiṣṭhitāḥ /<br />
            svāmisevakayorevaṃ vṛtticakraṃ pravartate //
             <span class="ref">MSS_2885</span></p>
         
         <p id="MSS_2886">
            arodi madhupairbhṛśaṃ kamalamālayā mīlitaṃ vyakampi jalavīcibhirvidalitaṃ mukhaṃ kairavaiḥ
            /<br />
            vilokya rajanau hrade virahikokaśokaṃ ghanaṃ paravyasanakātarāḥ kimiva kurvate sādhavaḥ
            //
             <span class="ref">MSS_2886</span></p>
         
         <p id="MSS_2887">
            arkakarpāsayormūlaṃ jalapītaṃ jayedviṣam /<br />
            paṭolamūlanasyena kāladaṣṭo'pi jīvati //
             <span class="ref">MSS_2887</span></p>
         
         <p id="MSS_2888">
            arkacchāyaṃ tirayati sudhāliptavidyunmatallī cakraprakhyaṃ mahati suṣamāmaṇḍale dūramagnam
            /<br />
            raktādarśapratiphalamiva śrīsadaṅgaṃ vahantī dṛṣṭā kācit taralanayanā devateva smarasya
            //
             <span class="ref">MSS_2888</span></p>
         
         <p id="MSS_2889">
            arkāḥ kiṃ phalasaṃcayena bhavatāṃ kiṃ vaḥ prasūnairnavaiḥ kiṃ vā bhūrilatācayena mahatā
            gotreṇa kiṃ bhūyasā /<br />
            yeṣāmekatamo babhūva sa punarnaivāsti kaścit kule chāyāyāmupaviśya yasya pathikāstṛptiṃ
            phalaiḥ kurvate //
             <span class="ref">MSS_2889</span></p>
         
         <p id="MSS_2890">
            arkāḥ kecana kecidakṣataravaḥ keciddalakṣmāruhāḥ nimbāḥ kecana kecidatra vipine krūrāḥ
            karīradrumāḥ /<br />
            mākando makarandatundilamiladbhṛṅgāliśṛṅgāritaḥ ko'pyatrāsti na mitra yatra tanute
            karṇāmṛtaṃ kokilaḥ //
             <span class="ref">MSS_2890</span></p>
         
         <p id="MSS_2891">
            arkābhimukhyasalilasthitisādhanāni raktāmbujasya phalitānyadhunā tapāṃsi /<br />
            yadbhīru tasya paribhūtikaraṃ padaṃ tvaṃ lākṣārasāntaritarāgamidaṃ karoṣi //
             <span class="ref">MSS_2891</span></p>
         
         <p id="MSS_2892">
            arghāyāmbudhirindumaṇḍalamapi śrīcandanaṃ taṇḍulās tārā bilvadalaṃ nabhaḥsuradhunī
            dhūpaḥ pradīpo raviḥ /<br />
            kheṭāḥ pañcaphalāni kiṃ ca kakubhastāmbūlamārātrikaṃ meruḥ śrījagatīpate tava yaśoyogeśvarasyārcane
            //
             <span class="ref">MSS_2892</span></p>
         
         <p id="MSS_2893">
            arghyaṃ dattvātha devāya bhāskarāya samāhitaḥ /<br />
            tato'laṃkṛtagātraḥ san vṛttamālokya mantravat //
             <span class="ref">MSS_2893</span></p>
         
         <p id="MSS_2894">
            arghyamarghyamiti vādinaṃ nṛpaṃ so'navekṣya bharatāgrajo yataḥ /<br />
            kṣatrakopadahanārciṣaṃ tataḥ saṃdadhe dṛśamudagratārakām //
             <span class="ref">MSS_2894</span></p>
         
         <p id="MSS_2895">
            arcakasya tapoyogād arcanasyātiśāyanāt /<br />
            ābhirūpyācca mūrtīnāṃ devaḥ sāṃnidhyamṛcchati //
             <span class="ref">MSS_2895</span></p>
         
         <p id="MSS_2896">
            arcāmaḥ satataṃ gaṇādhipamathāpyākhūn nihanmaḥ śataṃ dhyāyāmo hṛdi bhairavaṃ tadapi
            tu protsārayāmaḥ śunaḥ /<br />
            bhūteśaṃ praṇumastathāpi śataśo bhūtān nigṛhṇīmahe nahyekasya guṇaḥ parasya mahato
            doṣānapi prorṇute //
             <span class="ref">MSS_2896</span></p>
         
         <p id="MSS_2897">
            arcāmīti dhiyā yadeva kusumaṃ kṣiptvā jano mucyate vidhyāmīti dhiyā tadeva vikiran
            bhasmīkṛto manmathaḥ /<br />
            ityābhyantaravṛttimātrarasiko bāhyānapekṣaśca yaḥ sa svāmī mama daivataṃ taditaro
            nāmnāpi nāmnāyate //
             <span class="ref">MSS_2897</span></p>
         
         <p id="MSS_2898">
            arcirmālākarālāddivamabhilihato dāvavahneradūrād uḍḍīyoḍḍīya kiṃcicchalabhakavalanānandamandapracārāḥ
            /<br />
            agre'gre saṃraṭantaḥ pracurataramasīpātadurlakṣadhūmrā dhūmyāṭāḥ paryaṭanti prativiṭapamamī
            niṣṭhurāḥ svasthalīṣu //
             <span class="ref">MSS_2898</span></p>
         
         <p id="MSS_2899">
            arciṣmanti vidārya vaktrakuharāṇyāsṛkkaṇo vāsukes tarjanyā viṣakarburān gaṇayataḥ
            saṃspṛśya dantāṅkurān /<br />
            ekaṃ trīṇi navāṣṭa sapta ṣaḍiti vyastāstasaṃkhyākramā vācaḥ śaktidharasya śaiśavakalāḥ
            kurvantu vo maṅgalam //
             <span class="ref">MSS_2899</span></p>
         
         <p id="MSS_2900">
            arcye viṣṇau śilādhīrguruṣu naramatirvaiṣṇave jātibuddhir viṣṇorvā vaiṣṇavānāṃ kalimalamathane
            pādatīrthe'mbubuddhiḥ /<br />
            śrīviṣṇornāmni mantre sakalakaluṣahe śabdasāmānyabuddhir viṣṇau sarveśvareśe taditarasamadhīryasya
            vā nārakī saḥ //
             <span class="ref">MSS_2900</span></p>
         
         <p id="MSS_2901">
            arjayejjñānamarthāṃśca pumānamaravat sadā /<br />
            keśeṣviva gṛhītaḥ san mṛtyunā dharmamācaret //
             <span class="ref">MSS_2901</span></p>
         
         <p id="MSS_2902">
            arjitaṃ svena vīryeṇa nānyamāśritya kaṃcana /<br />
            phalaśākamapi śreyo bhoktuṃ hyakṛpaṇaṃ gṛhe //
             <span class="ref">MSS_2902</span></p>
         
         <p id="MSS_2903">
            parasya nu gṛhe bhoktuḥ paribhūtasya nityaśaḥ /<br />
            sumṛṣṭamapi na śreyo vikalpo'yamataḥ satām //
             <span class="ref">MSS_2903</span></p>
         
         <p id="MSS_2904">
            arjunaḥ kṛṣṇasaṃyuktaḥ karṇaṃ yatrānudhāvati /<br />
            tannetraṃ tu kurukṣetram iti mugdhe mṛśāmahe //
             <span class="ref">MSS_2904</span></p>
         
         <p id="MSS_2905">
            arjunaḥ phalgunaḥ pārthaḥ kirīṭī śvetavāhanaḥ /<br />
            bībhatsurvijayī kṛṣṇaḥ savyasācī dhanaṃjayaḥ //
             <span class="ref">MSS_2905</span></p>
         
         <p id="MSS_2906">
            arjunasya ime bāṇā neme bāṇāḥ śikhaṇḍinaḥ /<br />
            sīdanti mama gātrāṇi māghamā segavā iva //
             <span class="ref">MSS_2906</span></p>
         
         <p id="MSS_2907">
            arjunasya pratijñe dve na dainyaṃ na palāyanam /<br />
            āyū rakṣati marmāṇi āyurannaṃ prayacchati //
             <span class="ref">MSS_2907</span></p>
         
         <p id="MSS_2908">
            arjunānte varārohe bhīmānte ca varānane /<br />
            pāṇḍavaiḥ saha yoddhavyaṃ rakṣaṇīyo dhanaṃjayaḥ //
             <span class="ref">MSS_2908</span></p>
         
         <p id="MSS_2909">
            arjunīyati yadarjane jano varjanīyajanatarjanādibhiḥ /<br />
            maṅkṣu naśyati cirāya saṃcitā vañcitā jagati ke na saṃpadā //
             <span class="ref">MSS_2909</span></p>
         
         <p id="MSS_2910">
            arthaṃ dhigastu bahuvairikaraṃ narāṇāṃ rājyaṃ dhigastu bhayadaṃ bahu cintanīyam /<br />
            svargaṃ dhigastu punarāgamanapravṛttiṃ dhig dhik śarīramapi rogasamāśrayaṃ ca //
             <span class="ref">MSS_2910</span></p>
         
         <p id="MSS_2911">
            arthaṃ mahāntamāsādya vidyāmaiśvaryameva vā /<br />
            vicaratyasamunnaddho yaḥ sa paṇḍita ucyate //
             <span class="ref">MSS_2911</span></p>
         
         <p id="MSS_2912">
            arthaṃ sapratibandhaṃ prabhuradhigantuṃ sahāyavāneva /<br />
            dṛśyaṃ tamasi na paśyati dīpena vinā sacakṣurapi //
             <span class="ref">MSS_2912</span></p>
         
         <p id="MSS_2913">
            arthaḥ kāmo dharmo mokṣaḥ sarve bhavanti puruṣasya /<br />
            tāvadyāvat pīḍāṃ jāṭharavahnirna vidadhāti //
             <span class="ref">MSS_2913</span></p>
         
         <p id="MSS_2914">
            arthaḥ sukhaṃ kīrtirapīha mā bhūd anartha evāstu tathāpi dhīrāḥ /<br />
            nijapratijñāmanurudhyamānā mahodyamāḥ karmasamārabhante //
             <span class="ref">MSS_2914</span></p>
         
         <p id="MSS_2915">
            artha eva hi keṣāṃcid anartho bhavitā nṛṇām /<br />
            arthaśreyasi cāsakto na śreyo vindate naraḥ //
             <span class="ref">MSS_2915</span></p>
         
         <p id="MSS_2916">
            arthagrahaṇe na tathā dunoti kaṭukūjitairyathā piśunaḥ /<br />
            rudhirādānādadhikaṃ dunoti karṇe kvaṇan maśakaḥ //
             <span class="ref">MSS_2916</span></p>
         
         <p id="MSS_2917">
            arthajñāt saṃśayacchettā tataḥ śreyān svakarmakṛt /<br />
            muktasaṅgastato bhūyān adogdhā dharmamātmanaḥ //
             <span class="ref">MSS_2917</span></p>
         
         <p id="MSS_2918">
            arthatyāgo hi kāryaḥ syād arthaṃ śreyāṃsamicchatā /<br />
            bījaupamyena kaunteya mā te bhūdatra saṃśayaḥ //
             <span class="ref">MSS_2918</span></p>
         
         <p id="MSS_2919">
            arthadharmau parityajya yaḥ kāmamanuvartate /<br />
            evamāpadyate kṣipraṃ rājā daśaratho yathā //
             <span class="ref">MSS_2919</span></p>
         
         <p id="MSS_2920">
            arthanāśaṃ manastāpaṃ gṛhe duścaritāni ca /<br />
            vañcanaṃ cāpamānaṃ ca matimān na prakāśayet //
             <span class="ref">MSS_2920</span></p>
         
         <p id="MSS_2921">
            arthapatau bhūmipatau bāle vṛddhe tapo'dhike viduṣi /<br />
            yoṣiti mūrkhe guruṣu ca viduṣā naivottaraṃ deyam //
             <span class="ref">MSS_2921</span></p>
         
         <p id="MSS_2922">
            arthapraśnakṛtau loke sulabhau tau gṛhe gṛhe /<br />
            dātā cottaradaścaiva durlabhau puruṣau bhuvi //
             <span class="ref">MSS_2922</span></p>
         
         <p id="MSS_2923">
            arthaprāṇavināśasaṃśayakarīṃ prāpyāpadaṃ dustarāṃ pratyāsannabhayo na vetti vibhavaṃ
            svaṃ jīvitaṃ kāṅkṣati /<br />
            uttīrṇastu tato dhanārthamaparāṃ bhūyo viśatyāpadaṃ prāṇānāṃ ca dhanasya cādhamadhiyāmanyonyahetuḥ
            paṇaḥ //
             <span class="ref">MSS_2923</span></p>
         
         <p id="MSS_2924">
            arthapriyatayātmānam apriyāya dadāti yā /<br />
            kāmātmanyapi niḥsnehāṃ ko'nurakteti manyate //
             <span class="ref">MSS_2924</span></p>
         
         <p id="MSS_2925">
            arthamanarthaṃ bhāvaya nityaṃ nāsti tataḥ sukhaleśaḥ satyam /<br />
            putrādapi dhanabhājāṃ bhītiḥ sarvatraiṣā vihitā rītiḥ //
             <span class="ref">MSS_2925</span></p>
         
         <p id="MSS_2926">
            arthayuktasya karaṇam anarthasya ca varjanam /<br />
            nyāyataśca karādānaṃ svayaṃ ca pratimokṣaṇam //
             <span class="ref">MSS_2926</span></p>
         
         <p id="MSS_2927">
            arthayuktimavijñāya yaḥ śubhe kurute matim /<br />
            mitre vā yadi vā śatrau tasyāpi calitā matiḥ //
             <span class="ref">MSS_2927</span></p>
         
         <p id="MSS_2928">
            arthayedeva mitrāṇi sati vāsati vā dhane /<br />
            nānarthayan vijānāti mitrāṇāṃ sāraphalgutām //
             <span class="ref">MSS_2928</span></p>
         
         <p id="MSS_2929">
            artharakṣāparo bhṛtyaḥ kṛtyākṛtyavivekavit /<br />
            sāndhivigrahikaḥ kāryo rājñā nayaviśāradaḥ //
             <span class="ref">MSS_2929</span></p>
         
         <p id="MSS_2930">
            arthavantaḥ praśasyante nindyante tadvinākṛtāḥ /<br />
            āgemeṣvapi cedevam adbhutaṃ kiṃ śarīriṣu //
             <span class="ref">MSS_2930</span></p>
         
         <p id="MSS_2931">
            arthavānarthamarthibhyo na dadātyatra ko guṇaḥ /<br />
            ekaiva gatirarthasya dānamanyā vipattayaḥ //
             <span class="ref">MSS_2931</span></p>
         
         <p id="MSS_2932">
            arthavāneva loke'smin pūjyate mitrabāndhavaiḥ /<br />
            arthahīnastu puruṣo jīvannapi mṛtopamaḥ //
             <span class="ref">MSS_2932</span></p>
         
         <p id="MSS_2933">
            arthavān duṣkulīno'pi loke pūjyatamo naraḥ /<br />
            śaśinastulyavaṃśo'pi nirdhanaḥ paribhūyate //
             <span class="ref">MSS_2933</span></p>
         
         <p id="MSS_2934">
            arthaścet sarvathā rakṣya iti kaiścidudāhṛtam /<br />
            tatkathaṃ na hariścandro'rakṣat kuśikanandane //
             <span class="ref">MSS_2934</span></p>
         
         <p id="MSS_2935">
            dharmastu rakṣitaḥ sarvair api dehavyayena ca /<br />
            śibiprabhṛtibhūpālair dadhīcipramukhairdvijaiḥ //
             <span class="ref">MSS_2935</span></p>
         
         <p id="MSS_2936">
            arthasaṃpadvimohāya bahuśokāya caiva hi /<br />
            tasmādarthamanarthakyaṃ śreyo'rthī dūratastyajet //
             <span class="ref">MSS_2936</span></p>
         
         <p id="MSS_2937">
            arthasaṃpādanārthaṃ ca pīḍyamānasya śatrubhiḥ /<br />
            sādhuṣu vyapadeśārthaṃ dvividhaḥ saṃśrayaḥ smṛtaḥ //
             <span class="ref">MSS_2937</span></p>
         
         <p id="MSS_2938">
            arthasiddhiṃ parāmicchan dharmamevāditaścaret /<br />
            nahi dharmādapaityarthaḥ svargalokādivāmṛtam //
             <span class="ref">MSS_2938</span></p>
         
         <p id="MSS_2939">
            arthasya niścayo dṛṣṭo vicāreṇa hitoktitaḥ /<br />
            na snānena na dānena prāṇāyāmaśatena vā //
             <span class="ref">MSS_2939</span></p>
         
         <p id="MSS_2940">
            arthasya puruṣo dāsaḥ sa ca jātu na kasyacit /<br />
            yadarjanaparā loke sarve'pi bhuvanatraye //
             <span class="ref">MSS_2940</span></p>
         
         <p id="MSS_2941">
            arthasya puruṣo dāso dāsastvartho na kasyacit /<br />
            iti satyaṃ mahārāja baddho'smyarthena kauravaiḥ //
             <span class="ref">MSS_2941</span></p>
         
         <p id="MSS_2942">
            arthasya mūlaṃ prakṛtirnayaśca dharmasya kāruṇyamakaitavaṃ ca /<br />
            kāmasya vittaṃ ca vapurvayaśca mokṣasya sarvārthanivṛttireva //
             <span class="ref">MSS_2942</span></p>
         
         <p id="MSS_2943">
            arthasya saṃgrahe caināṃ vyaye caiva niyojayet /<br />
            śauce dharme'nnapaktyāṃ ca pāriṇāhyasya cekṣaṇe //
             <span class="ref">MSS_2943</span></p>
         
         <p id="MSS_2944">
            arthasya sadotthānaṃ niyamaparīpālanaṃ kriyājñānam /<br />
            sthānatyāgaḥ paṭutā- 'nudvegaḥ strīṣvaviśvāsaḥ //
             <span class="ref">MSS_2944</span></p>
         
         <p id="MSS_2945">
            arthasya sādhane siddha utkarṣe rakṣaṇe vyaye /<br />
            nāśopabhoga āyāsas trāsaścintā bhramo nṛṇām //
             <span class="ref">MSS_2945</span></p>
         
         <p id="MSS_2946">
            arthasyānarthapūrṇasya ko'vasīdatu saṃgrahe /<br />
            tatsaṃtuṣṭairnnacediṣṭair duṣṭaiḥ syānnayanotsavaḥ //
             <span class="ref">MSS_2946</span></p>
         
         <p id="MSS_2947">
            arthasyopārjanaṃ kaṣṭaṃ kaṣṭamasya gṛhāgamaḥ /<br />
            tasyāgatasya bandhubhyo viniyogaḥ sukhāvahaḥ //
             <span class="ref">MSS_2947</span></p>
         
         <p id="MSS_2948">
            arthasyopārjanaṃ kṛtvā naivābhāgyaḥ samaśnute /<br />
            araṇyaṃ mahadāsādya mūḍhaḥ somilako yathā //
             <span class="ref">MSS_2948</span></p>
         
         <p id="MSS_2949">
            arthasyopārjane duḥkhaṃ pālane ca kṣaye tathā /<br />
            nāśe duḥkhaṃ vyaye duḥkhaṃ ghnanti caivārthakāraṇāt //
             <span class="ref">MSS_2949</span></p>
         
         <p id="MSS_2950">
            arthahīno'pi madhuraḥ śabdo lokapriyaṃkaraḥ /<br />
            vīṇāveṇumṛdaṅgādīny atrodāharaṇāni naḥ //
             <span class="ref">MSS_2950</span></p>
         
         <p id="MSS_2951">
            arthāṃśca durlabhāṃlloke kleśāṃśca sulabhāṃstathā /<br />
            duḥkhaṃ caiva kuṭumbārthe yaḥ paśyati sa mucyate //
             <span class="ref">MSS_2951</span></p>
         
         <p id="MSS_2952">
            arthāṃstyajata pātrebhyaḥ sutān prāpnuta kāmajān /<br />
            priyaṃ priyebhyaścarata rājā hi tvarate jaye //
             <span class="ref">MSS_2952</span></p>
         
         <p id="MSS_2953">
            arthāḥ khalu samṛddhā hi bāḍhaṃ duḥkhaṃ vijānatām /<br />
            asamṛddhāstvapi sadā mohayantyavicakṣaṇān //
             <span class="ref">MSS_2953</span></p>
         
         <p id="MSS_2954">
            arthāḥ pādarajopamā girinadīvegopamaṃ yauvanaṃ mānuṣyaṃ jalabindulolacapalaṃ phenopamaṃ
            jīvanam /<br />
            dharmaṃ yo na karoti niścalamatiḥ svargārgalodghāṭanaṃ paścāttāpahato jarāpariṇataḥ
            śokāgninā dahyate //
             <span class="ref">MSS_2954</span></p>
         
         <p id="MSS_2955">
            arthāḥ sādhāraṇā eva viyujyante svabhāvataḥ /<br />
            mamatāṃ tyajatāṃ teṣu mahadutpadyate yaśaḥ //
             <span class="ref">MSS_2955</span></p>
         
         <p id="MSS_2956">
            arthākṛṣṭadhiyaḥ padaṃ racayataḥ śabdāvadhānātmanaḥ saṃdhicchedavidhānanirgamavidhivyāpāramātanvataḥ
            /<br />
            mā māṃ kaścidiha grahīditi muhuḥ sāśaṅkamāpaśyataś caurasyeva kaverbhayaṃ bhavati
            yattadvidviṣāmastu vaḥ //
             <span class="ref">MSS_2956</span></p>
         
         <p id="MSS_2957">
            arthāgamo nityamarogitā ca priyā ca bhāryā priyavādinī ca /<br />
            vaśyaśca putro'rthakarī ca vidyā ṣaḍ jīvalokasya sukhāni rājan //
             <span class="ref">MSS_2957</span></p>
         
         <p id="MSS_2958">
            arthā gṛhe nivartante śmaśāne caiva bāndhavāḥ /<br />
            sukṛtaṃ duṣkṛtaṃ cāpi gacchantamanugacchati //
             <span class="ref">MSS_2958</span></p>
         
         <p id="MSS_2959">
            arthāturāṇāṃ na suhṛn na bandhuḥ kāmāturāṇāṃ na bhayaṃ na lajjā /<br />
            vidyāturāṇāṃ na sukhaṃ na nidrā kṣudhāturāṇāṃ na vapurna tejaḥ //
             <span class="ref">MSS_2959</span></p>
         
         <p id="MSS_2960">
            arthāt palāyate jñānaṃ mārjārānmūṣiko yathā /<br />
            vakavat jñāyatāmarthaḥ siṃhavacca jayedripum //
             <span class="ref">MSS_2960</span></p>
         
         <p id="MSS_2961">
            arthā duḥkhaṃ parityaktuṃ pālitāścāpi te'sukhāḥ /<br />
            duḥkhena cādhigamyante teṣāṃ nāśaṃ na cintayet //
             <span class="ref">MSS_2961</span></p>
         
         <p id="MSS_2962">
            arthāddharmaśca kāmaśca svargaścaiva narādhipa /<br />
            prāṇayātrā hi lokasya vinārthaṃ na prasidhyati //
             <span class="ref">MSS_2962</span></p>
         
         <p id="MSS_2963">
            arthād bhraṣṭastīrthayātrāṃ tu gacchet satyād mraṣṭo rauravaṃ vai vrajecca /<br />
            yogād bhraṣṭaḥ satyadhṛtiṃ ca gacched rājyād bhraṣṭo mṛgayāyāṃ vrajecca //
             <span class="ref">MSS_2963</span></p>
         
         <p id="MSS_2964">
            arthānarthāntare buddhir niścitāpi na śobhate /<br />
            ghātayanti hi karyāṇi dūtāḥ paṇḍitamāninaḥ //
             <span class="ref">MSS_2964</span></p>
         
         <p id="MSS_2965">
            arthānarthau viniścitya vyavasāyaṃ bhajeta ha /<br />
            guṇataḥ saṃgrahaṃ kuryād doṣatastu visarjayet //
             <span class="ref">MSS_2965</span></p>
         
         <p id="MSS_2966">
            arthā na santi na ca muñcati māṃ durāśā tyāge ratiṃ vahati durlalitaṃ mano me /<br />
            yācñā ca lāghavakarī svavadhe ca pāpaṃ prāṇāḥ svayaṃ vrajata kiṃ paridevanena //
             <span class="ref">MSS_2966</span></p>
         
         <p id="MSS_2967">
            arthā na syuryadi vijahimo dharmamarthaikasādhyaṃ kāyakleśaiḥ katikatividhaḥ sādhanīyo
            na dharmaḥ /<br />
            kāyaḥ śrānto yadi bhavati kastāvatā dharmalopaś cittaṃ dattvā sakṛdiva śive cintitaṃ
            sādhayāmaḥ //
             <span class="ref">MSS_2967</span></p>
         
         <p id="MSS_2968">
            arthānāmadhikānāṃ rājñā caureṇa vā nāśaḥ /<br />
            anne khalvatibhukte vamanaṃ vā syādvireko vā //
             <span class="ref">MSS_2968</span></p>
         
         <p id="MSS_2969">
            arthānāmananuṣṭhātā kāmacārī vikatthanaḥ /<br />
            api sarvāṃ mahīṃ labdhvā kṣiprameva vinaśyati //
             <span class="ref">MSS_2969</span></p>
         
         <p id="MSS_2970">
            arthānāmarjanaṃ kāryaṃ vardhanaṃ rakṣaṇaṃ tathā /<br />
            bhakṣyamāṇo nirādāyaḥ sumerurapi hīyate //
             <span class="ref">MSS_2970</span></p>
         
         <p id="MSS_2971">
            arthānāmarjane duḥkham arjitānāṃ ca rakṣaṇe /<br />
            nāśe duḥkhaṃ vyaye duḥkhaṃ dhigarthāḥ kaṣṭasaṃśrayāḥ //
             <span class="ref">MSS_2971</span></p>
         
         <p id="MSS_2972">
            arthānāmārjanaṃ kāryaṃ vardhanaṃ rakṣaṇaṃ tathā /<br />
            bhakṣyamāṇo nirādāyaḥ kṣīyate himavānapi //
             <span class="ref">MSS_2972</span></p>
         
         <p id="MSS_2973">
            arthānāmīśiṣe tvaṃ vayamapi ca girāmīśmahe yāvaditthaṃ śūras tvaṃ vāgmidarpajvaraśamanavidhāvakṣayaṃ
            pāṭavaṃ naḥ /<br />
            sevante tvāṃ dhanāndhā matimalahataye māmapi śrotukāmā mayyapyāsthā na te cet tvayi
            mama sutarāmeṣa rājan gato'smi //
             <span class="ref">MSS_2973</span></p>
         
         <p id="MSS_2974">
            arthānāmīśvaro yaḥ syād indriyāṇāmanīśvaraḥ /<br />
            indriyāṇāmanaiśvaryād aiśvaryād bhraśyate hi saḥ //
             <span class="ref">MSS_2974</span></p>
         
         <p id="MSS_2975">
            arthānāharato'narthāḥ samāyānti pramādinaḥ /<br />
            apramattastato mārge nityamevāstu vittavān //
             <span class="ref">MSS_2975</span></p>
         
         <p id="MSS_2976">
            arthānulāpān vrajasundarīṇām akṛtrimāṇāṃ ca sarasvatīnām /<br />
            ārdrāśayena śravaṇāñcalena saṃbhāvayantaṃ taruṇaṃ gṛṇīmaḥ //
             <span class="ref">MSS_2976</span></p>
         
         <p id="MSS_2977">
            arthān kecidupāsate kṛpaṇavat kecit tvalaṃkurvate veśyāvat khalu dhātuvādina ivodbadhnanti
            kecid rasān /<br />
            arthālaṃkṛtisadrasadravamucāṃ vācāṃ praśastispṛśāṃ kartāraḥ kavayo bhavanti katicit
            puṇyairagaṇyairiha //
             <span class="ref">MSS_2977</span></p>
         
         <p id="MSS_2978">
            arthān brūyān na cāsatsu guṇān brūyān na cātmanaḥ /<br />
            ādadyān na ca sādhubhyo nāsatpuruṣamāśrayet //
             <span class="ref">MSS_2978</span></p>
         
         <p id="MSS_2979">
            arthā bhāgyodaye jantuṃ viśanti śataśaḥ svayam /<br />
            digbhyo'bhyupetya sarvābhyaḥ sāyaṃ tarumivāṇḍajāḥ //
             <span class="ref">MSS_2979</span></p>
         
         <p id="MSS_2980">
            arthābhāve tu yajjñānaṃ pratyakṣamiva dṛśyate /<br />
            gandharvanagarākāraṃ svapnaṃ tadupalakṣayet //
             <span class="ref">MSS_2980</span></p>
         
         <p id="MSS_2981">
            arthābhāve mṛdutā kāṭhinyaṃ bhavati cārthabāhulye /<br />
            naikatrārthamṛdutve prāyaḥ śloke ca loke ca //
             <span class="ref">MSS_2981</span></p>
         
         <p id="MSS_2982">
            arthārthinā priyā eva śrīharṣodīritā giraḥ /<br />
            sārasvate tu saubhāgye prasiddhā tadviruddhatā //
             <span class="ref">MSS_2982</span></p>
         
         <p id="MSS_2983">
            arthārthinī devapūjāspapnopaśrutitatparā /<br />
            sadā gaṇakagehaṃ sā praṣṭuṃ yāti grahasthitim //
             <span class="ref">MSS_2983</span></p>
         
         <p id="MSS_2984">
            arthārthī jīvaloko'yaṃ jvalantamupasarpati /<br />
            kṣīṇakṣīrāṃ nirājīvyāṃ vatsastyajati mātaram //
             <span class="ref">MSS_2984</span></p>
         
         <p id="MSS_2985">
            arthārthī jīvaloko'yaṃ śmaśānamapi sevate /<br />
            janitāramapi tyaktvā niḥsvaṃ gacchati dūrataḥ //
             <span class="ref">MSS_2985</span></p>
         
         <p id="MSS_2986">
            arthārthī yāni kaṣṭāni mūḍho'yaṃ sahate janaḥ /<br />
            śatāṃśenāpi mokṣārthī tāni cen mokṣamāpnuyāt //
             <span class="ref">MSS_2986</span></p>
         
         <p id="MSS_2987">
            arthārthī yāni kaṣṭāni sahate kṛpaṇo janaḥ /<br />
            tānyeva yadi dharmārthī na bhūyaḥ kleśabhājanam //
             <span class="ref">MSS_2987</span></p>
         
         <p id="MSS_2988">
            arthālābhe'pi mahati svādhyāyaṃ na samutsṛjet /<br />
            kulānyakulatāṃ yānti svādhyāyasya vivarjanāt //
             <span class="ref">MSS_2988</span></p>
         
         <p id="MSS_2989">
            arthāharaṇakauśalyaṃ kiṃ stumaḥ śāstravādinām /<br />
            avyayebhyo'pi ye cārthān niṣkarṣanti sahasraśaḥ //
             <span class="ref">MSS_2989</span></p>
         
         <p id="MSS_2990">
            arthā hasantyucitadānavihīnacittaṃ bhūmirnaraṃ ca mama bhūmiriti bruvāṇam /<br />
            jārā hasanti tanayānupalālayantaṃ mṛtyurhasatyavanipaṃ raṇaraṅgabhīrum //
             <span class="ref">MSS_2990</span></p>
         
         <p id="MSS_2991">
            arthiko vyādhito mūrkhaḥ pravāsī parasevakaḥ /<br />
            jīvanto'pi mṛtāḥ pañca pañcaite dukhabhāginaḥ //
             <span class="ref">MSS_2991</span></p>
         
         <p id="MSS_2992">
            arthitā vibhavastyāgaḥ svātantryamucitajñatā /<br />
            iti pañcaguṇopatem āśrayedāśrayaṃ naraḥ //
             <span class="ref">MSS_2992</span></p>
         
         <p id="MSS_2993">
            arthitve prakaṭīkṛte'pi na phalaprāptiḥ prabhoḥ pratyuta druhyan dāśarathirviruddhacarito
            yuktastayā kanyayā /<br />
            utkarṣaṃ ca parasya mānayaśasorvisraṃsanaṃ cātmanaḥ strīratnaṃ ca jagatpatirdaśamukho
            dṛptaḥ kathaṃ mṛṣyate //
             <span class="ref">MSS_2993</span></p>
         
         <p id="MSS_2994">
            arthinastvaritadānena tṛptirbhavati yādṛśī /<br />
            bahudānaṃ vilambena na tādṛk tṛptikārakam //
             <span class="ref">MSS_2994</span></p>
         
         <p id="MSS_2995">
            arthināṃ kṛpaṇā dṛṣṭis tvanmukhe patitā sakṛt /<br />
            tadavasthā punardeva nānyasya mukhamīkṣate //
             <span class="ref">MSS_2995</span></p>
         
         <p id="MSS_2996">
            arthināṃ mitravargasya vidviṣāṃ ca parāṅmukhaḥ /<br />
            yo na yāti pitā tena putrī mātā ca vīrasūḥ //
             <span class="ref">MSS_2996</span></p>
         
         <p id="MSS_2997">
            arthināmupapannānāṃ pūrvaṃ cāpyupakāriṇām /<br />
            āśāṃ saṃśrutya yo hanti sa loke puruṣādhamaḥ //
             <span class="ref">MSS_2997</span></p>
         
         <p id="MSS_2998">
            arthini kavayati kavayati paṭhati ca paṭhati stavonmukhe stauti /<br />
            paścādyāmītyukte maunī dṛṣṭiṃ nimīlayati //
             <span class="ref">MSS_2998</span></p>
         
         <p id="MSS_2999">
            arthine na tṛṇavaddhanamātraṃ kiṃ tu jīvanamapi pratipādyam /<br />
            evamāha kuśavajjaladāpī dravyadānavidhiruktividagdhaḥ //
             <span class="ref">MSS_2999</span></p>
         
         <p id="MSS_3000">
            arthino jaṭharajvālādagdhā vāk kaṃcidañcati /<br />
            tāṃ cāśamayato vittaṃ kinnimittaṃ na vidmahe //
             <span class="ref">MSS_3000</span></p>
         
         <p id="MSS_3001">
            arthipratyarthilakṣairapy aparāṅmukhacetasam /<br />
            tvāṃ parāṅmukhatāṃ ninyuḥ kevalaṃ parayoṣitaḥ //
             <span class="ref">MSS_3001</span></p>
         
         <p id="MSS_3002">
            arthibhuktāvaśiṣṭaṃ yat tadaśnīyān mahāśayaḥ /<br />
            śveto'rthirahitaṃ bhuktvā nijamāṃsāśano'bhavat //
             <span class="ref">MSS_3002</span></p>
         
         <p id="MSS_3003">
            arthibhyaḥ kanakasya dīpakapiśā viśrāṇitā rāśayo vāde vādiviṣāṇināṃ pratihatāḥ śāstroktigarvā
            giraḥ /<br />
            utkhātapratiropitairnṛpatibhiḥ śārairiva krīḍitaṃ kartavyaṃ kṛtamarthitā yadi vidhestatrāpi
            sajjā vayam //
             <span class="ref">MSS_3003</span></p>
         
         <p id="MSS_3004">
            arthibhyaśca dviṣadbhyaśca vaimukhyaṃ yasya nāstyasau /<br />
            mahodāraḥ sadā śāntaḥ kṛtajñaḥ ko'pi durlabhaḥ //
             <span class="ref">MSS_3004</span></p>
         
         <p id="MSS_3005">
            arthibhraṃśabahūbhavatphalabharavyājena kubjāyitaḥ satyasminnatidānabhāji kathamapyāstāṃ
            sa kalpadrumaḥ /<br />
            āste nirvyayaratnasaṃpadudayodagraḥ kathaṃ yācaka- śreṇīvarjanaduryaśonibiḍitavrīḍastu
            ratnācalaḥ //
             <span class="ref">MSS_3005</span></p>
         
         <p id="MSS_3006">
            arthī karoti dainyaṃ labdhārtho garvamaparitoṣaṃ ca /<br />
            naṣṭadhanaśca saśokaḥ sukhamāste niḥspṛhaḥ puruṣaḥ //
             <span class="ref">MSS_3006</span></p>
         
         <p id="MSS_3007">
            arthī yenārthakṛtyena saṃvrajatyavicārayan /<br />
            tamarthamarthaśāstrajñāḥ prāhurarthyāśca lakṣmaṇa //
             <span class="ref">MSS_3007</span></p>
         
         <p id="MSS_3008">
            arthī lāghavamucchrito nipatanaṃ kāmāturo lāñchanaṃ lubdho'kīrtimasaṃgaraḥ paribhavaṃ
            duṣṭo'nyadoṣe ratim /<br />
            niḥsvo vañcanamunmanā vikalatāṃ śokākulaḥ saṃśayaṃ durvāgapriyatāṃ durodaravaśaḥ prāpnoti
            kaṣṭaṃ muhuḥ //
             <span class="ref">MSS_3008</span></p>
         
         <p id="MSS_3009">
            arthena kiṃ kṛpaṇahastagatena tena rūpeṇa kiṃ guṇaparākramavarjitena /<br />
            mitreṇa kiṃ vyasanakālaparāṅmukhena jñānena kiṃ bahuśaṭhādhikamatsareṇa //
             <span class="ref">MSS_3009</span></p>
         
         <p id="MSS_3010">
            arthena parihīṇaṃ tu naramaspṛśyatāṃ gatam /<br />
            tyajanti bāndhavāḥ sarve mṛtaṃ sattvamivāsavaḥ //
             <span class="ref">MSS_3010</span></p>
         
         <p id="MSS_3011">
            arthena rakṣitamidaṃ rājyaṃ punararthamarpayati /<br />
            arthaikaparo nṛpatiḥ pariharati punaḥ kṣaṇādubhayam //
             <span class="ref">MSS_3011</span></p>
         
         <p id="MSS_3012">
            arthena hi vihīnasya puruṣasyālpamedhasaḥ /<br />
            vyucchidyante kriyāḥ sarvā grīṣme kusarito yathā //
             <span class="ref">MSS_3012</span></p>
         
         <p id="MSS_3013">
            arthena hīnaḥ puruṣas tyajyate mitrabāndhavaiḥ /<br />
            tyaktalokakriyāhāraḥ parāsuriva niṣprabhaḥ //
             <span class="ref">MSS_3013</span></p>
         
         <p id="MSS_3014">
            arthenāpi hi kiṃ tena yasyānarthe tu saṃgatiḥ /<br />
            ko hi nāma śikhājātaṃ pannagasya maṇiṃ haret //
             <span class="ref">MSS_3014</span></p>
         
         <p id="MSS_3015">
            arthenopārjyate dharmo dharmeṇārtha upārjyate /<br />
            anyonyāśrayaṇaṃ hyetad ubhayotpattisādhanam //
             <span class="ref">MSS_3015</span></p>
         
         <p id="MSS_3016">
            arthendriyārthābhidhyānaṃ sarvārthāpahnavo nṛṇām /<br />
            bhraṃśito jñānavijñānād yenāviśati mukhyatām //
             <span class="ref">MSS_3016</span></p>
         
         <p id="MSS_3017">
            arthe pratyupalabdhe ca paradoṣe ca kīrtite /<br />
            ātmānaṃ sādhu kartavyaṃ śīlavṛttamabhīpsitam //
             <span class="ref">MSS_3017</span></p>
         
         <p id="MSS_3018">
            arthebhyo hi vivṛttebhyaḥ saṃbhṛtebhyastatastataḥ /<br />
            kriyāḥ sarvāḥ pravartante parvatebhya ivāpagāḥ //
             <span class="ref">MSS_3018</span></p>
         
         <p id="MSS_3019">
            artheṣu kāmamupalabhya manoratho me strīṇāṃ dhaneṣvanucitaṃ praṇayaṃ karoti /<br />
            māne ca kāryakaraṇe ca vilambamāno dhig bhoḥ kulaṃ ca puruṣasya daridratāṃ ca //
             <span class="ref">MSS_3019</span></p>
         
         <p id="MSS_3020">
            artheṣvalabhyeṣvakṛtaprayatnaṃ kṛtādaraṃ nityamupāyavatsu /<br />
            jitendriyaṃ nānutapanti rogās tatkālayuktaṃ yadi nāsti daivam //
             <span class="ref">MSS_3020</span></p>
         
         <p id="MSS_3021">
            arthe hyavidyamāne'pi saṃsṛtirna nivartate /<br />
            dhyāyato viṣayānasya svapne'narthāgamo yathā //
             <span class="ref">MSS_3021</span></p>
         
         <p id="MSS_3022">
            arthairanekairjananīmamuṣyāś cittaṃ ca dattvā cirakālacintyam /<br />
            saṃtoṣayeyaṃ sahasaiva bhadre na cet kathaṃ syād iha naḥ praveśaḥ //
             <span class="ref">MSS_3022</span></p>
         
         <p id="MSS_3023">
            arthairarthā nibaghyante gajairiva mahāgajāḥ /<br />
            na hyanarthavatā śakyaṃ vāṇijyaṃ kartumīhayā //
             <span class="ref">MSS_3023</span></p>
         
         <p id="MSS_3024">
            arthairvihīnaḥ puruṣo jīvannapi mṛtopamaḥ /<br />
            dharmārthavidyārjanato matiryasya nivartate //
             <span class="ref">MSS_3024</span></p>
         
         <p id="MSS_3025">
            artho girāmapihitaḥ pihitaśca kaścit saubhāgyameti marahaṭṭavadhūkucābhaḥ /<br />
            nāndhrīpayodhara ivātitarāṃ prakāśo no gurjarīstana ivātitarāṃ nigūḍhaḥ //
             <span class="ref">MSS_3025</span></p>
         
         <p id="MSS_3026">
            arthotkaṇṭhāvakuṇṭhapramuṣitavinayairluṭhyatāṃ nākiśuṇṭhaiḥ pratno ratnoccayaḥ kiṃ
            tvativiṣamadaśāṃ tāmanudhyāya khidye /<br />
            sindho manthādrimanthāt taralatarabṛhadbhaṅgasaṃghātaghāta- prabhraśyanmūlavelāgirigaṇapatanoddāmadhāmandhamīkā
            //
             <span class="ref">MSS_3026</span></p>
         
         <p id="MSS_3027">
            artho narāṇāṃ patiraṅganānāṃ varṣā nadīnāmṛturāṭ tarūṇām /<br />
            svadharmacārī nṛpatiḥ prajānāṃ gataṃ gataṃ yauvanamānayanti //
             <span class="ref">MSS_3027</span></p>
         
         <p id="MSS_3028">
            artho na saṃbhṛtaḥ kaścin na vidyā kācidarjitā /<br />
            na tapaḥ saṃcitaṃ kiṃcid gataṃ ca sakalaṃ vayaḥ //
             <span class="ref">MSS_3028</span></p>
         
         <p id="MSS_3029">
            artho nāma janānāṃ jīvitamakhilakriyākalāpaśca /<br />
            tamapi harantyatidhūrtāḥ chagalagalā gāyanā loke //
             <span class="ref">MSS_3029</span></p>
         
         <p id="MSS_3030">
            arthopacayavijñānam asti yasya sa paṇḍitaḥ /<br />
            saraḥ salilasaṃpūrṇam āśrayanti vihaṅgamāḥ //
             <span class="ref">MSS_3030</span></p>
         
         <p id="MSS_3031">
            arthopārjanadakṣaśca kṣāntiśīlaḥ sadā bhavet /<br />
            na tatra parakāryāṇi vidvānāpi viśeṣayet //
             <span class="ref">MSS_3031</span></p>
         
         <p id="MSS_3032">
            artho'pyarthena cet sādhyaḥ kā vārtā dharmakāmayoḥ /<br />
            arthaḥ sarvajaganmūlam anartho'rthaviparyayaḥ //
             <span class="ref">MSS_3032</span></p>
         
         <p id="MSS_3033">
            artho vinaivārthanayopasīdan nālpo'pi dhīrairavadhīraṇīyaḥ /<br />
            mānyena manye vidhinā vitīrṇaḥ sa prītidāyo bahu mantumarhaḥ //
             <span class="ref">MSS_3033</span></p>
         
         <p id="MSS_3034">
            arthoṣmā pitṛlālanaṃ viṭaghaṭāmelaḥ priyaṃmanyatā tāruṇyaṃ nagare sthitistaralatā
            dhīḥ kāmaśāstraṃ prati /<br />
            saṃgītaṃ rajanī vidhurmadhumadaḥ spardhā sapatnaistathā veśyānāmanuraktavittaharaṇe
            kurvanti sāhāyakam //
             <span class="ref">MSS_3034</span></p>
         
         <p id="MSS_3035">
            artho'sti cenna padaśuddhirathāsti sāpi no rītirasti yadi sā ghaṭanā kutastyā /<br />
            sāpyasti cenna navavakragatistadetad vyarthaṃ vinā rasamaho gahanaṃ kavitvam //
             <span class="ref">MSS_3035</span></p>
         
         <p id="MSS_3036">
            artho hi kanyā parakīya eva tāmadya saṃpreṣya parigrahītuḥ /<br />
            jāto mamāyaṃ viśadaḥ prakāmaṃ pratyarpitanyāsa ivāntarātmā //
             <span class="ref">MSS_3036</span></p>
         
         <p id="MSS_3037">
            artho hi naṣṭakāryārthair ayatnenādhigamyate /<br />
            utsāho balavānārya nāstyutsāhāt paraṃ balam //
             <span class="ref">MSS_3037</span></p>
         
         <p id="MSS_3038">
            arthaucityavatā sūktir alaṃkāreṇa śobhate /<br />
            pīnastanasthiteneva hāreṇa hariṇekṣaṇā //
             <span class="ref">MSS_3038</span></p>
         
         <p id="MSS_3039">
            ardhaṃ kalaṅkarahitā karuṇaiva śaṃbhor ardhaṃ guṇāstaditare sakalāḥ sametāḥ /<br />
            ityamba saṃprati kila sphuritaṃ rahasyaṃ saṃpaśyato mama bhavanmayamaiśamardham //
             <span class="ref">MSS_3039</span></p>
         
         <p id="MSS_3040">
            ardhaṃ jitaṃ tripuramamba tava smitaṃ ced ardhāntareṇa ca tathā bhavitavyameva /<br />
            taccintaye janani kāraṇasūkṣmarūpa- sthūlātmakatripuraśāntikṛte smitaṃ te //
             <span class="ref">MSS_3040</span></p>
         
         <p id="MSS_3041">
            ardhaṃ dantacchadasya sphurati japavaśādardhamapyutprakopād ekaḥ pāṇiḥ praṇantuṃ śirasi
            kṛtapadaḥ kṣeptumanyastameva /<br />
            ekaṃ dhyānānnimīlatyaparamavikasadvīkṣate netramitthaṃ tulyānicchāvidhitsā tanuravatu
            sa vo yasya saṃdhyāvidhāne //
             <span class="ref">MSS_3041</span></p>
         
         <p id="MSS_3042">
            ardhaṃ dānavavairiṇā girijayāpyardhaṃ śivasyāhṛtaṃ devetthaṃ jagatītale puraharābhāve
            samunmīlati /<br />
            gaṅgā sāgaramambaraṃ śaśikalā nāgādhipaḥ kṣmātalaṃ sarvajñatvamadhīśvaratvamagamat
            tvāṃ māṃ tu bhikṣāṭanam //
             <span class="ref">MSS_3042</span></p>
         
         <p id="MSS_3043">
            ardhaṃ nītvā niśāyāḥ sarabhasasuratāyāsasaṃśleṣayogaiḥ prodbhūtāsahyatṛṣṇo madhumadanirato
            harmyapṛṣṭhe vivikte /<br />
            saṃbhogaklāntakāntāśithilabhujalatāvarjitaṃ karkarīto jyotsnābhinnācchadhāraṃ na pibati
            salilaṃ śāradaṃ mandabhāgyaḥ //
             <span class="ref">MSS_3043</span></p>
         
         <p id="MSS_3044">
            ardhaṃ premanibaddhamardhamaparaṃ lajjāśritaṃ mānasaṃ evaṃ netrasaroruhaṃ priyamukhe
            cānyad gavākṣe'rpitam /<br />
            paryaṅke padamekameva dharaṇau pṛṣṭhe ca kṛtvāparaṃ sthātuṃ gantumapi prabhātasamaye
            śaknoti naivābalā //
             <span class="ref">MSS_3044</span></p>
         
         <p id="MSS_3045">
            ardhaṃ bhāryā manuṣyasya bhāryā śreṣṭhatamaḥ sakhā /<br />
            bhāryā mūlaṃ trivargasya bhāryā mitraṃ mariṣyataḥ //
             <span class="ref">MSS_3045</span></p>
         
         <p id="MSS_3046">
            ardhaṃ sajjanasaṃparkād avidyāyā vinaśyati /<br />
            caturbhāgastu śāstrārthaiś caturbhāgaṃ svayatnataḥ //
             <span class="ref">MSS_3046</span></p>
         
         <p id="MSS_3047">
            ardhaṃ striyastribhuvane sacarācare'sminn ardhaṃ pumāṃsa iti darśayituṃ bhavatyā /<br />
            strīpuṃsalakṣaṇamidaṃ vapurādṛtaṃ yat tenāsi devi viditā trijagaccharīrā //
             <span class="ref">MSS_3047</span></p>
         
         <p id="MSS_3048">
            ardhacandraṃ ca cakraṃ ca śakaṭaṃ makaraṃ tathā /<br />
            kamalaṃ śreṇikāṃ gulmaṃ vyūhānevaṃ prakalpayet //
             <span class="ref">MSS_3048</span></p>
         
         <p id="MSS_3049">
            ardhacandravadākāraṃ strīnāmārthaṃ ca tryakṣaram /<br />
            nakārādi rikārāntaṃ yo jānāti sa paṇḍitaḥ //
             <span class="ref">MSS_3049</span></p>
         
         <p id="MSS_3050">
            ardhacandrasamāyuktaṃ puṃnāma caturakṣaram /<br />
            kakārādi lakārāntam iha jānāti paṇḍitaḥ //
             <span class="ref">MSS_3050</span></p>
         
         <p id="MSS_3051">
            ardhacandrākṛtiryasmin khaṅge svābhāvikī bhavet /<br />
            api doṣasahasrāṇi hanti candrastamo yathā //
             <span class="ref">MSS_3051</span></p>
         
         <p id="MSS_3052">
            ardhapañcamahastaṃ tu śreṣṭhaṃ cāpaṃ prakīrtitam /<br />
            tadvijñeyaṃ dhanurdivyaṃ śaṃkareṇa dhṛtaṃ purā //
             <span class="ref">MSS_3052</span></p>
         
         <p id="MSS_3053">
            ardhapītamadirā maṇipārī śobhatāṃ kathamatīva taruṇyāḥ /<br />
            cumbitairadhikapāṭalabhāsā pūritādharamayūkhabhareṇa //
             <span class="ref">MSS_3053</span></p>
         
         <p id="MSS_3054">
            ardhapītastanaṃ mātur āmardākliṣṭakesaram /<br />
            prakrīḍituṃ siṃhaśiśuṃ balātkāreṇa karṣati //
             <span class="ref">MSS_3054</span></p>
         
         <p id="MSS_3055">
            ardhapuruṣe ca matsyaḥ pārāvatasaṃnibhaśca pāṣāṇaḥ /<br />
            mṛdbhavati tatra nīlā dīrghaṃ kālaṃ ca bahutoyam //
             <span class="ref">MSS_3055</span></p>
         
         <p id="MSS_3056">
            ardhaprothasthitā rekhā dṛśyante yasya vājinaḥ /<br />
            tasya mṛtyuḥ samuddiṣṭo daśamaṃ prāpya vatsaram //
             <span class="ref">MSS_3056</span></p>
         
         <p id="MSS_3057">
            ardhapluṣṭaṃ bahubhyaḥ śavapiśitamupāhṛtya hṛṣṭaścitābhyo jātagrāsātirekaḥ sphuṭataradhamanīnaddhaśuṣkārdrakāyaḥ
            /<br />
            pretaḥ saṃtarjya dṛṣṭyā kuṭilaparuṣayā majjaniṣkarṣaśuṣkair āhantyāhāralubdhānmuhurabhipatato
            jambukānasthikhaṇḍaiḥ //
             <span class="ref">MSS_3057</span></p>
         
         <p id="MSS_3058">
            ardhamīlitavilolatārake sā dṛśau nidhuvanaklamālasā /<br />
            yanmuhūrtamavahanna tatpunas tṛptirāsta dayitasya paśyataḥ //
             <span class="ref">MSS_3058</span></p>
         
         <p id="MSS_3059">
            tatklamastamadidīkṣata kṣaṇaṃ tālavṛntacalanāya nāyakam /<br />
            tadvidhā hi bhavadaivataṃ priyā vedhaso'pi vidadhāti cāpalam //
             <span class="ref">MSS_3059</span></p>
         
         <p id="MSS_3060">
            ardharātre dinasyārdhe tvardhacandre'rdhabhāskare /<br />
            rāvaṇena hṛtā sītā kṛṣṇapakṣe sitāṣṭamī //
             <span class="ref">MSS_3060</span></p>
         
         <p id="MSS_3061">
            ardhasiddheṣu kāryeṣu ātmaguhyaṃ prakāśayet /<br />
            sa eva nidhanaṃ yāti bakaḥ karkaṭakādyathā //
             <span class="ref">MSS_3061</span></p>
         
         <p id="MSS_3062">
            ardhasmitena vinimantrya daśārdhabāṇam ardhaṃ vidhūya vasanāñcalamardhamārge /<br />
            ardhena netraviśikhena nivṛtya sārdham ardhārdhameva taruṇī taruṇaṃ cakāra //
             <span class="ref">MSS_3062</span></p>
         
         <p id="MSS_3063">
            ardhahastena hīnastu bhavenmadhyasturaṅgamaḥ /<br />
            tato hastena hīnaśca hīna eva smṛto hayaḥ //
             <span class="ref">MSS_3063</span></p>
         
         <p id="MSS_3064">
            ardhāṅganāpuṃvapuṣaḥ purārer mūrttiḥ śriyaṃ nauriva vastanotu /<br />
            premātibhārādaparaṃ yadardhaṃ mamajja śṛṅgārarasāmburāśau //
             <span class="ref">MSS_3064</span></p>
         
         <p id="MSS_3065">
            ardhāṅgāhitapaurvakīrtivanitādīvyatsitāṃśuprabhaṃ kailāsīkṛtadikkarīndraśirasi nyastasvapādāmbujam
            /<br />
            viśvavyāpyavināśi śaṃkarapadaṃ yāyāttvadīyaṃ yaśo na syādasya yadi kṣitīśa bhavato
            dānādikebhyo janiḥ //
             <span class="ref">MSS_3065</span></p>
         
         <p id="MSS_3066">
            ardhāṅgulaparīṇāhajihvāgrāyāsabhīravaḥ /<br />
            sarvāṅgakleśajananam abudhāḥ karma kurvate //
             <span class="ref">MSS_3066</span></p>
         
         <p id="MSS_3067">
            ardhācitā satvaramutthitāyāḥ pade pade durnimite galantī /<br />
            kasyāścidāsīd raśanā tadānīm aṅguṣṭhamūlārpitasūtraśeṣā //
             <span class="ref">MSS_3067</span></p>
         
         <p id="MSS_3068">
            ardhādhītāśca yairvedās tathā śūdrānnabhojanāḥ /<br />
            te dvijāḥ kiṃ kariṣyanti nirviṣā iva pannagāḥ //
             <span class="ref">MSS_3068</span></p>
         
         <p id="MSS_3069">
            ardhāsane samadhiropya suradvipasya śakro'pi yadyudhi śacīṃ kavacīkaroti /<br />
            dhīrasya tasya sahate daśakandharasya kaḥ sāhasaikarasikaḥ karavāladhārām //
             <span class="ref">MSS_3069</span></p>
         
         <p id="MSS_3070">
            ardhena jaladaśyāmam ardhenātapapiṅgalam /<br />
            ardhanārīśvarākāraṃ na ko manyeta vāsaram //
             <span class="ref">MSS_3070</span></p>
         
         <p id="MSS_3071">
            ardhokte bhayamāgato'si kimidaṃ kaṇṭhaśca kiṃ gadgadaś cāṭorasya na ca kṣaṇo'yamanupakṣipteyamāstāṃ
            kathā /<br />
            brūhi prastutamastu saṃprati mahat karṇe sakhīnāṃ mukhais tṛptirnirbharamebhirakṣarapadaiḥ
            prāgeva me saṃbhṛtā //
             <span class="ref">MSS_3071</span></p>
         
         <p id="MSS_3072">
            ardhodgatena kadalī mṛdutāmratalena garbhakoṣeṇa /<br />
            pibati nidāghajvaritā ghanadhārāṃ karapuṭenaiva //
             <span class="ref">MSS_3072</span></p>
         
         <p id="MSS_3073">
            ardhonmīlitalocanasya pibataḥ paryāptamekaṃ stanaṃ sadyaḥ prasnutadugdhadigdhamaparaṃ
            hastena saṃmārjataḥ /<br />
            mātrā cāṅgulilālitasya vadane smerāyamāne muhur viṣṇoḥ kṣīrakaṇorudhāmadhavalā dantadyutiḥ
            pātu vaḥ //
             <span class="ref">MSS_3073</span></p>
         
         <p id="MSS_3074">
            arpayati pratidivasaṃ priyasya pathi locane bālā /<br />
            nikṣipati kamalamālāḥ komalamiva kartumadhvānam //
             <span class="ref">MSS_3074</span></p>
         
         <p id="MSS_3075">
            arpayantyarthine prāṇān na praṇāmamarātaye /<br />
            na nāstītyuttaraṃ jātu suhṛde sumanojanāḥ //
             <span class="ref">MSS_3075</span></p>
         
         <p id="MSS_3076">
            arpitaṃ rasitavatyapi nāma- grāhamanyayuvaterdayitena /<br />
            ujjhati sma madamapyapibantī vīkṣya madyamitarā tu mamāda //
             <span class="ref">MSS_3076</span></p>
         
         <p id="MSS_3077">
            arpitāḥ prathamatastvayi gāvo gopaśāvaka iti praṇayena /<br />
            dīyate punaridaṃ dhanahīnair vetanaṃ garuḍaketana cetaḥ //
             <span class="ref">MSS_3077</span></p>
         
         <p id="MSS_3078">
            arvāgabhyetya garvādiva saridavarā seyamityuddidhīrṣāḥ kālindīṃ kopavegākalitahalahaṭhotkṣepiṇaḥ
            kṣemahetuḥ /<br />
            tālāṅkasyāśu dālārasavivaśahṛdaḥ sraṃsadaṃsottarīyaṃ tiryagvyastāḍghri bhūyaḥ suvalanamatha
            laghūtthānamādhāvanaṃ tat //
             <span class="ref">MSS_3078</span></p>
         
         <p id="MSS_3079">
            arvācīnavacaḥ prapañcasukhināṃ duḥśikṣitānāṃ puro gambhīraṃ kavipuṅgavasya kimaho
            sarvasvamuddhāṭyate /<br />
            vyarthaṃ kardamagandhagauravahṛtagrāmīṇagoṣṭhīmukhe ko'yaṃ nāma sacetano'sti ya iha
            prastauti kastūrikām //
             <span class="ref">MSS_3079</span></p>
         
         <p id="MSS_3080">
            arvāñcatpañcaśākhaḥ sphuraduparijaṭāmaṇḍalaḥ saṃśritānāṃ nityāparṇo'pi tāpatritayamapanayan
            sthāṇuravyādapūrvaḥ /<br />
            yaḥ pronmīlatkapardaiḥ śirasi viracitābālabandhe dyusindhoḥ pāthobhirlabdhasekaḥ phalati
            phalaśataṃ vāñchitaṃ bhaktibhājām //
             <span class="ref">MSS_3080</span></p>
         
         <p id="MSS_3081">
            alaṃkaroti yaḥ ślokaṃ śuka eva na madhyamaḥ /<br />
            alaṃ karoti yaḥ ślokaṃ śuka eva namadhyamaḥ //
             <span class="ref">MSS_3081</span></p>
         
         <p id="MSS_3082">
            alaṃkaroti hi jarā rājāmātyabhiṣagyatīn /<br />
            viḍambayati paṇyastrīmallagāyanasevakān //
             <span class="ref">MSS_3082</span></p>
         
         <p id="MSS_3083">
            alaṃkartuṃ karṇau bhṛśamanubhavantyā navarujaṃ sasītkāraṃ tiryagvalitavadanāyā mṛgadṛśaḥ
            /<br />
            karābjavyāpārānatisukṛtasārān rasayato januḥ sarvaślāghyaṃ jayati lalitottaṃsa bhavataḥ
            //
             <span class="ref">MSS_3083</span></p>
         
         <p id="MSS_3084">
            alaṃkāraḥ śaṅkākaranarakapālaṃ parijano viśīrṇāṅgo bhṛṅgī vasu ca vṛṣa eko bahuvayāḥ
            /<br />
            avastheyaṃ sthāṇorapi bhavati sarvāmaraguror vidhau vakre mūrdhni sthitavati vayaṃ
            ke punaramī //
             <span class="ref">MSS_3084</span></p>
         
         <p id="MSS_3085">
            alaṃkārapriyo viṣṇur jaladhārāpriyaḥ śivaḥ /<br />
            namaskārapriyo bhānur brāhmaṇo bhojanapriyaḥ //
             <span class="ref">MSS_3085</span></p>
         
         <p id="MSS_3086">
            alaṃkārabhṛto rītimantaḥ siddhā rasonnatau /<br />
            lakṣaṇairlakṣitātmānaḥ kṛtino nanu kecana //
             <span class="ref">MSS_3086</span></p>
         
         <p id="MSS_3087">
            alaṃkāro hi nārīṇāṃ kṣamā tu puruṣasya vā /<br />
            duṣkaraṃ tacca vaḥ kṣāntaṃ tridaśeṣu viśeṣataḥ //
             <span class="ref">MSS_3087</span></p>
         
         <p id="MSS_3088">
            yādṛśī vaḥ kṣamā putryaḥ sarvāsāmaviśeṣataḥ /<br />
            kṣamā dānaṃ kṣamā yajñaḥ kṣamā satyaṃ ca putrikāḥ //
             <span class="ref">MSS_3088</span></p>
         
         <p id="MSS_3089">
            kṣamā yaśaḥ kṣamā dharmaḥ kṣamāyāṃ viṣṭhitaṃ jagat //
             <span class="ref">MSS_3089</span></p>
         
         <p id="MSS_3090">
            alaṃkṛtaḥ kāñcanakoṭimūlyair mahārharatnairgajavājivāhaiḥ /<br />
            nimeṣamātraṃ labhate na jīvaṃ kālena kāle śikhayā gṛhītaḥ //
             <span class="ref">MSS_3090</span></p>
         
         <p id="MSS_3091">
            alaṃkriyante śikhinaḥ kekayā madaraktayā /<br />
            vācā vipaścito'tyarthaṃ mādhuryaguṇayuktayā //
             <span class="ref">MSS_3091</span></p>
         
         <p id="MSS_3092">
            alaṃkriyā śaktisamanvitānāṃ tapodhanānāṃ balaśaktiragryā /<br />
            vyāpādadāvānalavāridhārā pratyeha ca kṣāntiranarthaśāntiḥ //
             <span class="ref">MSS_3092</span></p>
         
         <p id="MSS_3093">
            alaṃ tridivavārtayā kimiti sārvabhaumaśriyā vidūrataravartinī bhavatu mokṣalakṣmīrapi
            /<br />
            kalindagirinandinītaṭanikuñjapuñjodare mano harati kevalaṃ navatamālanīlaṃ mahaḥ //
             <span class="ref">MSS_3093</span></p>
         
         <p id="MSS_3094">
            alaṃ nalaṃ roddhumamī kilābhavan guṇā vivekapramukhā na cāpalam /<br />
            smaraḥ sa ratyāmaniruddhameva yat sṛjatyayaṃ sarganisarga īdṛśaḥ //
             <span class="ref">MSS_3094</span></p>
         
         <p id="MSS_3095">
            alaṃ parigraheṇeha doṣavān hi parigrahaḥ /<br />
            kṛmirhi kośakārastu badhyate svaparigrahāt //
             <span class="ref">MSS_3095</span></p>
         
         <p id="MSS_3096">
            alaṃ vā bahu yo brūte hitavākyāvamāninaḥ /<br />
            sa tasmāllabhate doṣaṃ kapeḥ sūcīmukho yathā //
             <span class="ref">MSS_3096</span></p>
         
         <p id="MSS_3097">
            alaṃ vā bahuvādena yatra yatrānurajyase /<br />
            tatra tatraiva te duḥkhadāvapāvakapaṅktayaḥ //
             <span class="ref">MSS_3097</span></p>
         
         <p id="MSS_3098">
            alaṃ vilaṅghya priyavijña yācñāṃ kṛtvāpi vāmyaṃ vividhaṃ vidheye /<br />
            yaśaḥpathādāśravatāpadotthāt khalu skhalitvāstakhaloktikhelāt //
             <span class="ref">MSS_3098</span></p>
         
         <p id="MSS_3099">
            alaṃ vilambya tvarituṃ hi velā kārye kila sthairyasahe vicāraḥ /<br />
            gurūpadeśaṃ pratibheva tīkṣṇā pratīkṣate jātu na kālamartiḥ //
             <span class="ref">MSS_3099</span></p>
         
         <p id="MSS_3100">
            alaṃ vivādena yathā śrutaṃ tvayā tathāvidhastāvadaśeṣamastu saḥ /<br />
            mamātra bhāvaikarasaṃ manaḥ sthitaṃ na kāmavṛttirvacanīyamīkṣate //
             <span class="ref">MSS_3100</span></p>
         
         <p id="MSS_3101">
            alaṃ sthitvā śmaśāne'smin gṛdhragomāyusaṃkule /<br />
            kaṅkālabahule ghore sarvaprāṇibhayaṃkare //
             <span class="ref">MSS_3101</span></p>
         
         <p id="MSS_3102">
            na punarjīvitaḥ kaścit kāladharmamupāgataḥ /<br />
            priyo vā yadi vā dveṣyaḥ prāṇināṃ gatirīdṛśī //
             <span class="ref">MSS_3102</span></p>
         
         <p id="MSS_3103">
            alaṃ himānīparidīrṇagātraḥ samāpitaḥ phālgunasaṃgamena /<br />
            atyantamākāṅkṣitakṛṣṇavartmā bhīṣmo mahātmājani māghatulyaḥ //
             <span class="ref">MSS_3103</span></p>
         
         <p id="MSS_3104">
            alakatamaḥ paripītaṃ susmitasuṣamāpuraskṛtaṃ madhuram /<br />
            ko na sudhānidhisahajaṃ sumukhi mukhaṃ hanta saṃmanutām //
             <span class="ref">MSS_3104</span></p>
         
         <p id="MSS_3105">
            alakāśca khalāścaiva mūrdhni bhīrujanairdhṛtāḥ /<br />
            uparyupari satkāre'pyāviṣkurvanti vakratām //
             <span class="ref">MSS_3105</span></p>
         
         <p id="MSS_3106">
            alakeṣu cūrṇabhāsaḥ svedalavābhān kapolaphalakeṣu /<br />
            navaghanakautukinīnāṃ vārikaṇān paśyati kṛtārthaḥ //
             <span class="ref">MSS_3106</span></p>
         
         <p id="MSS_3107">
            alaktako yathā rakto naraḥ kāmī tathaiva ca /<br />
            hṛtasārastathā so'pi pādamūle nipātyate //
             <span class="ref">MSS_3107</span></p>
         
         <p id="MSS_3108">
            alaktako yathā rakto niṣpīḍya puruṣas tathā /<br />
            abalābhirbalād raktaḥ pādamūle nipātyate //
             <span class="ref">MSS_3108</span></p>
         
         <p id="MSS_3109">
            alakṣitakucābhogaṃ bhramantī nṛtyabhūmiṣu /<br />
            smareṇāpi sarojākṣī na lakṣyīkriyate śaraiḥ //
             <span class="ref">MSS_3109</span></p>
         
         <p id="MSS_3110">
            alakṣitagatāgataiḥ kulavadhūkaṭākṣairiva kṣaṇānunayaśītalaiḥ praṇayakelikopairiva
            /<br />
            suvṛttamasṛṇonnatairmṛgadṛśāmurojairiva tvadīyaturagairidaṃ dharaṇicakramākramyate
            //
             <span class="ref">MSS_3110</span></p>
         
         <p id="MSS_3111">
            alakṣmīrāviśatyenaṃ śayānamalasaṃ naram /<br />
            niḥsaṃśayaṃ phalaṃ labdhvā dakṣo bhūtimupāśnute //
             <span class="ref">MSS_3111</span></p>
         
         <p id="MSS_3112">
            alaghutā jaṭharasya kucau gatā caraṇacañcalatā nayane gatā /<br />
            sakhi vilokaya me tanuceṣṭitaṃ vinimayapragataṃ navayauvanam //
             <span class="ref">MSS_3112</span></p>
         
         <p id="MSS_3113">
            alaghūpalapaṅktiśālinīḥ parito ruddhanirantarāmbarāḥ /<br />
            adhirūḍhanitambabhūmayo na vimuñcanti cirāya mekhalāḥ //
             <span class="ref">MSS_3113</span></p>
         
         <p id="MSS_3114">
            alaṅghyaṃ tattadudvīkṣya yadyaduccairmahībhṛtām /<br />
            priyatāṃ jyāyasīṃ mā gān mahatāṃ kena tuṅgatā //
             <span class="ref">MSS_3114</span></p>
         
         <p id="MSS_3115">
            alaṅghyaṃ sarveṣāmiha khalu phalaṃ karmajanitaṃ vipat karmapraiṣyā vyathayati na jātāsi
            hṛdayam /<br />
            yadajñāḥ kurvanti prasabhamupahāsaṃ dhanamadād idaṃ tvantargāḍhaṃ paramaparitāpaṃ
            janayati //
             <span class="ref">MSS_3115</span></p>
         
         <p id="MSS_3116">
            alabdhaṃ caiva lipseta labdhaṃ rakṣet prayatnataḥ /<br />
            rakṣitaṃ vardhayeccaiva vṛddhaṃ pātreṣu nikṣipet //
             <span class="ref">MSS_3116</span></p>
         
         <p id="MSS_3117">
            alabdhadugdhādiraso rasāvahaṃ tadudbhavo nimbarasaṃ kṛmiryathā /<br />
            adṛṣṭajainendravacorasāyanas tathā kutattvaṃ manute rasāyanam //
             <span class="ref">MSS_3117</span></p>
         
         <p id="MSS_3118">
            alabdhamiccheddaṇḍena labdhaṃ rakṣedavekṣayā /<br />
            rakṣitaṃ vardhayed vṛddhyā vṛddhaṃ pātreṣu nikṣipet //
             <span class="ref">MSS_3118</span></p>
         
         <p id="MSS_3119">
            alabdhamīheddharmeṇa labdhaṃ yatnena pālayet /<br />
            pālitaṃ vardhayennītyā vṛddhaṃ pātreṣu nikṣipet //
             <span class="ref">MSS_3119</span></p>
         
         <p id="MSS_3120">
            alabdhalipsā nyāyena labdhasya ca vivardhanam /<br />
            parivṛddhasya vidhivat pātre saṃpratipādanam //
             <span class="ref">MSS_3120</span></p>
         
         <p id="MSS_3121">
            alabdhavetano lubdho mānī cāpyavamānitaḥ /<br />
            kruddhaśca kopito'kasmāt tathā bhītaśca bhīṣitaḥ //
             <span class="ref">MSS_3121</span></p>
         
         <p id="MSS_3122">
            yathābhilaṣitaiḥ kāmair bhindyādetāṃścaturvidhān /<br />
            parapakṣe svapakṣe ca yathāvat praśamaṃ nayet //
             <span class="ref">MSS_3122</span></p>
         
         <p id="MSS_3123">
            alabdhāntaḥ praveśasya tāramākrandato bahiḥ /<br />
            prabho karuṇayā karṇe kriyantāṃ kṛpaṇoktayaḥ //
             <span class="ref">MSS_3123</span></p>
         
         <p id="MSS_3124">
            alabdhe rāgiṇo lokā aho labdhe virāgiṇaḥ /<br />
            hemante tāpamīhante hanta grīṣme himaṃ punaḥ //
             <span class="ref">MSS_3124</span></p>
         
         <p id="MSS_3125">
            alabdhvāpi dhanaṃ rājñaḥ saṃśritā yānti saṃpadam /<br />
            mahāhradasamīpasthaṃ paśya nīlaṃ vanaspatim //
             <span class="ref">MSS_3125</span></p>
         
         <p id="MSS_3126">
            alabdhvā yadi vā labdhvā nānuśocanti paṇḍitāḥ /<br />
            ānantaryaṃ cārabhate na prāṇānāṃ dhanāyate //
             <span class="ref">MSS_3126</span></p>
         
         <p id="MSS_3127">
            alabhanta nabhaḥkṣetre tārāstaralakāntayaḥ /<br />
            tviṣaṃ tuṣārabījānāṃ nūtanāṅkuraśālinām //
             <span class="ref">MSS_3127</span></p>
         
         <p id="MSS_3128">
            alabhyaṃ lapsyamānena tattvaṃ jijñāsunā ciram /<br />
            jigīṣuṇā hriyaṃ tyaktvā kāryaṃ kolāhalo mahān //
             <span class="ref">MSS_3128</span></p>
         
         <p id="MSS_3129">
            alabhyaṃ labdhukāmasya janasya gatirīdṛśī /<br />
            alabdheṣu manastāpaḥ saṃcitārtho vinaśyati //
             <span class="ref">MSS_3129</span></p>
         
         <p id="MSS_3130">
            alabhyalābhāya ca labdhavṛddhaye yathārhatīrthapratipādanāya ca /<br />
            yaśasvinaṃ vedavidaṃ vipaścitaṃ bahuśrutaṃ brāhmaṇameva vāsaya //
             <span class="ref">MSS_3130</span></p>
         
         <p id="MSS_3131">
            alamaticapalatvāt svapnamāyopamatvāt pariṇativirasatvāt saṃgamenāṅganāyāḥ /<br />
            iti yadi śatakṛtvas tattvamālocayāmas tadapi na hariṇākṣīṃ vismaratyantarātmā //
             <span class="ref">MSS_3131</span></p>
         
         <p id="MSS_3132">
            alamathavā bahuvādair viracaya lokānurāganirbandham /<br />
            tatraikatra samagraṃ tannihitaṃ yanna jātu saṃnihitam //
             <span class="ref">MSS_3132</span></p>
         
         <p id="MSS_3133">
            alamandha bhujāyaṣṭibhrāntyā bhrātarjaḍasya te /<br />
            daṃśāya daṃdaśūko'yaṃ daṃśamudrāṃ na muñcati //
             <span class="ref">MSS_3133</span></p>
         
         <p id="MSS_3134">
            alamanyathā gṛhītvā na khalu manasvini mayā prayuktamidam /<br />
            prāyaḥ samānavidyāḥ parasparayaśaḥpurobhāgāḥ //
             <span class="ref">MSS_3134</span></p>
         
         <p id="MSS_3135">
            alamanyairupālambhaiḥ kīrtitaiśca vyatikramaiḥ /<br />
            peśalaṃ cānurūpaṃ ca kartavyaṃ hitamātmanaḥ //
             <span class="ref">MSS_3135</span></p>
         
         <p id="MSS_3136">
            alamapriyāṇyuditvā rucirārthāḥ kimiha na sthitā vācaḥ /<br />
            amṛtamiti vacasi satyapi viṣamiti hi kimucyate vāri //
             <span class="ref">MSS_3136</span></p>
         
         <p id="MSS_3137">
            alamabhimukhairbaddhairbhogairalaṃ bhramibhirdṛśor alamaviralairgarjodgārairalaṃ viṣavṛṣṭibhiḥ
            /<br />
            kimiha bhujagāḥ kopāvegairamībhiramudritair nanu bhagavatastārkṣyasyaite vayaṃ stutipāṭhakāḥ
            //
             <span class="ref">MSS_3137</span></p>
         
         <p id="MSS_3138">
            alamalamaghṛṇasya tasya nāmnā punarapi saiva kathā gataḥ sa kālaḥ /<br />
            kathaya kathaya vā tathāpi dūti prativacanaṃ dviṣato'pi mānanīyam //
             <span class="ref">MSS_3138</span></p>
         
         <p id="MSS_3139">
            alamalamatimātraṃ sāhasenāmunā te tvaritamayi vimuñca tvaṃ latāpāśamenam /<br />
            calitamapi niroddhuṃ jīvitaṃ jīviteśe kṣaṇamiha mama kaṇṭhe bāhupāśaṃ nidhehi //
             <span class="ref">MSS_3139</span></p>
         
         <p id="MSS_3140">
            alamalamativṛddhyā sthīyatāṃ tasya paśyasy akaruṇa karabhororbhajyate madhyametat
            /<br />
            iti gurujaghanājñācoditā romarājiḥ stanayugamasitākṣyā vaktumārohatīva //
             <span class="ref">MSS_3140</span></p>
         
         <p id="MSS_3141">
            alamalamanugamya prasthitaṃ prāṇanāthaṃ prathamavirahaśoke na pratīkāra eṣaḥ /<br />
            sapadi ramaṇayātrā śreya ityāraṭantyā caraṇapatanapūrvaṃ sā niruddheva kāñcyā //
             <span class="ref">MSS_3141</span></p>
         
         <p id="MSS_3142">
            alamalamiyameva prāṇināṃ pātakānāṃ nirasanaviṣaye yā kṛṣṇa kṛṣṇeti vāṇī /<br />
            yadi bhavati mukunde bhaktirānandasāndrā viluṭhati caraṇābje mokṣasāmrājyalakṣmīḥ
            //
             <span class="ref">MSS_3142</span></p>
         
         <p id="MSS_3143">
            alamātmīyaṃ viditaṃ viditaṃ dhanikasya yācako'vahitaḥ /<br />
            candraṃ bravīti caṭakaṃ caṭakaṃ candraṃ ca lobhalolamanā //
             <span class="ref">MSS_3143</span></p>
         
         <p id="MSS_3144">
            alamādivarāheṇa vaṭudāsaṃ paraṃ stumaḥ /<br />
            jagaduddharatā yena na vakrīkṛtamānanam //
             <span class="ref">MSS_3144</span></p>
         
         <p id="MSS_3145">
            alamudakena tṛṇairvā manasvinā prāṇadhāraṇā kāryā /<br />
            nāsaṃskṛtaśca puruṣaḥ prākṛtasattvaḥ praṇayitavyaḥ //
             <span class="ref">MSS_3145</span></p>
         
         <p id="MSS_3146">
            alalitagatiruccaiḥ sthūlavakrāṅgulīkaṃ vahati caraṇa yugmaṃ kandharāṃ hrasvapīnām
            /<br />
            kapilakacakalāpā krūraceṣṭātipīnā dviradamadavigandhiḥ svāṅkake'naṅkake ca //
             <span class="ref">MSS_3146</span></p>
         
         <p id="MSS_3147">
            dviguṇakaṭukaṣāyaprāyabhug vītalajjā luladativipuloṣṭhī duḥkhasādhyā prayoge /<br />
            bahirapi bahuromātyantamantarviśālaṃ vahati jaghanarandhraṃ hastinī gadgadoktiḥ //
             <span class="ref">MSS_3147</span></p>
         
         <p id="MSS_3148">
            alasaṃ mukharaṃ stabdhaṃ krūraṃ vyasaninaṃ śaṭham /<br />
            asaṃtuṣṭamabhaktaṃ ca tyajed bhṛtyaṃ narādhipaḥ //
             <span class="ref">MSS_3148</span></p>
         
         <p id="MSS_3149">
            alasaṃ vapuṣi ślathaṃ dukūle capalaṃ cetasi dhūsaraṃ kapole /<br />
            cakitaṃ nayane stane vilolaṃ tava nāmaśravaṇaṃ tanūdarīṇām //
             <span class="ref">MSS_3149</span></p>
         
         <p id="MSS_3150">
            alasaṃ vikramaśrāntaṃ vihatopāyaceṣṭitam /<br />
            kṣayavyayapravāsaiśca śrameṇa viparidrutam //
             <span class="ref">MSS_3150</span></p>
         
         <p id="MSS_3151">
            bhīruṃ mūrkhaṃ striyaṃ bālaṃ dhārmikaṃ durjanaṃ paśum /<br />
            maitrīpradhānaṃ kalyāṇabuddhiṃ sāntvena sādhayet //
             <span class="ref">MSS_3151</span></p>
         
         <p id="MSS_3152">
            alasabhujalatābhirnādṛto nāgarībhir bhavanadamanakānāṃ nātithirvā babhūva /<br />
            tvadarinagaramadhye saṃcaraṃścaitrajanmā jaradajagarapītaḥ kṣīyate gandhavāhaḥ //
             <span class="ref">MSS_3152</span></p>
         
         <p id="MSS_3153">
            alasamadhurā snigdhā dṛṣṭirghanatvamupāgatā kisalayarucirnistāmbūlasvabhāvadharodharaḥ
            /<br />
            trivalivalayā lekhonneyā ghaṭanta ivaikataḥ prakṛtisubhagā garbheṇāsau kimapyupapāditā
            //
             <span class="ref">MSS_3153</span></p>
         
         <p id="MSS_3154">
            alasamukulitākṣaṃ vaktramālokya tasyā mayi vilulitacitte mūkabhāvaṃ prapanne /<br />
            śravaṇakuvalayāntaścāriṇā ṣaṭpadena kṣaṇamanugatanādaṃ gītamantaḥ smarāmi //
             <span class="ref">MSS_3154</span></p>
         
         <p id="MSS_3155">
            alasayati gātramadhikaṃ bhramayati cetastanoti saṃtāpam /<br />
            mohaṃ ca muhuḥ kurute viṣamaviṣaṃ vīkṣitaṃ tasyāḥ //
             <span class="ref">MSS_3155</span></p>
         
         <p id="MSS_3156">
            alasalulitamugdhānyadhvasaṃpātakhedād aśithilaparirambhairdattasaṃvāhanāni /<br />
            parimṛditamṛṇālīdurbalānyaṅgakāni tvamurasi mama kṛtvā yatra nidrāmavāptā //
             <span class="ref">MSS_3156</span></p>
         
         <p id="MSS_3157">
            alasavalitaiḥ premārdrārdrairmuhurmukulīkṛtaiḥ kṣaṇamabhimukhairlajjālolairnimeṣaparāṅmukhaiḥ
            /<br />
            hṛdayanihitaṃ bhāvākūtaṃ vamadbhirivekṣaṇaiḥ kathaya sukṛtī ko'yaṃ mugdhe tvayādya
            vilokyate //
             <span class="ref">MSS_3157</span></p>
         
         <p id="MSS_3158">
            alasavilasanmugdhasnigdhasmitaṃ vrajasundarīm adanakadanasvinnaṃ dhanyaṃ mahadvadanāmbujam
            /<br />
            taruṇamaruṇajyotsnākārtsnyasmitasnapitādharaṃ jayati vijayaśreṇīmeṇīdṛśāṃ madayanmahaḥ
            //
             <span class="ref">MSS_3158</span></p>
         
         <p id="MSS_3159">
            alasavilasitānāmullasadbhrūlatānāṃ masṛṇamukulitānāṃ prāntavistāritānām /<br />
            pratinayananipāte kiṃcidākuñcitānāṃ vividhamahamabhūvaṃ pātramālokitānām //
             <span class="ref">MSS_3159</span></p>
         
         <p id="MSS_3160">
            alasasya kuto vidyā avidyasya kuto dhanam /<br />
            adhanasya kuto mitram amitrasya kutaḥ sukham //
             <span class="ref">MSS_3160</span></p>
         
         <p id="MSS_3161">
            alasasyālpadoṣasya nirvidyasyākṛtātmanaḥ /<br />
            pradānakāle bhavati mātāpi hi parāṅmukhī //
             <span class="ref">MSS_3161</span></p>
         
         <p id="MSS_3162">
            alasānapi n n rakṣen na kṛtaghnān kadācana /<br />
            dviṣato'pi guṇāḥ kāmyāḥ suhṛdo'pi na durguṇāḥ //
             <span class="ref">MSS_3162</span></p>
         
         <p id="MSS_3163">
            alasāruṇalocanāravindāṃ paribhogocitadhūsaraikacelām /<br />
            śithilākulaveṇibandharamyām abalāmantikaśāyinīṃ didṛkṣe //
             <span class="ref">MSS_3163</span></p>
         
         <p id="MSS_3164">
            alasairmadena sudṛśaḥ śarīrakaiḥ svagṛhān prati pratiyayuḥ śanaiḥ śanaiḥ /<br />
            alaghuprasāritavilocanāñjali- drutapītamādhavarasaughanirbharaiḥ //
             <span class="ref">MSS_3164</span></p>
         
         <p id="MSS_3165">
            alaso mandabuddhiśca sukhī ca vyādhipīḍitaḥ /<br />
            nidrāluḥ kāmukaścaiva ṣaḍete śāstravarjitāḥ //
             <span class="ref">MSS_3165</span></p>
         
         <p id="MSS_3166">
            alābuṃ vartulākāraṃ vārtākaṃ kundasaṃnibham /<br />
            prāṇānte'pi na cāśnīyān masūrānnaṃ savalkalam //
             <span class="ref">MSS_3166</span></p>
         
         <p id="MSS_3167">
            alābubījaṃ trapusasya bījaṃ tasyaiva toyena ca tanniṣiktam /<br />
            ālepanādyairvidhivat prayuktaṃ hanyādviṣaṃ takṣakasaṃbhavaṃ ca //
             <span class="ref">MSS_3167</span></p>
         
         <p id="MSS_3168">
            alābhāt puruṣāṇāṃ hi bhayāt parijanasya ca /<br />
            vadhabandhabhayāccāpi svayaṃ guptā bhavanti tāḥ //
             <span class="ref">MSS_3168</span></p>
         
         <p id="MSS_3169">
            alikulamañjulakeśī parimalabahulā rasāvahā tanvī /<br />
            kiśalayapeśalapāṇiḥ kokilakalabhāṣiṇī priyatamā me //
             <span class="ref">MSS_3169</span></p>
         
         <p id="MSS_3170">
            alinīlālakalataṃ kaṃ na hanti ghanastani /<br />
            ānanaṃ nalinacchāyanayanaṃ śaśikānti te //
             <span class="ref">MSS_3170</span></p>
         
         <p id="MSS_3171">
            alipaṭalairanuyātāṃ sahṛdayahṛdayajvaraṃ vilumpantīm /<br />
            mṛgamadaparimalalaharīṃ samīra pāmarapure kirasi //
             <span class="ref">MSS_3171</span></p>
         
         <p id="MSS_3172">
            alibhirañjanabindumanoharaiḥ kusumapaṅktinipātibhiraṅkitaḥ /<br />
            na khalu śobhayati sma vanasthalīṃ na tilakastilakaḥ pramadāmiva //
             <span class="ref">MSS_3172</span></p>
         
         <p id="MSS_3173">
            aliyuvā vilalāsa cirāya yas tridaśaśaivalinīkamalodare /<br />
            vidhiviyoganiyogavaśīkṛto gatatarau sa marau ramate katham //
             <span class="ref">MSS_3173</span></p>
         
         <p id="MSS_3174">
            aliranusarati parimalaṃ lakṣmīranusarati nayaguṇasamṛddhim /<br />
            nimnamanusarati salilaṃ vidhilikhitaṃ buddhiranusarati //
             <span class="ref">MSS_3174</span></p>
         
         <p id="MSS_3175">
            alirayaṃ nalinīdalamadhyagaḥ kamalinīmakarandamadālasaḥ /<br />
            vidhivaśāt paradeśamupāgataḥ kuṭajapuṣparasaṃ bahu manyate //
             <span class="ref">MSS_3175</span></p>
         
         <p id="MSS_3176">
            alirmṛgo vā netraṃ vā yatra kiṃcid vibhāsate /<br />
            aravindaṃ mṛgāṅko vā mukhaṃ vedaṃ mṛgīdṛśaḥ //
             <span class="ref">MSS_3176</span></p>
         
         <p id="MSS_3177">
            alivalayairalakairiva kusumastabakaiḥ stanairiva vasante /<br />
            bhānti latā lalanā iva pāṇibhiriva kisalayaiḥ sapadi //
             <span class="ref">MSS_3177</span></p>
         
         <p id="MSS_3178">
            alīka eva tvadbhāvo madbhāvo'līka eva ca /<br />
            anubhūto'pyasadrūpaḥ svapne svamaraṇaṃ yathā //
             <span class="ref">MSS_3178</span></p>
         
         <p id="MSS_3179">
            alīkarūpo yadi madhyabhāgaḥ payodharākārabhṛtaśca keśāḥ /<br />
            utsaṅgaśobhāpi saroruhākṣyāḥ karasya śobhāṃ kalayenna kasmāt //
             <span class="ref">MSS_3179</span></p>
         
         <p id="MSS_3180">
            alīkavyāmuktapracurakabarībandhanamiṣād udañcaddorvallīdvayadhṛtaparīveśanihitaḥ /<br />
            ayaṃ jṛmbhārambhasphaṭikaśucidantāṃśunicayo mukhendurgaurāṅgyā galitamṛgajñakṣmā vijayate
            //
             <span class="ref">MSS_3180</span></p>
         
         <p id="MSS_3181">
            alīnāṃ mālābhirviracitajaṭābhāramahimā parāgaiḥ puṣpāṇāmuparacitabhasmavyatikaraḥ
            /<br />
            vanānāmābhoge kusumavati puṣpoccayaparo marun mandaṃ mandaṃ vicarati parivrājaka iva
            //
             <span class="ref">MSS_3181</span></p>
         
         <p id="MSS_3182">
            aluptasattvakośānāṃ mahattvaṃ mahatāṃ hi kim /<br />
            ākarṇitāṃ parasyārtiṃ na cecchindanti tatkṣaṇam //
             <span class="ref">MSS_3182</span></p>
         
         <p id="MSS_3183">
            alubdhaiḥ saha sauhārdaṃ paṇḍitaiḥ saha saṃkathā /<br />
            uttamaiḥ saha saṅgaśca vidheyāḥ sukhamicchatā //
             <span class="ref">MSS_3183</span></p>
         
         <p id="MSS_3184">
            alobhaḥ paramaṃ vittam ahiṃsā paramaṃ tapaḥ /<br />
            amāyā paramā vidyā niravadyā manīṣiṇām //
             <span class="ref">MSS_3184</span></p>
         
         <p id="MSS_3185">
            alomaśaṃ pūrṇaśaśāṅkaśobhaṃ mukhaṃ tu yūnāṃ katicid dināni /<br />
            jāte tataḥ śmaśruviśālajāle śevālalīnābjatulāṃ bibharti //
             <span class="ref">MSS_3185</span></p>
         
         <p id="MSS_3186">
            alaukikamahālokaprakāśitajagattrayaḥ /<br />
            stūyate deva sadvaṃśamuktāratnaṃ na kairbhavān //
             <span class="ref">MSS_3186</span></p>
         
         <p id="MSS_3187">
            alaulyamārogyamaniṣṭhuratvaṃ gandhaḥ śubho mūtrapurīṣamalpam /<br />
            kāntiḥ prasādaḥ svarasaumyatā ca yogapravṛtteḥ prathamaṃ hi cihnam //
             <span class="ref">MSS_3187</span></p>
         
         <p id="MSS_3188">
            alpaṃ kiṃcicchriyaṃ prāpya nīco garvāyate laghu /<br />
            padmapatratale bheko manyate daṇḍadhāriṇam //
             <span class="ref">MSS_3188</span></p>
         
         <p id="MSS_3189">
            alpaṃ darpabalaṃ daitya sthiramakrodhaja balam /<br />
            hatastvaṃ darpajairdoṣair hitvā yo bhāṣase kṣamām //
             <span class="ref">MSS_3189</span></p>
         
         <p id="MSS_3190">
            alpaṃ nirmitamākāśam anālocyaiva vedhasā /<br />
            idamevaṃvidhaṃ bhāvi bhavatyāḥ stanajṛmbhanam //
             <span class="ref">MSS_3190</span></p>
         
         <p id="MSS_3191">
            alpato'dhikataḥ sādhyaṃ laghunaiva prasādhayet /<br />
            bhūpradakṣiṇato'halyāṃ gautamaḥ kapilāṃ bhraman //
             <span class="ref">MSS_3191</span></p>
         
         <p id="MSS_3192">
            alpatoyaścalatkumbho hyalpadugdhāśca dhenavaḥ /<br />
            alpavidyo mahāgarvī kurūpī bahuceṣṭitaḥ //
             <span class="ref">MSS_3192</span></p>
         
         <p id="MSS_3193">
            alpaprabhostu sevāyāṃ bhuktimātraṃ prayojanam /<br />
            anugrahamajāmūlyaṃ nigrahaṃ prāṇasaṃkaṭam //
             <span class="ref">MSS_3193</span></p>
         
         <p id="MSS_3194">
            alpamapyavamanyeta na śatrurbaladarpitaḥ /<br />
            rāmeṇa rāmaḥ śiśunā brāhmaṇyadayayojjhitaḥ //
             <span class="ref">MSS_3194</span></p>
         
         <p id="MSS_3195">
            alpaśrutalava eva prāyaḥ prakaṭayati vāgvibhavamuccaiḥ /<br />
            sarvatra kunaṭa eva hi nāṭakamadhikaṃ viḍambayati //
             <span class="ref">MSS_3195</span></p>
         
         <p id="MSS_3196">
            alpasāro'pi yo mohād vistāraṃ kartumicchati /<br />
            paścācchocati durbuddhir nālikerabako yathā //
             <span class="ref">MSS_3196</span></p>
         
         <p id="MSS_3197">
            alpākṣararamaṇīyaṃ yaḥ kathayati niścitaṃ sa khalu vāgmī /<br />
            bahuvacanamalpasāraṃ yaḥ kathayati vipralāpī saḥ //
             <span class="ref">MSS_3197</span></p>
         
         <p id="MSS_3198">
            alpānāmapi vastūnāṃ saṃhatiḥ kāryasādhikā /<br />
            tṛṇairguṇatvamāpannair badhyante mattadantinaḥ //
             <span class="ref">MSS_3198</span></p>
         
         <p id="MSS_3199">
            alpāpakāramapi pārśvagataṃ nihanti nīco na dūramasamāgasamapyarātim /<br />
            śvā nirdaśatyupalamantikamāpatantaṃ tattyāginaṃ na tu vidūragamugraroṣaḥ //
             <span class="ref">MSS_3199</span></p>
         
         <p id="MSS_3200">
            alpāyāṃ vā mahatyāṃ vā senāyāmiti niścayaḥ /<br />
            harṣo yodhagaṇasyaiko jayalakṣaṇamucyate //
             <span class="ref">MSS_3200</span></p>
         
         <p id="MSS_3201">
            alpāśca guṇāḥ sphītā bhavanti guṇasamuditeṣu puruṣeṣu /<br />
            śvetagiriśikharakeṣviva niśāsu candrāṃśavaḥ patitāḥ //
             <span class="ref">MSS_3201</span></p>
         
         <p id="MSS_3202">
            alpāśrayaṃ samāsādya mahānapyalpako bhavet /<br />
            gajendraḥ parvatākāro yathā darpaṇamāśritaḥ //
             <span class="ref">MSS_3202</span></p>
         
         <p id="MSS_3203">
            alpīyaḥskhalanena yatra patanaṃ kṛcchreṇa yatronnatir dvāre vetralatāvitānagahane
            kaṣṭaḥ praveśakramaḥ /<br />
            he sāraṅga manoramā vanabhuvastyaktvā viśeṣārthinā kiṃ bhūbhṛtkaṭakasthitivyasaninā
            vyarthaṃ khurāḥ śātitāḥ //
             <span class="ref">MSS_3203</span></p>
         
         <p id="MSS_3204">
            alpīyasāmeva nivāsabhūmi- tyāgādvipattirmahatāṃ na jātu /<br />
            ratnākarāt sanmaṇayo'bhiyānti rājñāṃ śiraḥ kākamukhāni bhekāḥ //
             <span class="ref">MSS_3204</span></p>
         
         <p id="MSS_3205">
            alpīyasaiva payasā yatkumbhaḥ pūryate prasiddhaṃ tat /<br />
            brāhmaṃ tejaḥ paśyata kumbhodbhūtaḥ papau vārdhim //
             <span class="ref">MSS_3205</span></p>
         
         <p id="MSS_3206">
            alpecchurdhṛtimān prājñaś chāyevānugataḥ sadā /<br />
            ādiṣṭo na vikalpeta sa rājavasatiṃ vaset //
             <span class="ref">MSS_3206</span></p>
         
         <p id="MSS_3207">
            alpena vibhavenaiva vyayādhikyaṃ na yuktitaḥ /<br />
            kṣīṇena vāsasācchanne pādavistāraṇaṃ yathā //
             <span class="ref">MSS_3207</span></p>
         
         <p id="MSS_3208">
            alpenāpi suraktena sādhanena prayojanam /<br />
            oṣṭhadvayasahāyena kāntāsyena jagajjitam //
             <span class="ref">MSS_3208</span></p>
         
         <p id="MSS_3209">
            alpenaiva guṇena hi kaścilloke prasiddhimupayāti /<br />
            ekena kareṇa gajaḥ karī na sūryaḥ sahasreṇa //
             <span class="ref">MSS_3209</span></p>
         
         <p id="MSS_3210">
            alpe'pi nṛpatidatte pratiśrute vāpi dātumetena /<br />
            utthāyāśīrdeyā kvacidupaviśyāpi pariṣadaucityāt //
             <span class="ref">MSS_3210</span></p>
         
         <p id="MSS_3211">
            alpe'pyapakṛte mohān na śāntimupagacchati /<br />
            tādṛśaiḥ saṃgataṃ nīcair nṛśaṃsairakṛtātmabhiḥ /<br />
            niśāmya nipuṇaṃ buddhyā vidvān dūrād vivarjayet //
             <span class="ref">MSS_3211</span></p>
         
         <p id="MSS_3212">
            alpe vayasi he bāle kucayoḥ patanaḥ kutaḥ /<br />
            adhastāt khanane mūḍha girayo na patanti kim //
             <span class="ref">MSS_3212</span></p>
         
         <p id="MSS_3213">
            alpo'pi hyariratyantaṃ vardhamānaparākramaḥ /<br />
            valmīko mūlaja iva grasate vṛkṣamantikāt //
             <span class="ref">MSS_3213</span></p>
         
         <p id="MSS_3214">
            avaṃśapatito rājā mūrkhaputraśca paṇḍitaḥ /<br />
            adhanī hi dhanaṃ prāpya tṛṇavanmanyate jagat //
             <span class="ref">MSS_3214</span></p>
         
         <p id="MSS_3215">
            avakāśaḥ suvṛttānāṃ hṛdayāntarna yoṣitām /<br />
            itīva vihitau dhātrā suvṛttau tadbahiḥ kucau //
             <span class="ref">MSS_3215</span></p>
         
         <p id="MSS_3216">
            avakeśino'sya yuktaṃ jānāmi taroraśoka iti nāma /<br />
            phalapākavidhuritātmā yato'nyathāsau saśokaḥ syāt //
             <span class="ref">MSS_3216</span></p>
         
         <p id="MSS_3217">
            avakrastārakādhīśaḥ paripūrṇapriyodayaḥ /<br />
            prācīṃ diśamatikramya patanaṃ pratipadyate //
             <span class="ref">MSS_3217</span></p>
         
         <p id="MSS_3218">
            avakre māṃsahīne ca vājijaṅghe suśobhane /<br />
            kūrcaṃ samaṃ susaṃdhi syād granthivraṇavivārjitam //
             <span class="ref">MSS_3218</span></p>
         
         <p id="MSS_3219">
            avagacchati mūḍhacetanaḥ priyanāśaṃ hṛdi śalyamarpitam /<br />
            sthiradhīstu tadeva manyate kuśaladvāratayā samuddhṛtam //
             <span class="ref">MSS_3219</span></p>
         
         <p id="MSS_3220">
            avagamya kathīkṛtaṃ vapuḥ priyabandhostava niṣphalodayaḥ /<br />
            bahule'pi gate niśākaras tanutāṃ duḥkhamanaṅga mokṣyati //
             <span class="ref">MSS_3220</span></p>
         
         <p id="MSS_3221">
            avacanaṃ vacanaṃ priyasaṃnidhāv anavalokanameva vilokanam /<br />
            avayavāvaraṇaṃ ca yadañcala- vyatikareṇa tadaṅgasamarpaṇam //
             <span class="ref">MSS_3221</span></p>
         
         <p id="MSS_3222">
            avacayaparibhogavanti hiṃsraiḥ sahacaritānyamṛgāṇi kānanāni /<br />
            abhidadhurabhito muniṃ vadhūbhyaḥ samuditasādhvasaviklavaṃ ca cetaḥ //
             <span class="ref">MSS_3222</span></p>
         
         <p id="MSS_3223">
            avacitakusumā vihāya vallīr yuvatiṣu komalamālyamālinīṣu /<br />
            padamupadadhire kulānyalīnāṃ naparicayo malinātmanāṃ pradhānam //
             <span class="ref">MSS_3223</span></p>
         
         <p id="MSS_3224">
            avacitabalipuṣpā vedisaṃmārgadakṣā niyamavidhijalānāṃ barhiṣāṃ copanetrī /<br />
            giriśamupacacāra pratyahaṃ sā sukeśī niyamitaparikhedā tacchiraścandrapādaiḥ //
             <span class="ref">MSS_3224</span></p>
         
         <p id="MSS_3225">
            avajitamadhunā tavāhamakṣṇo ruciratayetyavanamya lajjayeva /<br />
            śravaṇakuvalayaṃ vilāsavatyā bhramararutairupakarṇamācacakṣe //
             <span class="ref">MSS_3225</span></p>
         
         <p id="MSS_3226">
            avajñayā dīyate yat tathaivāśraddhayāpi ca /<br />
            tadāhuradhamaṃ dānaṃ munayaḥ satyavādinaḥ //
             <span class="ref">MSS_3226</span></p>
         
         <p id="MSS_3227">
            avajñayā na dātavyaṃ kasya cillīlayāpi vā /<br />
            avajñayā kṛtaṃ hanyād dātāraṃ nātra saṃśayaḥ //
             <span class="ref">MSS_3227</span></p>
         
         <p id="MSS_3228">
            avajñayā yadahasaduccakairbalaḥ samullasaddaśanamayūkhamaṇḍalaḥ /<br />
            ruṣāruṇīkṛtamapi tena tatkṣaṇaṃ nijaṃ vapuḥ punaranayannijāṃ rucim //
             <span class="ref">MSS_3228</span></p>
         
         <p id="MSS_3229">
            avajñāto'pi duṣṭena guṇo doṣo na manyate /<br />
            nahi campakasaugandhyaṃ pūtirbhṛṅgāvahelayā //
             <span class="ref">MSS_3229</span></p>
         
         <p id="MSS_3230">
            avajñānasahasraistu doṣāḥ kaṣṭatarā dhane /<br />
            dhane sukhakalā yā ca sāpi duḥkhairvidhīyate //
             <span class="ref">MSS_3230</span></p>
         
         <p id="MSS_3231">
            avajñāsphuṭitaṃ prema samīkartuṃ ka īśvaraḥ /<br />
            saṃdhiṃ na yāti sphuṭitaṃ lākṣālepena mauktikam //
             <span class="ref">MSS_3231</span></p>
         
         <p id="MSS_3232">
            avatārā hyasaṃkheyā hareḥ sattvanidherdvijāḥ /<br />
            yathā vidāsinaḥ kulyāḥ sarasaḥ syuḥ sahasraśaḥ //
             <span class="ref">MSS_3232</span></p>
         
         <p id="MSS_3233">
            avati nikhilalokaṃ yaḥ pitevādṛtātmā dahati duritarāśiṃ pāvako vendhanaukam /<br />
            vitarati śivasaukhyaṃ hanti saṃsāraśatruṃ vidadhatu śubhabuddhyā taṃ budhā dharmamatra
            //
             <span class="ref">MSS_3233</span></p>
         
         <p id="MSS_3234">
            avatu vaḥ savitusturagāvalī sphurati madhyagatāruṇanāyakā /<br />
            samabhilambhitatuṅgapayodharā marakataikalateva nabhaḥśriyaḥ //
             <span class="ref">MSS_3234</span></p>
         
         <p id="MSS_3235">
            avadyajambālagaveṣaṇāya kṛtodyamānāṃ khalasairibhāṇām /<br />
            kavīndravāṅnirjaranirjhariṇyāṃ saṃjāyate vyarthamanorathatvam //
             <span class="ref">MSS_3235</span></p>
         
         <p id="MSS_3236">
            avadyamukte pathi yaḥ pravartate pravartayatyanyajanaṃ ca niḥspṛhaḥ /<br />
            sa sevitavyaḥ svahitaiṣiṇā guruḥ svayaṃ taraṃstārayituṃ kṣamaḥ param //
             <span class="ref">MSS_3236</span></p>
         
         <p id="MSS_3237">
            avadhānena maunena kāṣāyeṇa jaṭājinaiḥ /<br />
            viśvāsayitvā dveṣṭāram avalumped yathā vṛkaḥ //
             <span class="ref">MSS_3237</span></p>
         
         <p id="MSS_3238">
            avadhāraya dharmeṣu pradhānamavadhānataḥ /<br />
            nirbharānandakandāya govindāya mano'rpaya //
             <span class="ref">MSS_3238</span></p>
         
         <p id="MSS_3239">
            avadhārya kāryagurutāmabhavan na bhayāya sāndratamasaṃtamasam /<br />
            sutanoḥ stanau ca dayitopagame tanuromarājipathavepathave //
             <span class="ref">MSS_3239</span></p>
         
         <p id="MSS_3240">
            avadhidināvadhijīvāḥ prasīda jīvantu pathikajanajāyāḥ /<br />
            durlaṅghyavartmaśailau stanau pidhehi prapāpāli //
             <span class="ref">MSS_3240</span></p>
         
         <p id="MSS_3241">
            avadhidivasaḥ prāptaścāyaṃ tanorvirahasya vā ravirayamupaityastaṃ sakhyo mamāpi ca
            jīvitam /<br />
            tadalamaphalairāśābandhaiḥ prasīda namo'stu te hṛdaya sahasā pākotpīḍaṃ viḍambaya
            dāḍimam //
             <span class="ref">MSS_3241</span></p>
         
         <p id="MSS_3242">
            avadhidivasaḥ so'yaṃ nātrāgataḥ kimiyat kṣaṇaṃ vitara nayane paśyaitanme puraḥ sakhi
            sāhasam /<br />
            iyamiyamahaṃ rūḍhajvālākarālitarodasīṃ malayajarasābhyaktairaṅgaiḥ patāmyabhi kaumudīm
            //
             <span class="ref">MSS_3242</span></p>
         
         <p id="MSS_3243">
            avadhīraṇāṃ kṛtavatī bhavatī mayi yatkukarmamahimā sa hi me /<br />
            yadi cātako na labhate'mbu ghanād vacanīyatā bhavati kāmbumucaḥ //
             <span class="ref">MSS_3243</span></p>
         
         <p id="MSS_3244">
            avadhīraya dhanavikalaṃ kuru gauravamakṛśasaṃpadaḥ puṃsaḥ /<br />
            asmādṛśaṃ hi mugdhe dhanasiddhyai rūpanirmāṇam //
             <span class="ref">MSS_3244</span></p>
         
         <p id="MSS_3245">
            avadhūtapraṇipātāḥ paścāt saṃtapyamānamanaso'pi /<br />
            nibhṛtairvyapatrapante dayitānunayairmanasvinyaḥ //
             <span class="ref">MSS_3245</span></p>
         
         <p id="MSS_3246">
            avadhūyāribhirnītā hariṇaistulyavṛttitām /<br />
            anyonyasyāpi jihrīmaḥ kiṃ punaḥ sahavāsinām //
             <span class="ref">MSS_3246</span></p>
         
         <p id="MSS_3247">
            avadhehi kṣaṇamehi bhrātarbhāvajña bhāvaya giraṃ naḥ /<br />
            carame cakāsti cetasi mūkasvapnopamo bhāvaḥ //
             <span class="ref">MSS_3247</span></p>
         
         <p id="MSS_3248">
            avadhau divasāvasānakāle bhavanadvāri vilocane dadhānā /<br />
            avalokya samāgataṃ tadā mām atha rāmā vikasanmukhī babhūva //
             <span class="ref">MSS_3248</span></p>
         
         <p id="MSS_3249">
            avadhyaṃ vāthavāgamyam akṛtyaṃ nāsti kiṃcana /<br />
            loke buddhimatāmatra tasmāttāṃ yojayāmyaham //
             <span class="ref">MSS_3249</span></p>
         
         <p id="MSS_3250">
            avadhyā brāhmaṇā gāvo striyo bālāśca jñātayaḥ /<br />
            yeṣāṃ cānnāni bhuñjīta ye ca syuḥ śaraṇāgatāḥ //
             <span class="ref">MSS_3250</span></p>
         
         <p id="MSS_3251">
            avadhyairindupādānām asādhyaiścandanāmbhasām /<br />
            dehoṣmabhiḥ subodhaṃ te sakhi kāmāturaṃ manaḥ //
             <span class="ref">MSS_3251</span></p>
         
         <p id="MSS_3252">
            avadhyo brāhmaṇo bālaḥ strī tapasvī ca rogabhāk /<br />
            yeṣāṃ cānnāni bhuktāni ye ca syuḥ śaraṇaṃ gatāḥ //
             <span class="ref">MSS_3252</span></p>
         
         <p id="MSS_3253">
            avadhyo brāhmaṇo bālaḥ strī tapasvī ca rogabhāk /<br />
            vihitā vyaṅgitā teṣām aparādhe garīyasi //
             <span class="ref">MSS_3253</span></p>
         
         <p id="MSS_3254">
            avanatavadanenduricchatīva vyavadhimadhīratayā yadasthitāsmai /<br />
            aharata sutarāmato'sya cetaḥ sphuṭamabhibhūṣayati striyastrapaiva //
             <span class="ref">MSS_3254</span></p>
         
         <p id="MSS_3255">
            avanataśirasaḥ prayāma śīghraṃ pathi vṛṣabhā iva varṣatāḍitākṣāḥ /<br />
            mama hi sadasi gauravapriyasya kulajanadarśanakātaraṃ hi cakṣuḥ //
             <span class="ref">MSS_3255</span></p>
         
         <p id="MSS_3256">
            avanamya vakṣasi nimagnakuca- dvitayena gāḍhamupagūḍhavatā /<br />
            dayitena tatkṣaṇacaladraśanā- kalakiṃkiṇīravamudāsi vadhūḥ //
             <span class="ref">MSS_3256</span></p>
         
         <p id="MSS_3257">
            avanau śanaiḥ śanaistvaṃ nidadhāsi padadvayaṃ svasya /<br />
            lakṣyaṃ paśyasi na vadasi bhajasi jalaṃ baka tato'si sitaḥ //
             <span class="ref">MSS_3257</span></p>
         
         <p id="MSS_3258">
            avantiḥ kāvyamānarca bharcormaukhariśekharaḥ (?) /<br />
            śiṣyo bāṇaśca saṃkrāntakāntavedyavacāḥ kaviḥ //
             <span class="ref">MSS_3258</span></p>
         
         <p id="MSS_3259">
            avantinātho'yamudagrabāhur viśālavakṣāstanuvṛttamadhyaḥ /<br />
            āropya cakrabhramamuṣṇatejās tvaṣṭreva yatnollikhito vibhāti //
             <span class="ref">MSS_3259</span></p>
         
         <p id="MSS_3260">
            avanti ye janakasamā munīśvarāś caturvidhaṃ gaṇamanavadyavṛttayaḥ /<br />
            svadehavaddalitamadāṣṭakārayo bhavantu te mama guravo bhavāntakāḥ //
             <span class="ref">MSS_3260</span></p>
         
         <p id="MSS_3261">
            avandhyaṃ divasaṃ kuryād dharmataḥ kāmato'rthataḥ /<br />
            gate hi divase tasmiṃs tadūnaṃ tasya jīvitam //
             <span class="ref">MSS_3261</span></p>
         
         <p id="MSS_3262">
            avandhyakopasya vihanturāpadāṃ bhavanti vaśyāḥ svayameva dehinaḥ /<br />
            amarṣaśūnyena janasya jantunā na jātahārdena na vidviṣādaraḥ //
             <span class="ref">MSS_3262</span></p>
         
         <p id="MSS_3263">
            avamānahataṃ yacca dattamaśraddhayā dhanam /<br />
            ūṣare niṣphalaṃ bījaṃ kṣiptamakṣiptameva tat //
             <span class="ref">MSS_3263</span></p>
         
         <p id="MSS_3264">
            avamānāraṇimathitaṃ durvāgindhanavivardhitajvālam /<br />
            satpuruṣāḥ kopāgniṃ jñānāmbughaṭaiḥ praśamayanti //
             <span class="ref">MSS_3264</span></p>
         
         <p id="MSS_3265">
            avamānena mahatāṃ praharṣakrodhavismayaiḥ /<br />
            tapāṃsi kṣayamāyānti yaśāṃsīva sudurnayaiḥ //
             <span class="ref">MSS_3265</span></p>
         
         <p id="MSS_3266">
            avamuktamapakrāntamukhyaṃ tanna kṣamaṃ yudhi /<br />
            pitṛpaitāmahaṃ maulaṃ tat kruddhaṃ sāntvitaṃ kṣamam //
             <span class="ref">MSS_3266</span></p>
         
         <p id="MSS_3267">
            avayaḥ kevalakavayaḥ kīrāḥ syuḥ kevalaṃ dhīrāḥ /<br />
            vīrāḥ paṇḍitakavayas tānavamantā tu kevalaṃ gavayaḥ //
             <span class="ref">MSS_3267</span></p>
         
         <p id="MSS_3268">
            avayaveṣu parasparabiṃbiteṣv atulanirmalakāntiṣu tattanoḥ /<br />
            ayamayaṃ pravibhāga iti sphuṭaṃ jagati niścinute caturo'pi kaḥ //
             <span class="ref">MSS_3268</span></p>
         
         <p id="MSS_3269">
            avalambitaviṣṇupadaḥ karṣitajanacakṣuratulagatiḥ /<br />
            patramayo'pi padārthaḥ pataṅgatāmeti guṇayogāt //
             <span class="ref">MSS_3269</span></p>
         
         <p id="MSS_3270">
            avalipteṣu mūrkheṣu raudrasāhasikeṣu ca /<br />
            tathaivāpetadharmeṣu na maitrīmācared budhaḥ //
             <span class="ref">MSS_3270</span></p>
         
         <p id="MSS_3271">
            avalepamanaṅgasya vardhayanti balāhakāḥ /<br />
            karśayanti tu dharmasya mārutoddhūtaśīkarāḥ //
             <span class="ref">MSS_3271</span></p>
         
         <p id="MSS_3272">
            avalokanamapi sukhayati kuvalayadalacārucapalanayanāyāḥ /<br />
            kiṃ punaralakacaladdyuti- sarabhasamāliṅganaṃ tanvyāḥ //
             <span class="ref">MSS_3272</span></p>
         
         <p id="MSS_3273">
            avalokitamanumodita- māliṅgitamaṅganābhiranurāgaiḥ /<br />
            adhivṛndāvanakuñjaṃ marakatapuñjaṃ namasyāmaḥ //
             <span class="ref">MSS_3273</span></p>
         
         <p id="MSS_3274">
            avalokya nartitaśikhaṇḍimaṇḍalair navanīradairniculitaṃ nabhastalam /<br />
            divase'pi vañjulanikuñjamitvarī viśati sma vallabhavataṃsitaṃ rasāt //
             <span class="ref">MSS_3274</span></p>
         
         <p id="MSS_3275">
            avalokya stanau vadhvā guñjāphalavibhūṣitau /<br />
            niḥśvasya roditi kliṣṭā kuto vyādhakaṭumbinī //
             <span class="ref">MSS_3275</span></p>
         
         <p id="MSS_3276">
            avaśendriyacittānāṃ hastisnānamiva kriyā /<br />
            durbhagābharaṇaprāyo jñānaṃ bhāraḥ kriyāṃ vinā //
             <span class="ref">MSS_3276</span></p>
         
         <p id="MSS_3277">
            avaśyaṃ kopāgnistava sutanu nirvāsyati cirāt svaśobhāmārūḍhaṃ mukhamapi ca te hāsyati
            śucam /<br />
            bhavadgoṣṭhīśūnyā mama tu divasā yānti ya ime na teṣāmāvṛttiḥ punarapi mano dūyata
            iti //
             <span class="ref">MSS_3277</span></p>
         
         <p id="MSS_3278">
            avaśyaṃ nidhanaṃ sarvair gantavyamiha mānavaiḥ /<br />
            avaśyabhāvinyarthe vai saṃtāpo neha vidyate //
             <span class="ref">MSS_3278</span></p>
         
         <p id="MSS_3279">
            avaśyaṃ piturācāraṃ putraḥ samanuvartate /<br />
            nahi ketakavṛkṣasya bhavatyāmalakīphalam //
             <span class="ref">MSS_3279</span></p>
         
         <p id="MSS_3280">
            ... ... ... ... ... ... /<br />
            avaśyaṃ prāṇināṃ prāṇā rakṣitavyā yathābalam //
             <span class="ref">MSS_3280</span></p>
         
         <p id="MSS_3281">
            avaśyaṃ bhāvinaṃ nāśaṃ bhāvitvād vidhyupasthitam /<br />
            ayameva hi te kālaḥ pūrvamāsīdanāgataḥ //
             <span class="ref">MSS_3281</span></p>
         
         <p id="MSS_3282">
            avaśyaṃ bhāvino bhāvā bhavanti mahātamapi /<br />
            nagnatvaṃ nīlakaṇṭhasya mahāhiśayanaṃ hareḥ //
             <span class="ref">MSS_3282</span></p>
         
         <p id="MSS_3283">
            avaśyaṃbhāvibhāvānāṃ pratīkāro bhaved yada /<br />
            tadā duḥkhairna bādhyante nalarāmayudhiṣṭhirāḥ //
             <span class="ref">MSS_3283</span></p>
         
         <p id="MSS_3284">
            avaśyaṃ yātāraścirataramuṣitvāpi viṣayā viyoge ko bhedastyajati na jano yat svamamūn
            /<br />
            vrajantaḥ svātantryādatulaparitāpāya manasaḥ svayaṃ tyaktā hyete śamasukhamanantaṃ
            vidadhati //
             <span class="ref">MSS_3284</span></p>
         
         <p id="MSS_3285">
            avaśyaṃ labhate kartā phalaṃ pāpasya karmaṇaḥ /<br />
            ghoraṃ paryāgate kāle drumaḥ puṣpamivārtavam //
             <span class="ref">MSS_3285</span></p>
         
         <p id="MSS_3286">
            avaśyakāraṇaiḥ prāṇān dhārayatyeva cātakaḥ /<br />
            prārthanābhaṅgabhīto'pi śakrādapi na yācate //
             <span class="ref">MSS_3286</span></p>
         
         <p id="MSS_3287">
            avaśyagatvaraiḥ prāṇair mṛtyukāle mahātmanām /<br />
            paropakāraścet kaścit sidhyet tadamṛtaṃ mṛtam //
             <span class="ref">MSS_3287</span></p>
         
         <p id="MSS_3288">
            avaśyaniṣpattimahāphalāḍhyām adīrghasūtrāṃ pariṇāmakalyām /<br />
            kāmaṃ vyayāyāsakarīmupeyān na tveva jātu kṣayadoṣayuktām //
             <span class="ref">MSS_3288</span></p>
         
         <p id="MSS_3289">
            avaśyabhavyeṣvanavagrahagrahā yayā diśā dhāvati vedhasaḥ spṛhā /<br />
            tṛṇena vātyeva tayānugamyate janasya cittena bhṛśāvaśātmanā //
             <span class="ref">MSS_3289</span></p>
         
         <p id="MSS_3290">
            avaśyamāyānti vaśaṃ vipaścitām upāyasaṃdaṃśabalena saṃpadaḥ /<br />
            bhavatyudāraṃ vidhivat prayojite phalaṃ hi rājñāṃ kvacidarthasiddhaye //
             <span class="ref">MSS_3290</span></p>
         
         <p id="MSS_3291">
            avaśyamindriyaistāta vartitavyaṃ svagocare /<br />
            caṇḍarāgastu yastatra taṃ budhaḥ parivarjayet //
             <span class="ref">MSS_3291</span></p>
         
         <p id="MSS_3292">
            avaśyameva bhoktavyaṃ karmaṇāṃ tvakṣayaṃ phalam /<br />
            nābhuktaṃ kṣīyate karma kalpakoṭiśatairapi //
             <span class="ref">MSS_3292</span></p>
         
         <p id="MSS_3293">
            avaśyameva bhoktavyaṃ kṛtaṃ karma śubhāśubham /<br />
            kṛtakarmakṣayo nāsti kalpakoṭiśatairapi //
             <span class="ref">MSS_3293</span></p>
         
         <p id="MSS_3294">
            avaśyāyakaṇaiḥ prāṇān saṃdhārayati tittiriḥ /<br />
            yācñābhaṅgabhayād bhīto na daivamapi yācate //
             <span class="ref">MSS_3294</span></p>
         
         <p id="MSS_3295">
            avasarapaṭhitaṃ sarvaṃ subhāṣitatvaṃ prayāti yat kiṃcit /<br />
            cāṣaḥ prayāṇasamaye kharaninado maṅgalo bhavati //
             <span class="ref">MSS_3295</span></p>
         
         <p id="MSS_3296">
            avasarapaṭhitaṃ sarvaṃ subhāṣitatvaṃ prayātyasūktamapi /<br />
            kṣudhi kadaśanamapi nitarāṃ bhoktuḥ saṃpadyate svādu //
             <span class="ref">MSS_3296</span></p>
         
         <p id="MSS_3297">
            avasarapaṭhitā vāṇī guṇagaṇarahitāpi śobhate puṃsām /<br />
            ratisamaye ramaṇīnāṃ bhūṣaṇahānistu bhūṣaṇaṃ bhavati //
             <span class="ref">MSS_3297</span></p>
         
         <p id="MSS_3298">
            avasaramadhigamya taṃ harantyo hṛdayamayatnakṛtojjvalasvarūpāḥ /<br />
            avaniṣu padamaṅganāstadānīṃ nyadadhata vibhramasaṃpado'ṅganāsu //
             <span class="ref">MSS_3298</span></p>
         
         <p id="MSS_3299">
            avasitaṃ hasitaṃ prasitaṃ mudā vilasitaṃ hrasitaṃ smarabhāsitam /<br />
            na samadāḥ pramadā hatasaṃmadāḥ purahitaṃ vihitaṃ na samīhitam //
             <span class="ref">MSS_3299</span></p>
         
         <p id="MSS_3300">
            avaskandapradānasya sarve kālāḥ prakīrtitāḥ /<br />
            vyasane vartamānasya śatrocchidrānvitasya ca //
             <span class="ref">MSS_3300</span></p>
         
         <p id="MSS_3301">
            avaskandabhayād rājā prajāgarakṛtaśramam /<br />
            divāsuptaṃ sadā hanyān nidrāvyākulasainikam //
             <span class="ref">MSS_3301</span></p>
         
         <p id="MSS_3302">
            avasthā pūjyate rājan na śarīraṃ śarīriṇām /<br />
            tadā vanacaro rāma idānīṃ nṛpatāṃ gataḥ //
             <span class="ref">MSS_3302</span></p>
         
         <p id="MSS_3303">
            avākiran vayovṛddhās taṃ lājaiḥ paurayoṣitaḥ /<br />
            pṛṣatairmandaroddhūtaiḥ kṣīrormaya ivācyutam //
             <span class="ref">MSS_3303</span></p>
         
         <p id="MSS_3304">
            avākṣirāstamasyandhe kilbiṣī narakaṃ patet /<br />
            yaḥ praśnaṃ vitathaṃ brūyāt pṛṣṭaḥ san dharmaniścaye //
             <span class="ref">MSS_3304</span></p>
         
         <p id="MSS_3305">
            avācyavādāṃśca bahūn vadiṣyanti tavāhitāḥ /<br />
            nindantastava sāmarthyaṃ tato duḥkhataraṃ nu kim //
             <span class="ref">MSS_3305</span></p>
         
         <p id="MSS_3306">
            avāpa sāpatrapatāṃ sa bhūpatir jitendriyāṇāṃ dhuri kīrtitasthitiḥ /<br />
            asaṃvare śambaravairivikrame krameṇa tatra sphuṭatāmupeyuṣi //
             <span class="ref">MSS_3306</span></p>
         
         <p id="MSS_3307">
            avāpustāpamatyarthaṃ śapharyaḥ palvalodake /<br />
            putrakṣetrādisaktena mamatvena yathā gṛhī //
             <span class="ref">MSS_3307</span></p>
         
         <p id="MSS_3308">
            avāptaḥ prāgalbhyaṃ pariṇatarucaḥ śailatanaye kalaṅko naivāyaṃ vilasati śaśāṅkasya
            vapuṣi /<br />
            amuṣyeyaṃ manye vigaladamṛtasyandaśiśire ratiśrāntā śete rajaniramaṇī gāḍhamurasi
            //
             <span class="ref">MSS_3308</span></p>
         
         <p id="MSS_3309">
            avāptairdrāghimṇā paricayamudanvattaṭabhuvām asau bhāti śyāmadyutibhirudakairmekhalabhuvaḥ
            /<br />
            agastyasyākārṣīd vacanamiti kopādudadhinā gṛhītaḥ keśeṣu prasabhamiva vindhyakṣitidharaḥ
            //
             <span class="ref">MSS_3309</span></p>
         
         <p id="MSS_3310">
            avāpyate vā kimiyadbhavatyā cittaikapadyāmapi vidyate yaḥ /<br />
            yatrāndhakāraḥ kila cetaso'pi jihmetarairbrahma tadapyavāpyam //
             <span class="ref">MSS_3310</span></p>
         
         <p id="MSS_3311">
            avāpyān kāmayasvārthān nānavāpyān kadācana /<br />
            pratyutpannānanubhavan mā śucastvamanāgatān //
             <span class="ref">MSS_3311</span></p>
         
         <p id="MSS_3312">
            avāmabhāgena yadā valitvā śvā pṛṣṭhakaṇḍūtimapākaroti /<br />
            tadahni tatraiva kṛtāntagehe rogābhibhūto niyataṃ prayāti //
             <span class="ref">MSS_3312</span></p>
         
         <p id="MSS_3313">
            avālukāślakṣṇamṛdā pūrite gartaśodhanam /<br />
            kodaṇḍārdhamite khāte jalasikte vapettarum /<br />
            kadalīkṣīriṇau ropyau mūle dattvā tu gomayam //
             <span class="ref">MSS_3313</span></p>
         
         <p id="MSS_3314">
            avāhitā vinaśyanti sarvakarmakṣamā api /<br />
            kṛśā vyādhiparītāṅgā jāyante'tyantavāhanāt //
             <span class="ref">MSS_3314</span></p>
         
         <p id="MSS_3315">
            avikāriṇamapi sajjanam aniśamanāryaḥ prabādhate'tyartham /<br />
            kamalinyā kimiha kṛtaṃ himasya yattāṃ sadā dahati //
             <span class="ref">MSS_3315</span></p>
         
         <p id="MSS_3316">
            avikṛtakṛtabhaumaravā susthānasthā suceṣṭitā vāme /<br />
            yātrāsu dṛṣṭamātrā durgā durgāṇi tārayati //
             <span class="ref">MSS_3316</span></p>
         
         <p id="MSS_3317">
            avikriyāṃ caiva samāśritāḥ samaṃ haranti jālaṃ mama pakṣiṇo hyamī /<br />
            vivādameṣyanti parasparaṃ yadā samāgamiṣyanti ca madvaśaṃ tadā //
             <span class="ref">MSS_3317</span></p>
         
         <p id="MSS_3318">
            avikreyaṃ lavaṇaṃ pakvamannaṃ dadhi kṣīraṃ madhu tailaṃ ghṛtaṃ ca /<br />
            tilā māṃsaṃ mūlaphalāni śākaṃ raktaṃ vāsaḥ sarvagandhā guḍaśca //
             <span class="ref">MSS_3318</span></p>
         
         <p id="MSS_3319">
            avigrahasyāpyatulena hetunā sametabhinnadvayamūrti tiṣṭhataḥ /<br />
            tavaiva nānyasya jagatsu dṛśyate viruddhaveṣābharaṇasya kāntatā //
             <span class="ref">MSS_3319</span></p>
         
         <p id="MSS_3320">
            avicārayato yuktikathanaṃ tuṣakhaṇḍanam /<br />
            nīceṣūpakṛtaṃ rājan bālukāsviva mūtritam //
             <span class="ref">MSS_3320</span></p>
         
         <p id="MSS_3321">
            avicāreṇa yat karma kṛtaṃ tanmarmakṛntanam /<br />
            prasahya sītāharaṇād atītā rāvaṇaśriyaḥ //
             <span class="ref">MSS_3321</span></p>
         
         <p id="MSS_3322">
            avijitya ya ātmānam amātyān vijigīṣate /<br />
            amitrān vājitāmātyaḥ so'vaśaḥ parihīyate //
             <span class="ref">MSS_3322</span></p>
         
         <p id="MSS_3323">
            avijñātaprabandhasya vaco vācaspaterapi /<br />
            vrajatyaphalatāmeva nayadruha ivehitam //
             <span class="ref">MSS_3323</span></p>
         
         <p id="MSS_3324">
            avijñātaprayuktena dharṣitā mama vāsasā /<br />
            saṃvṛtā śaradabhreṇa candralekheva śobhate //
             <span class="ref">MSS_3324</span></p>
         
         <p id="MSS_3325">
            avijñātaviśeṣasya sarvatejo'pahāriṇaḥ /<br />
            svāmino nirvivekasya tamasaśca kimantaram //
             <span class="ref">MSS_3325</span></p>
         
         <p id="MSS_3326">
            avijñātasya vijñānaṃ vijñātasya ca niścayaḥ /<br />
            ārambhaḥ karmaṇāṃ śaśvad ārabdhasyāntadarśanam //
             <span class="ref">MSS_3326</span></p>
         
         <p id="MSS_3327">
            avijñātasya vijñānaṃ vijñātasya viniścayaḥ /<br />
            arthadvaidhasya saṃdehac chedanaṃ śeṣadarśanam //
             <span class="ref">MSS_3327</span></p>
         
         <p id="MSS_3328">
            avijñātāvasaktena dūṣitā mama vāsasā /<br />
            chāditā śaradabhreṇa candralekheva dṛśyate //
             <span class="ref">MSS_3328</span></p>
         
         <p id="MSS_3329">
            avijñāte pare tattve śāstrādhītistu niṣphalā /<br />
            vijñāte'pi pare tattve śāstrādhītistu niṣphalā //
             <span class="ref">MSS_3329</span></p>
         
         <p id="MSS_3330">
            avijñāto dhṛtaḥ khaṅgaḥ śubhasaṃpattināśakaḥ /<br />
            vijñātaḥ sakalaiśvaryadāyako bhavati prabhoḥ /<br />
            tasmāt teṣāṃ guṇān vakṣye yathoktaṃ munipuṃgavaiḥ //
             <span class="ref">MSS_3330</span></p>
         
         <p id="MSS_3331">
            avijñānād rājño bhavati matihīnaḥ parijanas tatastatprādhānyād bhavati na samīpe budhajanaḥ
            /<br />
            budhaistyakte rājye bhavati hi na nītirguṇavatī pranaṣṭāyāṃ nītau sanṛpamavaśaṃ naśyati
            kulam //
             <span class="ref">MSS_3331</span></p>
         
         <p id="MSS_3332">
            avijñāya phalaṃ yo hi karma tvevānudhāvati /<br />
            sa śocet phalavelāyāṃ yathā kiṃśukasecakaḥ //
             <span class="ref">MSS_3332</span></p>
         
         <p id="MSS_3333">
            avijñāyānyasāmarthyaṃ svasāmarthyaṃ pradarśayet /<br />
            upahāsamavāpnoti tathaivāyamihācalaḥ //
             <span class="ref">MSS_3333</span></p>
         
         <p id="MSS_3334">
            avitathamanorathapatha- prathaneṣu praguṇagarimagītaśrīḥ /<br />
            suratarusadṛśaḥ sa bhavān abhilaṣaṇīyaḥ kṣitīśvara na kasya //
             <span class="ref">MSS_3334</span></p>
         
         <p id="MSS_3335">
            avitṛptatayā tathāpi me hṛdayaṃ nirṇayameva dhāvati /<br />
            avasāyayituṃ kṣamāḥ sukhaṃ na vidheyeṣu viśeṣasaṃpadaḥ //
             <span class="ref">MSS_3335</span></p>
         
         <p id="MSS_3336">
            avidagdhaḥ patiḥ strīṇāṃ prauḍhāṇāṃ nāyako guṇī /<br />
            guṇināṃ tyāgināṃ stoko vibhavaśceti duḥkhakṛt //
             <span class="ref">MSS_3336</span></p>
         
         <p id="MSS_3337">
            avidagdhaḥ śramakaṭhino durlabhayoṣidyuvā jaḍo vipraḥ /<br />
            apamṛtyurupakrāntaḥ kāmivyājena me rātrau //
             <span class="ref">MSS_3337</span></p>
         
         <p id="MSS_3338">
            aviditaguṇāntarāṇāṃ no doṣaḥ prāptadeśavāsānām /<br />
            svādhīnakuṅkumā api yadvidadhati bahumatiṃ nīle //
             <span class="ref">MSS_3338</span></p>
         
         <p id="MSS_3339">
            aviditaguṇāpi satkavi- bhaṇitiḥ karṇeṣu vamati madhudhārām /<br />
            anadhigataparimalāpi hi harati dṛśaṃ mālatīmālā //
             <span class="ref">MSS_3339</span></p>
         
         <p id="MSS_3340">
            aviditaparamānando vadati jano viṣayameva ramaṇīyam /<br />
            tilatailameva miṣṭaṃ yena na dṛṣṭaṃ ghṛtaṃ kvāpi //
             <span class="ref">MSS_3340</span></p>
         
         <p id="MSS_3341">
            aviditaparavedano manobhūr dhruvamayamevamanaṅga eva nityam /<br />
            yadi punarabhaviṣyadasya cāṅgaṃ na khalu tadā vyathayiṣyadanyadeham //
             <span class="ref">MSS_3341</span></p>
         
         <p id="MSS_3342">
            aviditaśaṣasaviśeṣā vāṇī niḥsarati vaktrato yeṣām /<br />
            gudavadanavivarabhedo radanairanumīyate teṣām //
             <span class="ref">MSS_3342</span></p>
         
         <p id="MSS_3343">
            aviditasukhaduḥkhaṃ nirguṇaṃ vastu kiṃcij jaḍamatiriha kaścin mokṣa ityācacakṣe /<br />
            mama tu matamanaṅgasmeratāruṇyaghūrṇan madakalamadirākṣīnīvimokṣo hi mokṣaḥ //
             <span class="ref">MSS_3343</span></p>
         
         <p id="MSS_3344">
            aviditvātmanaḥ śaktiṃ parasya na samutsukaḥ /<br />
            gacchannabhimukho vahnau nāśaṃ yāti pataṅgavat //
             <span class="ref">MSS_3344</span></p>
         
         <p id="MSS_3345">
            avidyaṃ jīvanaṃ śūnyaṃ dikśūnyā cedabāndhavā /<br />
            putrahīnaṃ gṛhaṃ śūnyaṃ sarvaśūnyā daridratā //
             <span class="ref">MSS_3345</span></p>
         
         <p id="MSS_3346">
            avidyaḥ puruṣaḥ śocyaḥ śocyaṃ mithunamaprajam /<br />
            nirāhārāḥ prajāḥ śocyāḥ śocyaṃ rāṣṭramarājakam //
             <span class="ref">MSS_3346</span></p>
         
         <p id="MSS_3347">
            avidyākāmakarmādipāśabandhaṃ vimocitum /<br />
            kaḥ śaknuyād vinātmānaṃ kalpakoṭiśatairapi //
             <span class="ref">MSS_3347</span></p>
         
         <p id="MSS_3348">
            avidyānāśinī vidyā bhāvanā bhavanāśinī /<br />
            dāridryanāśanaṃ dānaṃ śīlaṃ durgatināśanam //
             <span class="ref">MSS_3348</span></p>
         
         <p id="MSS_3349">
            avidyābījavidhvaṃsād ayamārṣeṇa cakṣuṣā /<br />
            kālau bhūtabhaviṣyantau vartamānamavīviśat //
             <span class="ref">MSS_3349</span></p>
         
         <p id="MSS_3350">
            avidvāṃścaiva vidvāṃśca brāhmaṇo daivataṃ mahat /<br />
            praṇītaścāpraṇītaśca yathāgnirdaivataṃ mahat //
             <span class="ref">MSS_3350</span></p>
         
         <p id="MSS_3351">
            avidvāṃsamalaṃ loke vidvāṃsamapi vā punaḥ /<br />
            pramadā hyutpathaṃ netuṃ kāmakrodhavaśānugam //
             <span class="ref">MSS_3351</span></p>
         
         <p id="MSS_3352">
            avidvānapi bhūpālo vidyāvṛddhopasevayā /<br />
            parāṃ śriyamavāpnotijalāsannataruryathā //
             <span class="ref">MSS_3352</span></p>
         
         <p id="MSS_3353">
            avidheye jane puṃsāṃ kopaḥ kimupajāyate /<br />
            vidheye'pi ca kaḥ kopas tanniveśitajīvite //
             <span class="ref">MSS_3353</span></p>
         
         <p id="MSS_3354">
            avidheyo bhṛtyajanaḥ śaṭhāni mitrāṇyadāyakaḥ svāmī /<br />
            vinayarahitā ca bhāryā mastakaśūlāni catvāri //
             <span class="ref">MSS_3354</span></p>
         
         <p id="MSS_3355">
            avinayabhuvāmajñānānāṃ śamāya bhavannapi prakṛtikuṭilādvidyābhyāsaḥ khalatvavivṛddhaye
            /<br />
            phaṇibhayabhṛtāmastūcchedakṣamastamasāmasau viṣadharaphaṇāratnāloko bhayaṃ tu bhṛśāyate
            //
             <span class="ref">MSS_3355</span></p>
         
         <p id="MSS_3356">
            avinayaratamādarādṛte vaśamavaśaṃ hi nayanti vidviṣaḥ /<br />
            śrutavinayanidhiṃ samāśritas tanurapi naiti parābhavaṃ kvacit //
             <span class="ref">MSS_3356</span></p>
         
         <p id="MSS_3357">
            avināśi tu tadviddhi yena sarvamidaṃ tatam /<br />
            vināśamavyayasyāsya na kaścit kartumarhati //
             <span class="ref">MSS_3357</span></p>
         
         <p id="MSS_3358">
            avināśinamagrāmyam akarot sātavāhanaḥ /<br />
            viśuddhajātibhiḥ kośaṃ ratnairiva subhāṣitaiḥ //
             <span class="ref">MSS_3358</span></p>
         
         <p id="MSS_3359">
            avinītaḥ suto jātaḥ kathaṃ na dahanātmakaḥ /<br />
            vinītastu suto jātaḥ kathaṃ na puruṣottamaḥ //
             <span class="ref">MSS_3359</span></p>
         
         <p id="MSS_3360">
            avinītasya yā vidyā sā ciraṃ naiva tiṣṭhati /<br />
            markaṭasya gale baddhā maṇīnāṃ mālikā yathā //
             <span class="ref">MSS_3360</span></p>
         
         <p id="MSS_3361">
            avinīto bhṛtyajano nṛpatiradātā śaṭhāni mitrāṇi /<br />
            avinayavatī ca bhāryā mastakaśūlāni catvāri //
             <span class="ref">MSS_3361</span></p>
         
         <p id="MSS_3362">
            avibhāviteṣuviṣayaḥ prathamaṃ madano'pi nūnamabhavat tamasā /<br />
            udite diśaḥ prakaṭayatyamunā yadadharmadhāmni dhanurācakṛṣe //
             <span class="ref">MSS_3362</span></p>
         
         <p id="MSS_3363">
            avibhāvyatārakamadṛṣṭahima- dyutibimbamastamitabhānu nabhaḥ /<br />
            avasannatāpamatamisramabhād apadoṣataiva viguṇasya guṇaḥ //
             <span class="ref">MSS_3363</span></p>
         
         <p id="MSS_3364">
            avibhramālokanadurbhagāṇi pravyaktavaktrastanamaṇḍalāni /<br />
            aṅgāni re pāmarakāminīnām apuṇyatāruṇya kimāśritāni //
             <span class="ref">MSS_3364</span></p>
         
         <p id="MSS_3365">
            avimṛṣyametadabhilaṣyati sa dviṣatāṃ vadhena viṣayābhiratim /<br />
            bhavavītaye nahi tathā sa vidhiḥ kva śarāsanaṃ kva ca vimuktipathaḥ //
             <span class="ref">MSS_3365</span></p>
         
         <p id="MSS_3366">
            avirataṃ parakāryakṛtāṃ satāṃ madhurimātiśayena vaco'mṛtam /<br />
            api ca mānasamambunidhiryaśo vimalaśāradacandiracandrikā //
             <span class="ref">MSS_3366</span></p>
         
         <p id="MSS_3367">
            aviratakusumāvacāyakhedān nihitabhujālatayaikayopakaṇṭham /<br />
            vipulataranirantarāvalagna- stanapihitapriyavakṣasā lalambe //
             <span class="ref">MSS_3367</span></p>
         
         <p id="MSS_3368">
            aviratataruṇīsahasramadhya- sthitivigalatpuruṣavratā ivaite /<br />
            pratipadamatikātarāḥ kṣitīśāḥ parikalayanti bhayaṃ samantato'pi //
             <span class="ref">MSS_3368</span></p>
         
         <p id="MSS_3369">
            aviratamaklamamuddhṛta- dharātalaṃ susmitollasadvadanam /<br />
            jagadānandavidhāyinam upaimi śaraṇaṃ prabhuṃ śeṣam //
             <span class="ref">MSS_3369</span></p>
         
         <p id="MSS_3370">
            aviratamadhupānāgāramindindirāṇām abhisaraṇanikuñjaṃ rājahaṃsīkulasya /<br />
            pravitatabahuśālaṃ sadma padmālayāyā vitarati ratimakṣṇoreṣa līlātaḍāgaḥ //
             <span class="ref">MSS_3370</span></p>
         
         <p id="MSS_3371">
            aviratamidamambhaḥ svecchayoccālayantyā vikacakamalakāntottānapāṇidvayena /<br />
            parikalita ivārghyaḥ kāmabāṇātithibhyaḥ salilamiva vitīrṇaṃ bālalīlāsukhānām //
             <span class="ref">MSS_3371</span></p>
         
         <p id="MSS_3372">
            avirataratalīlāyāsajātaśramāṇām upaśamamupayāntaṃ niḥsahe'ṅge'ṅganānām /<br />
            punaruṣasi viviktairmātariśvāvacūrṇya jvalayati madanāgniṃ mālatīnāṃ rajobhiḥ //
             <span class="ref">MSS_3372</span></p>
         
         <p id="MSS_3373">
            aviratavirutakapotīm arpitarasamāvṛṇoti ghanavalanaḥ /<br />
            navalatikāmatikātara- taralitamadiradvayīṃ mudiraḥ //
             <span class="ref">MSS_3373</span></p>
         
         <p id="MSS_3374">
            aviratāmbujasaṃgatisaṃgalad- bahalakesarasaṃvaliteva yā /<br />
            lalitavastuvidhānasukhollasat- tanuruhā tanurātmabhuvo'vatāt //
             <span class="ref">MSS_3374</span></p>
         
         <p id="MSS_3375">
            aviralakamalavikāsaḥ sakalālimadaśca kokilānandaḥ /<br />
            ramyo'yameti saṃprati lokotkaṇṭhākaraḥ kālaḥ //
             <span class="ref">MSS_3375</span></p>
         
         <p id="MSS_3376">
            aviralakaravālakampanair bhrukuṭītarjanagarjanairmuhuḥ /<br />
            dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt //
             <span class="ref">MSS_3376</span></p>
         
         <p id="MSS_3377">
            aviraladhārānikaraṃ jaladairjalamutsṛjadbhiratimātram /<br />
            mānivadhūhṛdayebhyaḥ kāluṣyamaśeṣato mṛṣṭam //
             <span class="ref">MSS_3377</span></p>
         
         <p id="MSS_3378">
            aviralapatadbāṣpotpīḍaprasiktakapolayā vacanaviṣayaḥ saṃdeśo'nyastayā vihito na te
            /<br />
            manasi kimapi dhyāyantyā tu kṣaṇaṃ tava kāntayā pathika nihitā dṛṣṭiḥ kaṣṭaṃ nave
            karuṇāṅkure //
             <span class="ref">MSS_3378</span></p>
         
         <p id="MSS_3379">
            aviralaparāgasaikata- makarandataraṅgiṇīmanuvanāntam /<br />
            pikayuvatijānudaghnīṃ gāhante madhupayoṣitastṛṣitāḥ //
             <span class="ref">MSS_3379</span></p>
         
         <p id="MSS_3380">
            aviralaparivāhairaśruṇaḥ sāraṇīnāṃ smaradahanaśikhoṣṇaśvāsapūraiśca tasyāḥ /<br />
            subhaga bata kṛśāṅgyāḥ spardhayānyonyamebhiḥ kriyata iva puro bhūḥ paṅkilā pāṃsulā
            ca //
             <span class="ref">MSS_3380</span></p>
         
         <p id="MSS_3381">
            aviralapulakaḥ saha vrajantyāḥ pratipadamekataraḥ stanastaruṇyāḥ /<br />
            ghaṭitavighaṭitaḥ priyasya vakṣas- taṭamuvi kandukavibhramaṃ babhāra //
             <span class="ref">MSS_3381</span></p>
         
         <p id="MSS_3382">
            aviralaphalinīvanaprasūnaḥ kusumitakundasugandhigandhavāhaḥ /<br />
            guṇamasamayajaṃ cirāya lebhe viralatuṣārakaṇastuṣārakālaḥ //
             <span class="ref">MSS_3382</span></p>
         
         <p id="MSS_3383">
            aviralamadajalanivahaṃ bhramarakulānīkasevitakapolam /<br />
            abhimataphaladātāraṃ kāmeśaṃ gaṇapatiṃ vande //
             <span class="ref">MSS_3383</span></p>
         
         <p id="MSS_3384">
            aviralamadadhārādhautakumbhaḥ śaraṇyaḥ phaṇivaravṛtagātraḥ siddhasādhyādivandyaḥ /<br />
            tribhuvanajanavighnadhvāntavidhvaṃsadakṣo vitaratu gajavaktraḥ saṃtataṃ maṅgalaṃ vaḥ
            //
             <span class="ref">MSS_3384</span></p>
         
         <p id="MSS_3385">
            aviralamiva dāmnā pauṇḍarīkeṇa naddhaḥ snapita iva ca dugdhasrotasā nirbhareṇa /<br />
            kavalita iva kṛtsnaścakṣuṣā sphāritena prasabhamamṛtamegheneva sāndreṇa siktaḥ //
             <span class="ref">MSS_3385</span></p>
         
         <p id="MSS_3386">
            aviralavigalanmadajala- kapolapālīnilīnamadhupakulaḥ /<br />
            udbhinnanavaśmaśru- śreṇiriva dvipamukho jayati //
             <span class="ref">MSS_3386</span></p>
         
         <p id="MSS_3387">
            aviralavilolajaladaḥ kuṭajārjunanīpasurabhivanavātaḥ /<br />
            ayamāyātaḥ kālo hanta mṛtāḥ pathikagehinyaḥ //
             <span class="ref">MSS_3387</span></p>
         
         <p id="MSS_3388">
            aviruddhaṃ sukhasthaṃ yo duḥkhamārge niyojayet /<br />
            janmajanmāntare duḥkhī sa naraḥ syādasaṃśayam //
             <span class="ref">MSS_3388</span></p>
         
         <p id="MSS_3389">
            avilambi suvṛttaṃ ca udaraṃ cātipūjitam /<br />
            nātidīrghaṃ samaṃ pṛṣṭhaṃ kiṃcicca vinataṃ śubham //
             <span class="ref">MSS_3389</span></p>
         
         <p id="MSS_3390">
            avilambe kṛtyasiddhau māntrikairāpyate yaśaḥ /<br />
            vilambe karmabāhulyaṃ vikhyāpyāvāpyate dhanam //
             <span class="ref">MSS_3390</span></p>
         
         <p id="MSS_3391">
            aviviktāvatistabdhau stanāvāḍhyāvivādṛtau /<br />
            viviktāvānatāveva daridrāviva garhitau //
             <span class="ref">MSS_3391</span></p>
         
         <p id="MSS_3392">
            avivekamatirnṛpatir mantrī guṇavatsu vakritagrīvaḥ /<br />
            yatra khalāśca prabalās tatra kathaṃ sajjanāvasaraḥ //
             <span class="ref">MSS_3392</span></p>
         
         <p id="MSS_3393">
            avivekavṛthāśramāvivārthaṃ kṣayalobhāviva saṃśritānurāgam /<br />
            vijigīṣumivānayapramādāv avasādaṃ viśikhau vininyatustam //
             <span class="ref">MSS_3393</span></p>
         
         <p id="MSS_3394">
            aviveki kucadvaṃdvaṃ hantu nāma jagattrayam /<br />
            śrutipraṇayinorakṣṇor ayuktaṃ janamāraṇam //
             <span class="ref">MSS_3394</span></p>
         
         <p id="MSS_3395">
            avivekini bhūpāle naśyanti guṇināṃ guṇāḥ /<br />
            pravāsarasike kānte yathā sādhvyāḥ stanonnatiḥ //
             <span class="ref">MSS_3395</span></p>
         
         <p id="MSS_3396">
            avivekini bhūpe yaḥ karotyāśāṃ samṛddhaye /<br />
            yāsyāmyahamaneneti karotyāśāṃ sa mṛddhaye //
             <span class="ref">MSS_3396</span></p>
         
         <p id="MSS_3397">
            aviveko hi sarveṣām āpadāṃ paramaṃ padam /<br />
            vivekarahito loke paśureva na saṃśayaḥ //
             <span class="ref">MSS_3397</span></p>
         
         <p id="MSS_3398">
            aviśadacalaṃ netraprāntāvalokanamasphuṭaṃ cakitacakitā vācaḥ sparśaḥ kvacijjanasaṃkule
            /<br />
            iti tava mayā premārambhe ya eva nirīkṣitāḥ kaṭhinamanaso dṛṣṭā bhāvāsta eva virajyataḥ
            //
             <span class="ref">MSS_3398</span></p>
         
         <p id="MSS_3399">
            aviśīrṇakāntapātre navyadaśe sumukhi saṃbhṛtasnehe /<br />
            madgehadīpakalike kathamupayātāsi nirvāṇam //
             <span class="ref">MSS_3399</span></p>
         
         <p id="MSS_3400">
            aviśuddhakulotpannā dehārpaṇajīvikā śaṭhācaraṇā /<br />
            kvāhaṃ rūpājīvā kva bhavantaḥ ślāghanīyajanmaguṇāḥ //
             <span class="ref">MSS_3400</span></p>
         
         <p id="MSS_3401">
            aviśrānto vāto dahana iva soyaṃ janayati prasaktaṃ sātatyād dalayati kulādrīnapi jalam
            /<br />
            prasūte kṛtyeṣu vyavasitiranirvyūḍhasudṛḍhā phalāvāptiṃ loke pratikalamasaṃbhāvyavibhavām
            //
             <span class="ref">MSS_3401</span></p>
         
         <p id="MSS_3402">
            aviśrāmaṃ vahed bhāraṃ śītoṣṇaṃ ca na vindati /<br />
            sasaṃtoṣastathā nityaṃ trīṇi śikṣeta gardabhāt //
             <span class="ref">MSS_3402</span></p>
         
         <p id="MSS_3403">
            aviśrāmamapātheyam anālambhamadeśakam /<br />
            tamaḥkāntāramadhvānaṃ kathameko gamiṣyasi //
             <span class="ref">MSS_3403</span></p>
         
         <p id="MSS_3404">
            aviśvasan dhūrtadhuraṃdharo'pi naraḥ puraṃdhrīpurato'ndha eva /<br />
            aśeṣaśikṣākuśalo'pi kākaḥ pratāryate kiṃ na pikāṅganābhiḥ //
             <span class="ref">MSS_3404</span></p>
         
         <p id="MSS_3405">
            aviśvastā striyaḥ sarvā adhamottamamadhyamāḥ /<br />
            yaḥ kaścid viśvaset tāsāṃ paścāttāpaiḥ sa dahyate //
             <span class="ref">MSS_3405</span></p>
         
         <p id="MSS_3406">
            aviśvāsaṃ sadā tiṣṭhet saṃdhinā vigraheṇa ca /<br />
            dvaidhībhāvaṃ samāśritya pāpe śatrau balīyasi //
             <span class="ref">MSS_3406</span></p>
         
         <p id="MSS_3407">
            aviśvāsavidhānāya mahāpātakahetave /<br />
            pitāputravirodhāya hiraṇyāya namo'stu te //
             <span class="ref">MSS_3407</span></p>
         
         <p id="MSS_3408">
            aviṣaṃ viṣamityāhur brahmasvaṃ viṣamucyate /<br />
            viṣaṃ hanti kilaikaṃ ca brahmasvaṃ putrapautrakam //
             <span class="ref">MSS_3408</span></p>
         
         <p id="MSS_3409">
            avisaṃvādako dakṣaḥ kṛtajño matimānṛjuḥ /<br />
            api saṃkṣīṇakośo'pi labhate parivāraṇam //
             <span class="ref">MSS_3409</span></p>
         
         <p id="MSS_3410">
            avisaṃvādanaṃ dānaṃ samayasyāvyatikramaḥ /<br />
            āvartayanti bhūtāni samyakpraṇihitā ca vāk //
             <span class="ref">MSS_3410</span></p>
         
         <p id="MSS_3411">
            avisṛṣṭo'pi san prājñaḥ sarveṇa ca samaṃ vrajet /<br />
            praviśedapyanāhūtas tvanyadā bhartturājñayā //
             <span class="ref">MSS_3411</span></p>
         
         <p id="MSS_3412">
            avismṛtopakāraḥ syān na kurvīta kṛtaghnatām /<br />
            hatvopakāriṇaṃ vipro nāḍījaṅghamadhaścyutaḥ //
             <span class="ref">MSS_3412</span></p>
         
         <p id="MSS_3413">
            avīro'pi camūvīrasāhāyyena dviṣo jayet /<br />
            camūsāhāyyaśūnyānāṃ jayaśrīrvyākulāyate //
             <span class="ref">MSS_3413</span></p>
         
         <p id="MSS_3414">
            avṛttiṃ vinayo hanti hantyanarthaṃ parākramaḥ /<br />
            hanti nitayṃ kṣamā krodham ācāro hantyalakṣaṇam //
             <span class="ref">MSS_3414</span></p>
         
         <p id="MSS_3415">
            avṛttikaṃ tyajed deśaṃ vṛttiṃ sopadravāṃ tyajet /<br />
            tyajen māyāvinaṃ mitraṃ dhanaṃ prāṇaharaṃ tyajet //
             <span class="ref">MSS_3415</span></p>
         
         <p id="MSS_3416">
            avṛttikaṃ prabhuṃ bhṛtyā apuṣpaṃ bhramarāstarum /<br />
            ajalaṃ ca saro haṃsā muñcantyapi ciroṣitam //
             <span class="ref">MSS_3416</span></p>
         
         <p id="MSS_3417">
            avṛttirbhayamantyānāṃ madhyānāṃ maraṇād bhayam /<br />
            uttamānāṃ tu martyānām avamānāt paraṃ bhayam //
             <span class="ref">MSS_3417</span></p>
         
         <p id="MSS_3418">
            avṛttivyādhiśokārtān anuvarteta śaktitaḥ /<br />
            ātmavatsatataṃ paśyed api kīṭapipīlakāḥ //
             <span class="ref">MSS_3418</span></p>
         
         <p id="MSS_3419">
            avekśya svātmānaṃ viguṇamaparānicchati tathā phalatyetanno ced vilapati na santīha
            guṇinaḥ /<br />
            nimārṣṭuṃ śaptuṃ vā paribhavitumudyacchati tato'py aho nīce ramyā saguṇavijigīṣā vidhikṛtā
            //
             <span class="ref">MSS_3419</span></p>
         
         <p id="MSS_3420">
            avemavyāpārākalanamaturīsparśamacirād anunmīlattantuprakaraghaṭanāyāsamasakṛt /<br />
            viṣīdatpāñcālīvipadapanayaikapraṇayinaḥ paṭānāṃ nirmāṇaṃ patagapatiketoravatu naḥ
            //
             <span class="ref">MSS_3420</span></p>
         
         <p id="MSS_3421">
            avaiti tattvaṃ sadasattvalakṣaṇaṃ vinā viśeṣaṃ viparītarocanaḥ /<br />
            yadṛcchayā mattavadastacetano jano jinānāṃ vacanāt parāṅmukhaḥ //
             <span class="ref">MSS_3421</span></p>
         
         <p id="MSS_3422">
            avaitu śāstrāṇi naro viśeṣataḥ karotu citrāṇi tapāṃsi bhāvataḥ /<br />
            atattvasaṃsaktamanāstathāpi no vimuktisaukhyaṃ gatabādhamaśnute //
             <span class="ref">MSS_3422</span></p>
         
         <p id="MSS_3423">
            avaimi caināmanagheti kiṃ tu lokāpavādo balavān mato me /<br />
            chāyā hi bhūmeḥ śaśino malatve- nāropitā śuddhimataḥ prajābhiḥ //
             <span class="ref">MSS_3423</span></p>
         
         <p id="MSS_3424">
            avaimi te sāramataḥ khalu tvāṃ kārye guruṇyātmasamaṃ niyokṣye /<br />
            vyādiśyate bhūdharatāmavekṣya kṛṣṇena dehodvahanāya śeṣaḥ //
             <span class="ref">MSS_3424</span></p>
         
         <p id="MSS_3425">
            avaimi pūtamātmānaṃ dvayenaiva dvijottamāḥ /<br />
            mūrdhni gaṅgāprapātena dhautapādāmbhasā ca vaḥ //
             <span class="ref">MSS_3425</span></p>
         
         <p id="MSS_3426">
            avaimi saubhāgyamadena vañcitaṃ tava priyaṃ yaścaturāvalokinaḥ /<br />
            karoti lakṣyaṃ ciramasya cakṣuṣo na vaktramātmīyamarālapakṣmaṇaḥ //
             <span class="ref">MSS_3426</span></p>
         
         <p id="MSS_3427">
            avaimi haṃsāvalayo valakṣās tvatkāntikīrteścapalāḥ pulākāḥ /<br />
            uḍḍīya yuktaṃ patitāḥ sravantī- veśantapūraṃ paritaḥ plavante //
             <span class="ref">MSS_3427</span></p>
         
         <p id="MSS_3428">
            avaiṣṇavo hato vipro hataṃ śrāddhamadakṣiṇam /<br />
            abrahmaṇyaṃ hataṃ kṣetram anācāraṃ kulaṃ hatam //
             <span class="ref">MSS_3428</span></p>
         
         <p id="MSS_3429">
            avyaktamakṣaramupāsya babhūva kaścit svaṃ labdhavarṇamavagatya kṛtārthamānī /<br />
            sadyastribhaṅgalalitasphuraṇādamanda- nandotthayā jaḍatayaiva vayaṃ kṛtārthāḥ //
             <span class="ref">MSS_3429</span></p>
         
         <p id="MSS_3430">
            avyaktādīni bhūtāni vyaktamadhyāni bhārata /<br />
            avyaktanidhanānyeva tatra kā paridevanā //
             <span class="ref">MSS_3430</span></p>
         
         <p id="MSS_3431">
            avyayavato'pi dhaninaḥ svajanasahasraṃ bhavet padasthasya /<br />
            bhraṣṭadhanasya hi satataṃ bandhurapi mukhaṃ na darśayati //
             <span class="ref">MSS_3431</span></p>
         
         <p id="MSS_3432">
            avyaye vyayamāyāti vyaye yāti suvistaram /<br />
            apurvaḥ ko'pi bhāṇḍāras tava bhārati dṛśyate //
             <span class="ref">MSS_3432</span></p>
         
         <p id="MSS_3433">
            avyavasāyinamalasaṃ daivaparaṃ sahasācca parihīṇam /<br />
            pramadeva hi vṛddhapatiṃ necchatyavagūhituṃ lakṣmīḥ //
             <span class="ref">MSS_3433</span></p>
         
         <p id="MSS_3434">
            avyavasthitacittasya prasādo'pi bhayaṃkaraḥ /<br />
            vyavasthitaprasannātmā kupito'pyabhayaṃkaraḥ //
             <span class="ref">MSS_3434</span></p>
         
         <p id="MSS_3435">
            avyavasthitavṛttānām abhinnaśruticakṣuṣām /<br />
            adharmārjitabhogānām āśīrapyahitocitā //
             <span class="ref">MSS_3435</span></p>
         
         <p id="MSS_3436">
            ... ... ... ... ... ... /<br />
            avyavasthau hi dṛśyete yuddhe jayaparājayau //
             <span class="ref">MSS_3436</span></p>
         
         <p id="MSS_3437">
            avyākaraṇamadhītaṃ bhinnadroṇyā taraṅgiṇītaraṇam /<br />
            bheṣajamapathyasahitaṃ trayamidamakṛtaṃ varaṃ na kṛtam //
             <span class="ref">MSS_3437</span></p>
         
         <p id="MSS_3438">
            ... ... ... ... ... ... /<br />
            anyākṣepo bhaviṣyantyāḥ kāryasiddherhi lakṣaṇam //
             <span class="ref">MSS_3438</span></p>
         
         <p id="MSS_3439">
            avyākhyeyāṃ vitarati parāṃ prītimantarnimagnā kaṇṭhe lagnā harati nitarāṃ yāntaradhvāntajālam
            /<br />
            tāṃ drākṣādyairapi bahumatāṃ mādhurīmudgirantīṃ kṛṣṇetyākhyāṃ kathaya rasane yadyasi
            tvaṃ rasajñā //
             <span class="ref">MSS_3439</span></p>
         
         <p id="MSS_3440">
            avyājasundaramanuttaramaprameyam aprākṛtaṃ paramamaṅgalamaṅghripadmam /<br />
            saṃdarśayedapi sakṛdbhavatī dayārdrā draṣṭāsmi kena tadahaṃ tu vilocanena //
             <span class="ref">MSS_3440</span></p>
         
         <p id="MSS_3441">
            avyājasundarīṃ tāṃ vijñānena lalitena yojayatā /<br />
            parikalpito vidhātrā bāṇaḥ kāmasya viṣadigdhaḥ //
             <span class="ref">MSS_3441</span></p>
         
         <p id="MSS_3442">
            avyāt sa vo yasya nisargavakraḥ spṛśatyadhijyasmaracāpalīlām /<br />
            jaṭāpinaddhoragarājaratna- marīcilīḍhobhayakoṭirinduḥ //
             <span class="ref">MSS_3442</span></p>
         
         <p id="MSS_3443">
            avyāt svarlokacūḍāmaṇipaṭalaśikhāśreṇiśoṇīkṛtāṅghriḥ kṣoṇībhāraṃ vinetuṃ jaṭharajuṣi
            jagadbāndhave devakī vaḥ /<br />
            rājñāmuddāmadoṣṇāṃ raṇaśirasi raṇatkīkasacchedabhīmāḥ śastrāṇāṃ khaṇṇakārāḥ pratihatiguravo
            yacchruterdohado'bhūt //
             <span class="ref">MSS_3443</span></p>
         
         <p id="MSS_3444">
            avyād vo vajrasārasphuradurunakharakrūracakrakramāgra- prodbhinnendrārivakṣaḥsthalagaladasṛgāsārakāśmīragauraḥ
            /<br />
            prasphūrjatkeśarāgragrathitajaladharaśreṇinīlābjamālyaḥ sūryācandrāvataṃso naraharirasamābaddhaśṛṅgāralīlaḥ
            //
             <span class="ref">MSS_3444</span></p>
         
         <p id="MSS_3445">
            avyād vo valitāṅghripātavicaladbhūgolahelonmukha- bhrāmyaddikkarikalpitānukaraṇo nṛtyan
            gaṇagrāmaṇīḥ /<br />
            yasyoddaṇḍitaśuṇḍapuṣkaramarudvyākṛṣṭasṛṣṭaṃ muhus tārācakramudaktaśīkarapṛṣallīlāmivābhyasyati
            //
             <span class="ref">MSS_3445</span></p>
         
         <p id="MSS_3446">
            avyād vo vāmano yasya kaustubhapratibimbitā /<br />
            kautukālokinī jātā jāṭharīva jagattrayī //
             <span class="ref">MSS_3446</span></p>
         
         <p id="MSS_3447">
            avyādhigātramanukūlataraṃ kalatraṃ veśma prasiddhavibhavaṃ niśitā ca vidyā /<br />
            ślāghyaṃ kulaṃ caramakālagatiḥ samartho mātuḥ kaṭākṣapariṇāmavibhūtayas te //
             <span class="ref">MSS_3447</span></p>
         
         <p id="MSS_3448">
            avyādhijaṃ kaṭukaṃ śīrṣarogaṃ pāpānubandhaṃ paruṣaṃ tīkṣṇamugram /<br />
            satāṃ peyaṃ yanna pibantyasanto manyuṃ mahārāja piba praśāmya //
             <span class="ref">MSS_3448</span></p>
         
         <p id="MSS_3449">
            avyādhinā śarīreṇa manasā ca nirādhinā /<br />
            pūrayannarthināmāśāṃ tvaṃ jīva śaradāṃ śatam //
             <span class="ref">MSS_3449</span></p>
         
         <p id="MSS_3450">
            avyāpareṣu vyāpāraṃ yo naraḥ kartumicchati /<br />
            sa eva nidhanaṃ yāti kīlotpaṭīva vānaraḥ //
             <span class="ref">MSS_3450</span></p>
         
         <p id="MSS_3451">
            avyāpāraratā vasantasamaye grīṣme vyavāyapriyāḥ saktāḥ pramṛṣi palvalāmbhasi nave
            kūpodakadveṣiṇaḥ /<br />
            kaṭvamloṣṇaratāḥ śaradyadhibhujo hemantanidrālasāḥ svairdoṣairapacīyamānavapuṣo naśyantu
            te śatravaḥ //
             <span class="ref">MSS_3451</span></p>
         
         <p id="MSS_3452">
            avyāhati na śakyā gaur vinā daṇḍena rakṣitum /<br />
            iti pratyeti mugdho'pi vallavaḥ kimu rājakam //
             <span class="ref">MSS_3452</span></p>
         
         <p id="MSS_3453">
            avyāhṛtaṃ vyāhṛtācchreya āhuḥ satyaṃ vaded vyāhṛtaṃ taddvitīyam /<br />
            priyaṃ vaded vyāhṛtaṃ tattṛtīyaṃ dharmyaṃ vaded vyāhṛtaṃ taccaturtham //
             <span class="ref">MSS_3453</span></p>
         
         <p id="MSS_3454">
            avyutpannasvabhāvānāṃ nārīṇamiva sāṃpratam /<br />
            sītkārācāryakaṃ kartum ayaṃ prāpto himāgamaḥ //
             <span class="ref">MSS_3454</span></p>
         
         <p id="MSS_3455">
            avyutpanne śrotari vaktṛtvamanarthakaṃ puṃsām /<br />
            netravihīne bhartari lāvaṇyamanarthakaṃ strīṇām //
             <span class="ref">MSS_3455</span></p>
         
         <p id="MSS_3456">
            avratasyāpi te dharmaḥ kārya evāntarāntarā /<br />
            medhībhūto'pi hi bhrāmyan ghāsagrāsaṃ karoti gauḥ //
             <span class="ref">MSS_3456</span></p>
         
         <p id="MSS_3457">
            aśaktaḥ satataṃ sādhuḥ kurūpā ca pativratā /<br />
            vyādhito devabhaktaśca nirdhanā brahmacāriṇaḥ //
             <span class="ref">MSS_3457</span></p>
         
         <p id="MSS_3458">
            aśaktastaskaraḥ sādhuḥ kurūpā cet pativratā /<br />
            rogī ca devatābhakto vṛddhā veśyā tapasvinī //
             <span class="ref">MSS_3458</span></p>
         
         <p id="MSS_3459">
            aśaktastu bhavet sādhur brahmacārī va nirdhanaḥ /<br />
            vyādhito devabhaktaśca vṛddhā nārī pativratā //
             <span class="ref">MSS_3459</span></p>
         
         <p id="MSS_3460">
            aśaktāḥ śaktimātmīyāṃ ślāghante ye ca durjanāḥ /<br />
            te bhavantyupahāsāya mahatāmeva saṃnidhau //
             <span class="ref">MSS_3460</span></p>
         
         <p id="MSS_3461">
            aśakte raudratātaikṣṇyaṃ tīvrapāpeṣu dhīratā /<br />
            chadmadhīrvāci pāruṣyaṃ nīcānāṃ śauryamīdṛśam //
             <span class="ref">MSS_3461</span></p>
         
         <p id="MSS_3462">
            aśaktairbalinaḥ śatroḥ kartavyaṃ prapalāyanam /<br />
            saṃśritavyo'thavā durgo nānyā teṣāṃ gatirbhavet //
             <span class="ref">MSS_3462</span></p>
         
         <p id="MSS_3463">
            aśakto yaḥ kṣāntiṃ satatamapakāriṇyapi jane vidhatte so'vaśyaṃ bhujaga iva daṃṣṭrāvirahitaḥ
            /<br />
            prabhuḥ satyāṃ śaktau kṣamata iha yasmāt sucaritaḥ sa tejasvī lokadvitayavijigīṣurvijayate
            //
             <span class="ref">MSS_3463</span></p>
         
         <p id="MSS_3464">
            aśaknuvan soḍhumadhīralocanaḥ sahasraraśmeriva yasya darśanam /<br />
            praviśya hemādriguhāgṛhāntaraṃ nināya bibhyad divasāni kauśikaḥ //
             <span class="ref">MSS_3464</span></p>
         
         <p id="MSS_3465">
            aśakyaṃ nārabhet prājñaḥ akāryaṃ naiva kārayet /<br />
            asatyaṃ naiva vaktavyam ālasyaṃ naiva kārayet //
             <span class="ref">MSS_3465</span></p>
         
         <p id="MSS_3466">
            aśakyaṃ nārabhet prājño akāryaṃ naiva kārayet /<br />
            yathādeśagataṃ dharmaṃ yathākālaṃ ca jīvayet //
             <span class="ref">MSS_3466</span></p>
         
         <p id="MSS_3467">
            aśakyaḥ sahasā rājan bhāvo vettuṃ parasya vai /<br />
            antaḥsvabhāvairgītaistair naipuṇyaṃ paśyatā bhṛśam //
             <span class="ref">MSS_3467</span></p>
         
         <p id="MSS_3468">
            aśakyārambhavṛttīnāṃ kutaḥ kleśādṛte phalam /<br />
            ākāśamāsvādayataḥ kutastu kavalagrahaḥ //
             <span class="ref">MSS_3468</span></p>
         
         <p id="MSS_3469">
            aśaṅkitamatiḥ svastho na śaṭhaḥ parisarpati /<br />
            na cāsya duṣṭā vāk cāpi tasmān nāstīha saṃśayaḥ //
             <span class="ref">MSS_3469</span></p>
         
         <p id="MSS_3470">
            aśaṅkitebhyaḥ śaṅketa śaṅkitebhyaśca sarvaśaḥ /<br />
            aśaṅkyādbhayamutpannam api mūlaṃ nikṛntati //
             <span class="ref">MSS_3470</span></p>
         
         <p id="MSS_3471">
            aśaṅkyamapi śaṅketa nityaṃ śaṅketa śaṅkitāt /<br />
            bhayaṃ hi śaṅkitājjātaṃ samūlamapi kṛntati //
             <span class="ref">MSS_3471</span></p>
         
         <p id="MSS_3472">
            aśaṭhamalolamajihmaṃ tyāginamanurāgiṇaṃ viśeṣajñam /<br />
            yadi nāśrayati naraṃ śrīḥ śrīreva hi vañcitā tatra //
             <span class="ref">MSS_3472</span></p>
         
         <p id="MSS_3473">
            aśaṭhahṛdayaḥ kṛtajñaḥ sānukrośaḥ sthitaḥ satāṃ mārge /<br />
            aparāpavādakarmā śucikarmarataḥ sa khalvāryaḥ //
             <span class="ref">MSS_3473</span></p>
         
         <p id="MSS_3474">
            aśanaṃ me vasanaṃ me jāyā me bandhuvargo me /<br />
            iti me me kurvāṇaṃ kālavṛko hanti puruṣājam //
             <span class="ref">MSS_3474</span></p>
         
         <p id="MSS_3475">
            aśanaṃ vasanaṃ vāso yasya kāśyāmamārgataḥ /<br />
            kīkaṭena samā kāśī gaṅgāpyaṅgāravāhinī //
             <span class="ref">MSS_3475</span></p>
         
         <p id="MSS_3476">
            aśanamātrakṛtajñatayā guror na piśuno'pi śuno labhate tulām /<br />
            api bahūpakṛte sakhitā khale na khalu khelati khe latikā yathā //
             <span class="ref">MSS_3476</span></p>
         
         <p id="MSS_3477">
            aśanādindriyāṇīva syuḥ kāryāṇyakhilānyapi /<br />
            etasmāt kāraṇād vittaṃ sarvasādhanamucyate //
             <span class="ref">MSS_3477</span></p>
         
         <p id="MSS_3478">
            aśanairaśanairbālye yauvane ghasmarāt smarāt /<br />
            kalyavaikalyataḥ śeṣe sphuṭaṃ naṣṭaṃ vayo nṛṇām //
             <span class="ref">MSS_3478</span></p>
         
         <p id="MSS_3479">
            aśaraṇaśaraṇapramodabhūtair vanatarubhiḥ kriyamāṇacārukarma /<br />
            hṛdayamiva durātmanāmaguptaṃ navamiva rājyamanirjitopabhogyam //
             <span class="ref">MSS_3479</span></p>
         
         <p id="MSS_3480">
            aśarmadahanajvalatkaṭukaṭākṣarūkṣekṣaṇa- kṣaṇakṣapitaśātrave jayati sindhurādhīśvare
            /<br />
            vayaṃ na bahu manmahe nijabhujānamadgāṇḍiva- cyutāstraśikhitāṇḍavajvalitakhāṇḍavaṃ
            pāṇḍavam //
             <span class="ref">MSS_3480</span></p>
         
         <p id="MSS_3481">
            aśastraṃ puruṣaṃ hatvā naraḥ saṃjāyate kharaḥ /<br />
            kṛmiḥ strīvadhakarttā ca bālahantā ca jāyate //
             <span class="ref">MSS_3481</span></p>
         
         <p id="MSS_3482">
            aśastrapūtamavyājaṃ puruṣāṅgopakalpitam /<br />
            vikrīyate mahāmāṃsaṃ gṛhyatāṃ gṛhyatāmidam //
             <span class="ref">MSS_3482</span></p>
         
         <p id="MSS_3483">
            aśāntahutabhukśikhākavalitaṃ jaganmandiraṃ sukhaṃ viṣamavātabhugnasanavaccalaṃ kāmajam
            /<br />
            jalasthaśaśicañcalā bhuvi vilokya lokasthitiṃ vimuñcata janāḥ sadā viṣayamūrchanāṃ
            tattvataḥ //
             <span class="ref">MSS_3483</span></p>
         
         <p id="MSS_3484">
            aśāntāntastṛṣṇā dhanalavaṇavārivyatikarair gatacchāyaḥ kāyaściravirasarūkṣāśanatayā
            /<br />
            anidrā mando'gnirnṛpasalilacaurānalabhayāt kadaryāṇāṃ kaṣṭaṃ sphuṭamadhanakaṣṭādapi
            param //
             <span class="ref">MSS_3484</span></p>
         
         <p id="MSS_3485">
            aśāśvatamidaṃ sarvaṃ cintyamānaṃ hi bhārata /<br />
            kadalīsaṃnibho lokaḥ samo hyasya na vidyate //
             <span class="ref">MSS_3485</span></p>
         
         <p id="MSS_3486">
            aśāsaṃstaskarān yastu baliṃ gṛhṇāti pārthivaḥ /<br />
            tasya prakṣubhyate rāṣṭraṃ svargācca parihīyate //
             <span class="ref">MSS_3486</span></p>
         
         <p id="MSS_3487">
            aśāstracakṣunṛpatir andha ityabhidhīyate /<br />
            varamandho na cakṣuṣmān madādākṣiptasatpathaḥ //
             <span class="ref">MSS_3487</span></p>
         
         <p id="MSS_3488">
            aśāstraviduṣāṃ teṣāṃ na kāryamahitaṃ vacaḥ /<br />
            arthaśāstrānabhijñānāṃ vipulāṃ śriyamicchatām //
             <span class="ref">MSS_3488</span></p>
         
         <p id="MSS_3489">
            aśikṣitānāṃ kāvyeṣu śāstrābhyāso nirarthakaḥ /<br />
            kimastyanupanītasya vājapeyādibhirmakhaiḥ //
             <span class="ref">MSS_3489</span></p>
         
         <p id="MSS_3490">
            aśithilaparispandaḥ kunde tathaiva madhuvrato nayanasuhṛdo vṛkṣāścaite na kuḍmalaśālinaḥ
            /<br />
            dalati kalikā cautī nāsmiṃstathā mṛgacakṣuṣām atha ca hṛdaye mānagranthiḥ svayaṃ śithilāyate
            //
             <span class="ref">MSS_3490</span></p>
         
         <p id="MSS_3491">
            aśithilamaparāvasajya kaṇṭhe dṛḍhaparirabdhabṛhadbahiḥ stanena /<br />
            hṛṣitatanuruhā bhujena bhartur mṛdumamṛdu vyatividdhamekabāhum //
             <span class="ref">MSS_3491</span></p>
         
         <p id="MSS_3492">
            aśirāḥ puruṣaḥ kāryo lalāṭe brahmaghātinaḥ /<br />
            asambhāṣyaśca kartavyas tan manoranuśāsanam //
             <span class="ref">MSS_3492</span></p>
         
         <p id="MSS_3493">
            rājā stenena gantavyo muktakeśena dhāvatā /<br />
            ācakṣāṇena tat steyam evaṃkarmāsmi śādhi mām //
             <span class="ref">MSS_3493</span></p>
         
         <p id="MSS_3494">
            aśiṣyaṃ śāsti yo rājan yaśca śūnyamupāsate /<br />
            kadaryaṃ bhajate yaśca tamāhurmūḍhacetasam //
             <span class="ref">MSS_3494</span></p>
         
         <p id="MSS_3495">
            aśītāstaraṇo māghe phālgune paśupakṣiṇau /<br />
            caitre jalacarāḥ sarve vaiśākhe naravānarau //
             <span class="ref">MSS_3495</span></p>
         
         <p id="MSS_3496">
            aśītenāmbhasā snānaṃ payaḥpānaṃ varāḥ striyaḥ /<br />
            etadvo mānuṣāḥ pathyaṃ snigdhamuṣṇaṃ ca bhojanam //
             <span class="ref">MSS_3496</span></p>
         
         <p id="MSS_3497">
            aśīmahi vayaṃ bhikṣām āśāvāso vasīmahi /<br />
            śayīmahi mahīpṛṣṭhe kurvīmahi kimīśvaraiḥ //
             <span class="ref">MSS_3497</span></p>
         
         <p id="MSS_3498">
            aśīlā bhinnamaryādā nityasaṃkīrṇamaithunāḥ /<br />
            alpāyuṣo bhavantīha tathā nirayagāminaḥ //
             <span class="ref">MSS_3498</span></p>
         
         <p id="MSS_3499">
            aśucitānilayaṃ pralayaṃ śriyām ayaśasāṃ vibhavaṃ prabhavaṃ rujām /<br />
            sukṛtanirdalanaṃ calanaṃ dhṛteḥ pariharet paravallabhayā ratam //
             <span class="ref">MSS_3499</span></p>
         
         <p id="MSS_3500">
            aśucirvacanād yasyaśucirbhavati pūruṣaḥ /<br />
            śuciścaivāśuciḥ sadyaḥ kathaṃ rājā na daivatam //
             <span class="ref">MSS_3500</span></p>
         
         <p id="MSS_3501">
            aśucīkṣaṇe'śrupāte kalahe śvāsakāsayoḥ /<br />
            rathyāprasarpaṇe'bhyaṅge kṣute narmaṇyupaspṛśet //
             <span class="ref">MSS_3501</span></p>
         
         <p id="MSS_3502">
            aśuddhaprakṛtau rājñi janatā nānurajyate /<br />
            yathā gṛdhrasamāsannaḥ kalahaṃsaḥ samācaret //
             <span class="ref">MSS_3502</span></p>
         
         <p id="MSS_3503">
            aśuddhā tu bhaven nārī yāvacchalyaṃ na muñcati /<br />
            niḥsṛte tu tataḥ śalye rajasā śudhyate tataḥ //
             <span class="ref">MSS_3503</span></p>
         
         <p id="MSS_3504">
            aśuddhīnāṃ tu sarvāsām ālayāḥ kutsitāḥ striyaḥ /<br />
            sadā śaucaṃ na kurvanti bhuñjate'nnaṃ tathāvidhāḥ //
             <span class="ref">MSS_3504</span></p>
         
         <p id="MSS_3505">
            aśubhapuṣi kalāvapyapramattāḥ svadharmād anudinamupakārānācarante budhānām /<br />
            bahujanaparipuṣṭā baddhadīkṣāsta ete tanusukhamapi hitvā tanvate rājasevām //
             <span class="ref">MSS_3505</span></p>
         
         <p id="MSS_3506">
            aśubhodaye janānāṃ naśyati buddhirna vidyate rakṣā /<br />
            suhṛdo'pi santi ripavo viṣamaviṣaṃ jāyate'pyamṛtam //
             <span class="ref">MSS_3506</span></p>
         
         <p id="MSS_3507">
            aśṛṇvannapi boddhavyo mantribhiḥ pṛthivīpatiḥ /<br />
            yathā svadoṣanāśāya vidureṇāmbikāsutaḥ //
             <span class="ref">MSS_3507</span></p>
         
         <p id="MSS_3508">
            aśeṣacakṣuḥśravaṇaṃ pratikūlo bhavannapi /<br />
            vinatānandaheturyaḥ sa pumānāptanandanaḥ //
             <span class="ref">MSS_3508</span></p>
         
         <p id="MSS_3509">
            aśeṣadoṣāpagamaprakāśa- mitrāgamotsāhamahotsavārham /<br />
            vikāsaśobhāṃ janayatyajasraṃ dhanaṃ janānāṃ dinamambujānām //
             <span class="ref">MSS_3509</span></p>
         
         <p id="MSS_3510">
            aśeṣalaṅkāpatisainyahantā śrīrāmasevācaraṇaikakartā /<br />
            anekaduḥkhāhatalokagoptā tvasau hanūmāṃstava saukhyakartā //
             <span class="ref">MSS_3510</span></p>
         
         <p id="MSS_3511">
            aśeṣavighnapratiṣedhadakṣa- mantrākṣatānāmiva diṅmukheṣu /<br />
            vikṣepalīlā karaśīkarāṇāṃ karotu vaḥ prītimibhānanasya //
             <span class="ref">MSS_3511</span></p>
         
         <p id="MSS_3512">
            aśokanirbhartsitapadmarāgam ākṛṣṭahemadyutikarṇikāram /<br />
            muktākalāpīkṛtasinduvāraṃ vasantapuṣpābharaṇaṃ vahantī //
             <span class="ref">MSS_3512</span></p>
         
         <p id="MSS_3513">
            aśoke śokārtaḥ kimasi bakule'pyākulamanā nirānandaḥ kunde saha ca sahakārairna ramase
            /<br />
            kusumbhe viśrambhaṃ yadiha bhajase kaṇṭakaśatair asaṃdigdhaṃ dagdhabhramara bhavitāsi
            kṣatavapuḥ //
             <span class="ref">MSS_3513</span></p>
         
         <p id="MSS_3514">
            aśocyaḥ śocate śocyaṃ kiṃ vā śocyo na śocyate /<br />
            kaśca kasyeha śocyo'sti dehe'smin budbudopame //
             <span class="ref">MSS_3514</span></p>
         
         <p id="MSS_3515">
            aśocyānanvaśocastvaṃ prajñāvādāṃśca bhāṣase /<br />
            gatāsūnagatāsūṃśca nānuśocanti paṇḍitāḥ //
             <span class="ref">MSS_3515</span></p>
         
         <p id="MSS_3516">
            aśocyānīha bhūtāni yo mūḍhastāni śocati /<br />
            tadduḥkhāllabhate duḥkhaṃ dvāvanarthau niṣevate //
             <span class="ref">MSS_3516</span></p>
         
         <p id="MSS_3517">
            aśocyo nirdhanaḥ prājño'śocyaḥ paṇḍitabāndhavaḥ /<br />
            aśocyā vidhavā nārī putrapautrapratiṣṭhitā //
             <span class="ref">MSS_3517</span></p>
         
         <p id="MSS_3518">
            aśnāti yaḥ saṃskurute nihanti dadāti gṛhṇātyanumanyate ca /<br />
            ete ṣaḍapyatra vinindanīyā bhramanti saṃsāravane nirantam //
             <span class="ref">MSS_3518</span></p>
         
         <p id="MSS_3519">
            aśnāti yo māṃsamasau vidhatte vadhānumodaṃ trasadehabhājām /<br />
            gṛhṇāti repāṃsi tatastapasvī tebhyo durantaṃ bhavameti jantuḥ //
             <span class="ref">MSS_3519</span></p>
         
         <p id="MSS_3520">
            aśnābhyācchādayāmīti prāpaśyan pāpapūruṣaḥ /<br />
            nāmarṣaṃ kurute yastu puruṣaḥ so'dhamaḥ smṛtaḥ //
             <span class="ref">MSS_3520</span></p>
         
         <p id="MSS_3521">
            aśnīta pibata khādata jāgrata saṃviśata tiṣṭhata vā /<br />
            sakṛdapi cintayatāhnaḥ sāvadhiko dehabandha iti //
             <span class="ref">MSS_3521</span></p>
         
         <p id="MSS_3522">
            aśmanā sādhayellohaṃ lohenāśmānameva ca /<br />
            bilbāniva kare bilvair mlecchān mlecchaiḥ prasādhayet //
             <span class="ref">MSS_3522</span></p>
         
         <p id="MSS_3523">
            aśmātakasya vāme badarī vā dṛśyate'hinilayo vā /<br />
            ṣaḍbhirudagvāsya karaiḥ sārdhe puruṣatraye toyam //
             <span class="ref">MSS_3523</span></p>
         
         <p id="MSS_3524">
            aśmānamapyupāyena lohaṃ vā jarayen naraḥ /<br />
            na tu kaścid upāyo'sti brahmasvaṃ yena jīryate //
             <span class="ref">MSS_3524</span></p>
         
         <p id="MSS_3525">
            aśmāpyahṛdayo yasya guṇasāraṃ parīkṣate /<br />
            ucitaiva suvarṇasya tasyāgnipatane ruciḥ //
             <span class="ref">MSS_3525</span></p>
         
         <p id="MSS_3526">
            aśraddhayā hutaṃ dattaṃ tapastaptaṃ kṛtaṃ ca yat /<br />
            asadityucyate pārtha na ca tat pretya no iha //
             <span class="ref">MSS_3526</span></p>
         
         <p id="MSS_3527">
            aśraddhādarśanaṃ bhāntir duḥkhaṃ ca trividhaṃ tataḥ /<br />
            daurmanasyamayogyeṣu viṣayeṣu ca yogatā //
             <span class="ref">MSS_3527</span></p>
         
         <p id="MSS_3528">
            aśraddheyaṃ na vaktavyaṃ pratyakṣamapi yad bhavet /<br />
            yathā vānarasaṃgītaṃ tathaiva plavate śilā //
             <span class="ref">MSS_3528</span></p>
         
         <p id="MSS_3529">
            aśrāntaṃ dṛḍhayantraṇena kucayoratyaktakāṭhinyayor ābaddhasphuṭamaṇḍalonnatimilaccolaṃ
            vimucyorasaḥ /<br />
            nīvīvicchuritaṃ vidhāya tamamuṃ vāmastanālambinīṃ veṇīṃ pāṇinakhāñcalaiḥ śithilayatyākramya
            pīṭhaṃ padā //
             <span class="ref">MSS_3529</span></p>
         
         <p id="MSS_3530">
            aśrāntaviśrāṇitayajñayūpa- stambhāvalīrdrāgavalambamānaḥ /<br />
            yasya svabhāvād bhuvi saṃcacāra kālakramādekapado'pi dharmaḥ //
             <span class="ref">MSS_3530</span></p>
         
         <p id="MSS_3531">
            aśrāntaśrutipāṭhapūtarasanāvirbhūtabhūristavā- jihmabrahmamukhaughavighnitanavasvargakriyākelinā
            /<br />
            pūrvaṃ gādhisutena sāmighaṭitā muktā nu mandākinī yatprāsādadukūlavalliranilāndolairakheladdivi
            //
             <span class="ref">MSS_3531</span></p>
         
         <p id="MSS_3532">
            aśrāntirbandhutāṃ dhatte kaṣṭaṃ naṣṭasya naśvaraḥ /<br />
            skandhena paṅgunā paṅgur nahi vartmani nīyate //
             <span class="ref">MSS_3532</span></p>
         
         <p id="MSS_3533">
            aśrāvi bhūmipatibhiḥ kṣaṇavītanidrair aśnan puro haritakaṃ mudamādadhānaḥ /<br />
            grīvāgralolakalakiṅkiṇikānināda- miśraṃ dadhaddaśanacarcuraśabdamaśvaḥ //
             <span class="ref">MSS_3533</span></p>
         
         <p id="MSS_3534">
            aśrucchalena sudṛśo hutapāvakadhūmakaluṣākṣyāḥ /<br />
            aprāpya mānamaṅge vigalati lāvaṇyavāripūra iva //
             <span class="ref">MSS_3534</span></p>
         
         <p id="MSS_3535">
            aśrutamiva khalajalpitam adṛṣṭamiva gurumukhendumālinyam /<br />
            agaṇitanijāpamānaṃ bhāmini bhavadarthamacyutaḥ sahate //
             <span class="ref">MSS_3535</span></p>
         
         <p id="MSS_3536">
            aśrutaśca samunnaddho daridraśca mahāmanāḥ /<br />
            arthāścākarmaṇā prepsur mūḍha ityucyate budhaiḥ //
             <span class="ref">MSS_3536</span></p>
         
         <p id="MSS_3537">
            aśrubhiḥ pādyamākalpya praṇīya hṛdayāsanam /<br />
            upete dayite kāntā pariṣvaṅgamupānayat //
             <span class="ref">MSS_3537</span></p>
         
         <p id="MSS_3538">
            aśvaṃ naiva gajaṃ naiva vyāghraṃ naiva ca naiva ca /<br />
            ajāputraṃ baliṃ dadyād devo durbalaghātakaḥ //
             <span class="ref">MSS_3538</span></p>
         
         <p id="MSS_3539">
            aśvaṃ snātaṃ gajaṃ mattaṃ vṛṣabhaṃ kāmamohitam /<br />
            śūdramakṣarasaṃyuktaṃ dūrataḥ parivarjayet //
             <span class="ref">MSS_3539</span></p>
         
         <p id="MSS_3540">
            aśvaḥ śastraṃ śāstraṃ vīṇā vāṇī naraśca nārī ca /<br />
            puruṣaviśeṣaṃ prāptā bhavantyayogyāśca yogyāśca //
             <span class="ref">MSS_3540</span></p>
         
         <p id="MSS_3541">
            aśvaḥ supto gajo matto gāvaḥ prathamasūtikāḥ /<br />
            antaḥpuragato rājā dūrataḥ parivarjayet //
             <span class="ref">MSS_3541</span></p>
         
         <p id="MSS_3542">
            aśvagandhāpalaṃ triṃśac cūrṇayitvā vicakṣaṇaḥ /<br />
            vṛddhadārukacūrṇena samabhāgaṃ ca kārayet //
             <span class="ref">MSS_3542</span></p>
         
         <p id="MSS_3543">
            aśvatthacalapatrāgralīnatoyakaṇopame /<br />
            sthirāśā jīvite yasya tatsamo nāstyacetanaḥ //
             <span class="ref">MSS_3543</span></p>
         
         <p id="MSS_3544">
            aśvatthamekaṃ picumandamekaṃ nyagrodhamekaṃ daśa ciñciṇīkāḥ /<br />
            kapitthabilvāmalakatrayaṃ ca pañcāmravāpī narakaṃ na paśyet //
             <span class="ref">MSS_3544</span></p>
         
         <p id="MSS_3545">
            aśvatthasya mahattvaṃ ko nanu vaktuṃ naraḥ prabhavet /<br />
            savitari yatrālakṣmīr mande lakṣmīramandāste //
             <span class="ref">MSS_3545</span></p>
         
         <p id="MSS_3546">
            aśvatthāmā balirvyāso hanūmāṃśca vibhīṣaṇaḥ /<br />
            kṛpaḥ paraśurāmaśca saptaite cirajīvinaḥ //
             <span class="ref">MSS_3546</span></p>
         
         <p id="MSS_3547">
            aśvatthāmā hata iti yudhi giramanṛtāṃ yudhiṣṭhiro'vādīt /<br />
            punaranutāpamavāpat pāpaṃ kṛtvānutapyeta //
             <span class="ref">MSS_3547</span></p>
         
         <p id="MSS_3548">
            aśvapṛṣṭhaṃ gajaskandho nārīṇāṃ ca payodharaḥ /<br />
            dantadhāvanaśastraṃ ca yathā sthūlaṃ tathā sukham //
             <span class="ref">MSS_3548</span></p>
         
         <p id="MSS_3549">
            aśvapraśaṃsā vikhyātā dhanurvedastataḥparam /<br />
            gāndharvaśāstramaparaṃ vṛkṣāyurveda eva ca //
             <span class="ref">MSS_3549</span></p>
         
         <p id="MSS_3550">
            aśvaplutaṃ vāsavagarjitaṃ ca strīṇāṃ ca cittaṃ puruṣasya bhāgyam /<br />
            avarṣaṇaṃ cāpyativarṣaṇaṃ ca devo na jānāti kṛto manuṣyaḥ //
             <span class="ref">MSS_3550</span></p>
         
         <p id="MSS_3551">
            aśvamadhye kṛtaravā śivā yuddhaprapañcakṛt /<br />
            śivā saptasvarā grāhyā bahuśabdāśca niṣphalāḥ //
             <span class="ref">MSS_3551</span></p>
         
         <p id="MSS_3552">
            aśvamedhasahasraṃ ca satyaṃ ca tulayā dhṛtam /<br />
            atyaricyata satyaṃ ca iti vedavido viduḥ //
             <span class="ref">MSS_3552</span></p>
         
         <p id="MSS_3553">
            aśvamedhasahasraṃ ca satyaṃ ca tulayā dhṛtam /<br />
            aśvamedhasahasrāddhi satyameva viśiṣyate //
             <span class="ref">MSS_3553</span></p>
         
         <p id="MSS_3554">
            aśvamedhasahasraṃ ca satyaṃ ca tulayā dhṛtam /<br />
            tulayitvā tu paśyāmi satyamevātiricyate //
             <span class="ref">MSS_3554</span></p>
         
         <p id="MSS_3555">
            aśvamedhasahasraṃ ca satyaṃ ca tulayā dhṛtam /<br />
            nābhijānāmi yadyasya satyasyārdhamavāpnuyāt //
             <span class="ref">MSS_3555</span></p>
         
         <p id="MSS_3556">
            aśvamedhasahasrasya phalaṃ satyaṃ tulāntare /<br />
            dhṛtvā saṃloḍyate rājan satye bhavati gauravam //
             <span class="ref">MSS_3556</span></p>
         
         <p id="MSS_3557">
            aśvamedhasahasrāṇāṃ sahasraṃ yaḥ samācaret /<br />
            nāsau padamavāpnoti madbhaktair yadavāpyate //
             <span class="ref">MSS_3557</span></p>
         
         <p id="MSS_3558">
            aśvayānaṃ gajaṃ mattaṃ gāvaścaiva prasūtikāḥ /<br />
            tathā cāntaḥpure dāsīṃ dūrataḥ parivarjayet //
             <span class="ref">MSS_3558</span></p>
         
         <p id="MSS_3559">
            aśvaśālāṃ samāsādya yadāntarmadhumakṣikāḥ /<br />
            madhujālaṃ prabadhnanti mriyante'śvāstadā dhruvam //
             <span class="ref">MSS_3559</span></p>
         
         <p id="MSS_3560">
            aśvasya lakṣaṇaṃ vego mado mātaṅgalakṣaṇam /<br />
            cāturyaṃ lakṣaṇaṃ nāryā udyogaḥ puruṣalakṣaṇam //
             <span class="ref">MSS_3560</span></p>
         
         <p id="MSS_3561">
            aśvānāṃ ca patākānāṃ bālānāṃ paṇyayoṣitām /<br />
            vidūṣakapaṭānāṃ ca cāpalyamatimaṇḍanam //
             <span class="ref">MSS_3561</span></p>
         
         <p id="MSS_3562">
            aśvā nāgāḥ syandanānāṃ ca saṅghā mantrāḥ siddhā daivataṃ cānukūlam /<br />
            etānyāhuḥ sādhanāni sma rājñāṃ yebhyaśceyaṃ buddhirutkṛṣyate me //
             <span class="ref">MSS_3562</span></p>
         
         <p id="MSS_3563">
            aśvā yasya jayastasya yasyāśvāstasya medinī /<br />
            aśvā yasya yaśas tasya yasyāśvās tasya kāñcanam //
             <span class="ref">MSS_3563</span></p>
         
         <p id="MSS_3564">
            aśvārūḍhaṃ payaḥpānaṃ gajārūḍhaṃ tu maithunam /<br />
            śibikīmardanaṃ caiva pādacārī tu bhojanam //
             <span class="ref">MSS_3564</span></p>
         
         <p id="MSS_3565">
            aśvārūḍhaṃ yatiṃ dṛṣṭvā khaṭvārūḍhāṃ rajasvalām /<br />
            sakeśāṃ vidhavāṃ dṛṣṭvā sacailaṃ snānamācaret //
             <span class="ref">MSS_3565</span></p>
         
         <p id="MSS_3566">
            aśvāścatuṣkoṭimitā lakṣāṇyekādaśaiva ca /<br />
            saptatriṃśatsahasrāṇi tathā śatacatuṣṭayam //
             <span class="ref">MSS_3566</span></p>
         
         <p id="MSS_3567">
            saptatiścaiva saṃkhyātāḥ procyante pattayastataḥ /<br />
            ṣaṭkoṭyo'śītilakṣāṇi pañcādhikamitāni ca //
             <span class="ref">MSS_3567</span></p>
         
         <p id="MSS_3568">
            dviṣaṣṭi ca sahasrāṇi tathā śatacatuṣṭayam /<br />
            pañcāśaditi saṃkhyātā mahākṣauhinikā budhaiḥ //
             <span class="ref">MSS_3568</span></p>
         
         <p id="MSS_3569">
            aśvinīmaitrarevatyo mṛgo mūlaṃ punarvasuḥ /<br />
            puṣyo jyeṣṭhā tathā hastaḥ prasthāne śreṣṭha ucyate //
             <span class="ref">MSS_3569</span></p>
         
         <p id="MSS_3570">
            aśvinī sūyate vatsaṃ kāmadhenusturaṃgamam /<br />
            tathaiva sāgaro vahniṃ yathā rājā tathā prajā //
             <span class="ref">MSS_3570</span></p>
         
         <p id="MSS_3571">
            aśvīye yamavāhanasya nakulasyāśīviṣāṇāṃ kule mārjārasya ca mūṣakeṣu ghaṭate yā prītirātyantikī
            /<br />
            kṣīṇe'rthe vidhureṣu bandhuṣu dṛḍhe lokāpavāde śanair jñeyā kāmijaneṣu saiva gaṇikāvargasya
            naisargikī //
             <span class="ref">MSS_3571</span></p>
         
         <p id="MSS_3572">
            aśve javo vṛṣe dhauryaṃ maṇau kāntiḥ kṣamā nṛpe /<br />
            hāvabhāvau ca veśyāyāṃ gāyake madhurasvaraḥ //
             <span class="ref">MSS_3572</span></p>
         
         <p id="MSS_3573">
            dātṛtvaṃ dhanike śauryaṃ sainike bahudugdhatā /<br />
            goṣu damastapasviṣu vidvatsu vāvadūkatā //
             <span class="ref">MSS_3573</span></p>
         
         <p id="MSS_3574">
            sabhyeṣvapakṣapātastu tathā sākṣiṣu satyavāk /<br />
            ananyabhaktirbhṛtyeṣu suhitoktiśca mantriṣu //
             <span class="ref">MSS_3574</span></p>
         
         <p id="MSS_3575">
            maunaṃ mūrkheṣu ca strīṣu pātivratyaṃ subhūṣaṇam /<br />
            mahādurbhūṣaṇaṃ caitad viparītamamīṣu ca //
             <span class="ref">MSS_3575</span></p>
         
         <p id="MSS_3576">
            aśvairyānaṃ yānaṃ strībhir līlaiva procyate līlā /<br />
            māṃsāṃ bhuktaṃ bhuktaṃ cānyad ayānamalīlābhuktam //
             <span class="ref">MSS_3576</span></p>
         
         <p id="MSS_3577">
            aṣṭakulācalasaptasamudrā brahmapuraṃdaradinakararudrāḥ /<br />
            na tvaṃ nāhaṃ nāyaṃ lokas tadapi kimarthaṃ kriyate śokaḥ //
             <span class="ref">MSS_3577</span></p>
         
         <p id="MSS_3578">
            aṣṭadhā devatāyonis tiryagyoniśca pañcadhā /<br />
            ekadhā mānuṣī yonir ime bhūtāścaturdaśa //
             <span class="ref">MSS_3578</span></p>
         
         <p id="MSS_3579">
            aṣṭapādaścatuṣkarṇo dvimukhī dvimukhastathā /<br />
            rājadvāre paṭhed ghoro na ca devo na rākṣasaḥ //
             <span class="ref">MSS_3579</span></p>
         
         <p id="MSS_3580">
            aṣṭamaṃ brahmarandhraṃ syāt paraṃ nirvāṇasūcakam / taddhyātvā sūcikāgrābhaṃ dhūmākāraṃ
            vimucyate /<br />
            tacca jālaṃdharaṃ jñeyaṃ mokṣadaṃ līnacetasām // aṣṭamī ca amāvāsyā varjanīyā caturdaśī
            /
             <span class="ref">MSS_3580</span></p>
         
         <p id="MSS_3581">
            pūrṇimārdhadinaṃ yāvan niṣiddhā sarvakarmasu //
             <span class="ref">MSS_3581</span></p>
         
         <p id="MSS_3582">
            aṣṭamī hantyupādhyāyaṃ śiṣyaṃ hanti caturdaśī /<br />
            āmāvāsyo'bhayaṃ hanti pratipat pāṭhanāśinī //
             <span class="ref">MSS_3582</span></p>
         
         <p id="MSS_3583">
            aṣṭame dvādaśe vāpi śākaṃ yaḥ pacate gṛhe /<br />
            kumitrāṇyanapāśritya kiṃ vai sukhataraṃ tataḥ //
             <span class="ref">MSS_3583</span></p>
         
         <p id="MSS_3584">
            aṣṭāṅgayogapariśīlanakīlanena duḥsādhasiddhisavidhaṃ vidadhad vidūre /<br />
            āsādayannabhimatāmadhunā viveka- khyātiṃ samādhidhanamaulimaṇirvimuktaḥ //
             <span class="ref">MSS_3584</span></p>
         
         <p id="MSS_3585">
            aṣṭāṅgulasya kathito vāyormāno vicakṣaṇaiḥ /<br />
            caturaṅgulamānaṃ ca tejastattvaṃ nigadyate //
             <span class="ref">MSS_3585</span></p>
         
         <p id="MSS_3586">
            aṣṭādaśa tathā madhye hīne caiva caturdaśa /<br />
            saptāṅgulaḥ khuraḥ prokta uttamāśvasya paṇḍitaiḥ //
             <span class="ref">MSS_3586</span></p>
         
         <p id="MSS_3587">
            aṣṭādaśapurāṇeṣu vyāsasya vacanadvayam /<br />
            paropakāraḥ puṇyāya pāpāya parapīḍanam //
             <span class="ref">MSS_3587</span></p>
         
         <p id="MSS_3588">
            aṣṭādaśāpi smṛtayo vadanti yasyāparādhaḥ khalu tasya daṇḍaḥ /<br />
            svasyāparādhaḥ khalu nābhimūle śiraḥ kuto muṇḍayate mṛgākṣi //
             <span class="ref">MSS_3588</span></p>
         
         <p id="MSS_3589">
            aṣṭānāṃ lokapālānāṃ saṃbhavatyaṃśato nṛpaḥ /<br />
            tasmādabhibhavatyeṣa sarvabhūtāni tejasā //
             <span class="ref">MSS_3589</span></p>
         
         <p id="MSS_3590">
            aṣṭābhiḥ kila daṇḍanītinipuṇaiḥ satprāḍvivākaiḥ samaṃ madhyesaudhamanuttamāsanagataḥ
            kāryāṇi kurvan nṛṇām /<br />
            viṣṇurbhūpavapurvidhāya kimasau dikpālayuk pālayaty evaṃ bhrāntimato manāṅ na kurute
            kāskānayaṃ mādhavaḥ //
             <span class="ref">MSS_3590</span></p>
         
         <p id="MSS_3591">
            aṣṭāvaṅgāni yogasya yamo niyama āsanam /<br />
            prāṇāyāmaḥ pratyāhāro dhāraṇā dhyānatanmayaḥ //
             <span class="ref">MSS_3591</span></p>
         
         <p id="MSS_3592">
            aṣṭāvimāni harṣasya navanītāni bhārata /<br />
            vartamānāni dṛśyante tānyeva susukhānyapi //
             <span class="ref">MSS_3592</span></p>
         
         <p id="MSS_3593">
            samāgamaśca sakhibhir mahāṃścaiva dhanāgamaḥ /<br />
            putreṇa ca pariṣvaṅgaḥ saṃnipātaśca maithune //
             <span class="ref">MSS_3593</span></p>
         
         <p id="MSS_3594">
            samaye ca priyālāpaḥ svayūtheṣu ca saṃnatiḥ /<br />
            abhipretasya lābhaśca pūjā ca janasaṃsadi //
             <span class="ref">MSS_3594</span></p>
         
         <p id="MSS_3595">
            aṣṭottaraśataṃ ślokaṃ cāṇakyena yathoditam /<br />
            yasya vijñānamātreṇa n ṇāṃ prajñā pravardhate //
             <span class="ref">MSS_3595</span></p>
         
         <p id="MSS_3596">
            aṣṭau guṇāḥ puruṣaṃ dīpayanti prajñā ca kaulyaṃ ca damaḥ śrutaṃ ca /<br />
            parākramaścābahubhāṣitā ca dānaṃ yathāśakti kṛtajñatā ca //
             <span class="ref">MSS_3596</span></p>
         
         <p id="MSS_3597">
            aṣṭau tānyavrataghnāni āpo mūlaṃ phalaṃ payaḥ /<br />
            havirbhrāhmaṇakāmyā ca gurorvacanamauṣadham //
             <span class="ref">MSS_3597</span></p>
         
         <p id="MSS_3598">
            aṣṭau nṛpemāni manuṣyaloke svargasya lokasya nidarśanāni /<br />
            catvāryeṣāmanvavetāni sadbhiś catvāryeṣāmanvavayanti santaḥ //
             <span class="ref">MSS_3598</span></p>
         
         <p id="MSS_3599">
            yajño dānamadhyayanaṃ tapaśca catvāryetānyanvavetāni sadbhiḥ /<br />
            damaḥ satyamārjavamānṛśaṃsyaṃ catvāryetānyanvavayanti santaḥ //
             <span class="ref">MSS_3599</span></p>
         
         <p id="MSS_3600">
            aṣṭau pūrvanimittāni narasya vinaśiṣyataḥ /<br />
            brāhmaṇān prathamaṃ dveṣṭi brāhmaṇaiśca virudhyate //
             <span class="ref">MSS_3600</span></p>
         
         <p id="MSS_3601">
            brāhmaṇasvāni cādatte brāhmaṇāṃśca jighāṃsati /<br />
            ramate nindayā caiṣāṃ praśaṃsāṃ nābhinandati //
             <span class="ref">MSS_3601</span></p>
         
         <p id="MSS_3602">
            naitān smarati kṛtyeṣu yācitaś cābhyasūyati /<br />
            etān doṣān naraḥ prājño buddhyā buddhvā vivarjayet //
             <span class="ref">MSS_3602</span></p>
         
         <p id="MSS_3603">
            aṣṭau māsān yathādityas toyaṃ harati raśmibhiḥ /<br />
            tathā haret karaṃ rāṣṭrān nityamarkavrataṃ hi tat //
             <span class="ref">MSS_3603</span></p>
         
         <p id="MSS_3604">
            aṣṭau yadā tu dṛśyante samantād devayonayaḥ /<br />
            upasargaṃ tamityāhur daivamunmattavad budhāḥ //
             <span class="ref">MSS_3604</span></p>
         
         <p id="MSS_3605">
            aṣṭau yasya diśo dalāni vipulaḥ kośaḥ suvarṇācalaḥ kāntaṃ kesarajālamarkakiraṇā bhṛṅgāḥ
            payodāvalī /<br />
            nālaṃ śeṣamahoragaḥ pravitataṃ vārāṃnidherlīlayā tadvaḥ pātu samuddharan kuvalayaṃ
            kroḍākṛtiḥ keśavaḥ //
             <span class="ref">MSS_3605</span></p>
         
         <p id="MSS_3606">
            aṣṭau hāṭakakoṭayastrinavatirmuktāphalānāṃ tulāḥ pañcāśanmadhugandhamattamadhupāḥ
            krodhoddhatāḥ sindhurāḥ /<br />
            aśvānāmayutaṃ prapañcacaturaṃ vārāṅganānāṃ śataṃ dattaṃ pāṇḍyanṛpeṇa yautakamidaṃ
            vaitālikāyārpyatām //
             <span class="ref">MSS_3606</span></p>
         
         <p id="MSS_3607">
            asaṃkalpājjayet kāmaṃ krodhaṃ kāmavivarjanāt /<br />
            arthānarthekṣayā lobhaṃ bhayaṃ tattvāvamarśanāt //
             <span class="ref">MSS_3607</span></p>
         
         <p id="MSS_3608">
            asaṃkalpitameveha yadakasmāt pravartate /<br />
            nivartyārambhamārabdhaṃ nanu daivasya karma tat //
             <span class="ref">MSS_3608</span></p>
         
         <p id="MSS_3609">
            asaṃkhyapuṣpo'pi manobhavasya pañcaiva bāṇārthamayaṃ dadāti /<br />
            evaṃ kadaryatvamivāvadhārya sarvasvamagrāhi madhorvadhūbhiḥ //
             <span class="ref">MSS_3609</span></p>
         
         <p id="MSS_3610">
            asaṃkhyāḥ paradoṣajñā guṇajñā api kecana /<br />
            svayameva svadoṣajñā vidyante yadi pañcaṣāḥ //
             <span class="ref">MSS_3610</span></p>
         
         <p id="MSS_3611">
            asaṃgatenonnatimāgatena calena vakreṇa malīmasena /<br />
            sā durjaneneva samastametaṃ prabādhate bhrūyugalena lokam //
             <span class="ref">MSS_3611</span></p>
         
         <p id="MSS_3612">
            asaṃgṛhītasya punar mantrasya śṛṇu yatphalam /<br />
            ahīnaṃ dharmakāmābhyām arthaṃ prāpnoti kevalam //
             <span class="ref">MSS_3612</span></p>
         
         <p id="MSS_3613">
            asaṃcayādapūrvasya kṣayāt pūrvārjitasya ca /<br />
            karmaṇo bandhamāpnoti śārīraṃ na punaḥ punaḥ //
             <span class="ref">MSS_3613</span></p>
         
         <p id="MSS_3614">
            asaṃtuṣṭasya viprasya tejo vidyā tapo yaśaḥ /<br />
            sravantīndriyalaulyena jñānaṃ caivāvakīryate //
             <span class="ref">MSS_3614</span></p>
         
         <p id="MSS_3615">
            asaṃtuṣṭā dvijā naṣṭāḥ saṃtuṣṭāśca mahībhṛtaḥ /<br />
            salajjā gaṇikā naṣṭā nirlajjāśca kulāṅganā //
             <span class="ref">MSS_3615</span></p>
         
         <p id="MSS_3616">
            asaṃtuṣṭāścyutāḥ sthānān mānāt pratyavaropitāḥ /<br />
            svayaṃ copahṛtā bhṛtyā ye cāpyupahatāḥ paraiḥ //
             <span class="ref">MSS_3616</span></p>
         
         <p id="MSS_3617">
            asaṃtuṣṭo'sakṛllokān āpnotyapi sureśvaraḥ /<br />
            akiṃcano'pi saṃtuṣṭaḥ śete sarvāṅgavijvaraḥ //
             <span class="ref">MSS_3617</span></p>
         
         <p id="MSS_3618">
            asaṃtoṣaḥ paraṃ duḥkhaṃ saṃtoṣaḥ paramaṃ sukham /<br />
            sukhārthī puruṣas tasmāt saṃtuṣṭaḥ satataḥ bhavet //
             <span class="ref">MSS_3618</span></p>
         
         <p id="MSS_3619">
            asaṃtoṣaḥ paraṃ pāpam ityāha bhagavān hariḥ /<br />
            lobhaḥ pāpasya bījo'yaṃ moho mūlaṃ ca tasya vai /<br />
            asatyaṃ tasya hi skandho mahāśākhā suvistarā //
             <span class="ref">MSS_3619</span></p>
         
         <p id="MSS_3620">
            asaṃtoṣaparā mūḍhāḥ saṃtoṣaṃ yānti paṇḍitāḥ /<br />
            asantoṣasya nāstyantas tuṣṭistu paramaṃ sukham //
             <span class="ref">MSS_3620</span></p>
         
         <p id="MSS_3621">
            asaṃtoṣo'sukhāyaiva lobhādindriyavibhramaḥ /<br />
            tato'sya naśyati prajñā vidyevābhyāsavarjitā //
             <span class="ref">MSS_3621</span></p>
         
         <p id="MSS_3622">
            asaṃtyāgāt pāpakṛtāmapāpāṃs tulyo daṇḍaḥ spṛśate miśrabhāvāt /<br />
            śuṣkeṇārdraṃ dahyate miśrabhāvāt tasmāt pāpaiḥ saha saṃdhiṃ na kuryāt //
             <span class="ref">MSS_3622</span></p>
         
         <p id="MSS_3623">
            asaṃdadhāno mānāndhaḥ samenāpi hato bhṛśam /<br />
            āmakumbhamivābhittvā nāvatiṣṭheta śaktimān //
             <span class="ref">MSS_3623</span></p>
         
         <p id="MSS_3624">
            asaṃdigdhamanā bhūtvā vadedikṣuraso yathā /<br />
            vikṣubdho vacasā yo hi vākyaśalyena hanyate //
             <span class="ref">MSS_3624</span></p>
         
         <p id="MSS_3625">
            asaṃpattau paro lābho guhyasya kathanaṃ tathā /<br />
            āpadvimokṣaṇaṃ caiva mitrasyaitat phalatrayam //
             <span class="ref">MSS_3625</span></p>
         
         <p id="MSS_3626">
            asaṃpannaḥ kathaṃ bandhur asahiṣṇuḥ kathaṃ prabhuḥ /<br />
            anātmavit kathaṃ vidvān asaṃtuṣṭaḥ kathaṃ sukhī //
             <span class="ref">MSS_3626</span></p>
         
         <p id="MSS_3627">
            asaṃpādayataḥ kaṃcidarthaṃ jātikriyāguṇaiḥ /<br />
            yadṛcchāśabdavatpuṃsaḥ saṃjñāyai janma kevalam //
             <span class="ref">MSS_3627</span></p>
         
         <p id="MSS_3628">
            asaṃprāptarajā gaurī prāpte rajasi rohiṇī /<br />
            avyañjanā bhavet kanyā kucahīnā ca nagnikā //
             <span class="ref">MSS_3628</span></p>
         
         <p id="MSS_3629">
            asaṃbhavaṃ hemamṛgasya janma tathāpi rāmo lulubhe mṛgāya /<br />
            prāyaḥ samāpannavipattikāle dhiyo'pi puṃsāṃ malinā bhavanti //
             <span class="ref">MSS_3629</span></p>
         
         <p id="MSS_3630">
            asaṃbhavaguṇastutyā jāyate svātmanastrapā /<br />
            karṇikāraṃ sugandhīti vadan ko nopahasyate //
             <span class="ref">MSS_3630</span></p>
         
         <p id="MSS_3631">
            asaṃbhāvyaṃ na vaktavyaṃ pratyakṣamapi dṛśyate /<br />
            śilā tarati pānīyaṃ gītaṃ gāyati vānaraḥ //
             <span class="ref">MSS_3631</span></p>
         
         <p id="MSS_3632">
            asaṃbhāṣyaṃ na bhāṣeta bhāṣase yadi tattathā /<br />
            pareṣāṃ hi samudvege nātmanaśca śubhaṃ phalam //
             <span class="ref">MSS_3632</span></p>
         
         <p id="MSS_3633">
            asaṃbhṛtaṃ maṇḍanamaṅgayaṣṭer anāsavākhyaṃ karaṇaṃ madasya /<br />
            kāmasya puṣpavyatiriktamastraṃ bālyāt paraṃ sātha vayaḥ prapede //
             <span class="ref">MSS_3633</span></p>
         
         <p id="MSS_3634">
            asaṃbhedyaḥ śucirdakṣaḥ kṛtānnasya parīkṣakaḥ /<br />
            sūdānāṃ ca viśeṣajñaḥ sūdādhyakṣo vidhīyate //
             <span class="ref">MSS_3634</span></p>
         
         <p id="MSS_3635">
            asaṃbhogena sāmānyaṃ kṛpaṇasya dhanaṃ paraiḥ /<br />
            asyedamiti saṃbandho hānau duḥkhena gamyate //
             <span class="ref">MSS_3635</span></p>
         
         <p id="MSS_3636">
            asaṃbhramo vilajjatvam avajñā prativādini /<br />
            hāso rājñaḥ stavaśceti pañcaite jayahetavaḥ //
             <span class="ref">MSS_3636</span></p>
         
         <p id="MSS_3637">
            asaṃmataḥ kastava muktimārgaṃ punarbhavakleśabhayāt prapannaḥ /<br />
            baddhaściraṃ tiṣṭhatu sundarīṇām ārecitabhrūcaturaiḥ kaṭākṣaiḥ //
             <span class="ref">MSS_3637</span></p>
         
         <p id="MSS_3638">
            asaṃmāne tapovṛddhiḥ saṃmmānācca tapaḥkṣayaḥ /<br />
            pūjayā puṇyahāniḥ syān nindayā sadgatirbhavet //
             <span class="ref">MSS_3638</span></p>
         
         <p id="MSS_3639">
            asaṃmukhālokanamābhimukhyaṃ niṣedha evānumatiprakāraḥ /<br />
            pratyuttaraṃ mudraṇameva vācāṃ navāṅganānāṃ nava eva panthāḥ //
             <span class="ref">MSS_3639</span></p>
         
         <p id="MSS_3640">
            asaṃvibhāgī duṣṭātmā kṛtaghno nirapatrapaḥ /<br />
            tādṛṅnarādhamo loke varjanīyo narādhipa //
             <span class="ref">MSS_3640</span></p>
         
         <p id="MSS_3641">
            asaṃvṛtasya kāryāṇi prāptānyapi viśeṣataḥ /<br />
            niḥsaṃśayaṃ vipadyante bhinnaplava ivodadhau //
             <span class="ref">MSS_3641</span></p>
         
         <p id="MSS_3642">
            asaṃvṛtākāratayā bhinnamantrasya bhūpateḥ /<br />
            sakṛcchidraghaṭasyeva na tiṣṭhatyudayodakam //
             <span class="ref">MSS_3642</span></p>
         
         <p id="MSS_3643">
            asaṃśayaṃ kṣatraparigrahakṣamā yadāryamasyāmabhilāṣi me manaḥ /<br />
            satāṃ hi saṃdehapadeṣu vastuṣu pramāṇamantaḥkaraṇapravṛttayaḥ //
             <span class="ref">MSS_3643</span></p>
         
         <p id="MSS_3644">
            asaṃśayaṃ nyastamupāntaraktatāṃ yadeva roddhuṃ rāmaṇībhirañjanam /<br />
            hṛte'pi tasmin salilena śuklatāṃ nirāsa rāgo nayaneṣu na śriyam //
             <span class="ref">MSS_3644</span></p>
         
         <p id="MSS_3645">
            asaṃśayaṃ mahābāho mano durnigrahaṃ calam /<br />
            abhyāsena tu kaunteya vairāgyeṇa ca gṛhyate //
             <span class="ref">MSS_3645</span></p>
         
         <p id="MSS_3646">
            asaṃśayaṃ vijānīhi kāle sarvaṃ phaliṣyati /<br />
            dhṛtiṃ dhāraya visrabdhaṃ bhavet sarvaṃ samañjasam //
             <span class="ref">MSS_3646</span></p>
         
         <p id="MSS_3647">
            asakalakalikākulīkṛtāli- skhalanavikīrṇavikāsikeśarāṇām /<br />
            marudavaniruhāṃ rajo vadhūbhyaḥ samupaharan vicakāra korakāṇi //
             <span class="ref">MSS_3647</span></p>
         
         <p id="MSS_3648">
            asakalanayanāvalokanena smitaparihāsamanoharairvacobhiḥ /<br />
            kamalamukhi murārirevamevaṃ kathaya kiyanti dināni vañcanīyaḥ //
             <span class="ref">MSS_3648</span></p>
         
         <p id="MSS_3649">
            asakalanayanekṣitāni lajjā gatamalasaṃ paripāṇḍutā viṣādaḥ /<br />
            iti vividhamiyāya tāsu bhūṣāṃ prabhavati maṇḍayituṃ vadhūranaṅgaḥ //
             <span class="ref">MSS_3649</span></p>
         
         <p id="MSS_3650">
            asakṛdasakṛnnaṣṭāṃ naṣṭāṃ mṛgo mṛgatṛṣṇikāṃ śramaparigato'pyutpakṣmākṣaḥ paraiti punaḥ
            punaḥ /<br />
            gaṇayati na tanmāyātoyaṃ hataḥ salilāśayā bhavati hi matistṛṣṇāndhānāṃ vivekaparāṅmukhī
            //
             <span class="ref">MSS_3650</span></p>
         
         <p id="MSS_3651">
            asakṛn na ne'ti sāvadhi- niṣedhabodhiśrutirmayā kalitā /<br />
            gamayati paramanavarataṃ yā tamakhaṇḍārtharūpamānandam //
             <span class="ref">MSS_3651</span></p>
         
         <p id="MSS_3652">
            asakṛdekarathena tarasvinā harihayāgrasareṇa dhanurbhṛtā /<br />
            dinakarābhimukhā raṇareṇavo rurudhire rudhireṇa suradviṣām //
             <span class="ref">MSS_3652</span></p>
         
         <p id="MSS_3653">
            asakṛd yudhi vijitādapi bhīto bārhadrathājjale durgam /<br />
            kṛtvā harirnyavātsīd vijito'pyāśaṅkanīyo'riḥ //
             <span class="ref">MSS_3653</span></p>
         
         <p id="MSS_3654">
            asakṛn na vadedāśāṃ prārthayed devatāṃ sakṛt /<br />
            nālāyanī pañca patīn prāpoccārya punaḥ punaḥ //
             <span class="ref">MSS_3654</span></p>
         
         <p id="MSS_3655">
            asaktamārādhayato yathāyathaṃ vibhajya bhaktyā samapakṣapātayā /<br />
            guṇānurāgādiva sakhyamīyivān na bādhate'sya trigaṇaḥ parasparam //
             <span class="ref">MSS_3655</span></p>
         
         <p id="MSS_3656">
            asaṅgasaṃgadoṣeṇa satyāśca mativibhramaḥ /<br />
            ekarātraprasaṅgena kāṣṭhaghaṇṭāviḍambanā //
             <span class="ref">MSS_3656</span></p>
         
         <p id="MSS_3657">
            asajjanaḥ sajjanasaṅgisaṅgāt karoti duḥsādhyamapīha sādhyam /<br />
            puṣpāśrayācchaṃbhuśiro'dhirūḍhā pipīlikā cumbati candrabimbam //
             <span class="ref">MSS_3657</span></p>
         
         <p id="MSS_3658">
            asajjanāyāśu varaṃ na dadyāt prītito nṛpaḥ /<br />
            varaṃ bhasmāsurāyeśaḥ dattvā nīliphalaṃ gataḥ //
             <span class="ref">MSS_3658</span></p>
         
         <p id="MSS_3659">
            asajjanāścen madhurairvacobhiḥ śakyanta eva pratikartumāryaiḥ /<br />
            tatketakīreṇubhiramburāśer bandhakriyāyāmapi kaḥ prayāsaḥ //
             <span class="ref">MSS_3659</span></p>
         
         <p id="MSS_3660">
            asajjanena saṃparkād anayaṃ yānti sādhavaḥ /<br />
            madhuraṃ śītalaṃ toyaṃ pāvakaṃ prāpya tapyate //
             <span class="ref">MSS_3660</span></p>
         
         <p id="MSS_3661">
            asataḥ śrīmadāndhasya dāridryaṃ paramāñjanam /<br />
            ātmaupamyena bhūtāni daridraḥ paramīkṣate //
             <span class="ref">MSS_3661</span></p>
         
         <p id="MSS_3662">
            asatāṃ ca parikṣepaḥ satāṃ ca parigūhanam /<br />
            abhūtānāṃ ca hiṃsānām adharmāṇāṃ ca varjanam //
             <span class="ref">MSS_3662</span></p>
         
         <p id="MSS_3663">
            asatāṃ dharmabuddhiścet satāṃ saṃtāpakāraṇam /<br />
            upoṣitasya vyāghrasya pāraṇaṃ paśumāraṇam //
             <span class="ref">MSS_3663</span></p>
         
         <p id="MSS_3664">
            asatāṃ pragrahaḥ kāmaḥ kopaścāvagrahaḥ satām /<br />
            vyasanaṃ doṣabāhulyād atyantamubhayaṃ matam //
             <span class="ref">MSS_3664</span></p>
         
         <p id="MSS_3665">
            asatāṃ bata sattāpi na nyāyānugatā yadā /<br />
            tatastebhyorthapūrttyāśā sudhālipseva bhoginaḥ //
             <span class="ref">MSS_3665</span></p>
         
         <p id="MSS_3666">
            asatāṃ saṅgadoṣeṇa satī yāti matirbhramam /<br />
            ekarātripravāsena kāṣṭhaṃ muñje pralambitam //
             <span class="ref">MSS_3666</span></p>
         
         <p id="MSS_3667">
            asatāṃ saṅgadoṣeṇa sādhavo yānti vikriyām /<br />
            duryodhanaprasaṅgena bhīṣmo goharaṇe gataḥ //
             <span class="ref">MSS_3667</span></p>
         
         <p id="MSS_3668">
            asatāṃ saṅgamutsṛjya satsu saṅgaṃ samācaret /<br />
            asatāṃ saṅgadoṣeṇa māṇḍavyaḥ śūlamāptavān //
             <span class="ref">MSS_3668</span></p>
         
         <p id="MSS_3669">
            asatāṃ sahajo bhāvaś channaḥ kenāpi hetunā /<br />
            saṃskāra iva bījānāṃ phalena saha jāyate //
             <span class="ref">MSS_3669</span></p>
         
         <p id="MSS_3670">
            asatāmupabhogāya durjanānāṃ vibhūtayaḥ /<br />
            picumandaḥ phalāḍhyo'pi kākairevopabhujyate //
             <span class="ref">MSS_3670</span></p>
         
         <p id="MSS_3671">
            asatā saha saṅgena ko na yātyadhamāṃ gatim /<br />
            payo'pi śauṇḍanīhaste madyamityabhidhīyate //
             <span class="ref">MSS_3671</span></p>
         
         <p id="MSS_3672">
            asatīcaritaṃ tadvad vasantādeścavarṇanam /<br />
            grīṣmādervarṇanaṃ tadvad varṣāderapi varṇanam //
             <span class="ref">MSS_3672</span></p>
         
         <p id="MSS_3673">
            asatī bhavati salajjā kṣāraṃ nīraṃ ca śītalaṃ bhavati /<br />
            dambhī bhavati vivekī priyavaktā bhavati dhūrtajanaḥ //
             <span class="ref">MSS_3673</span></p>
         
         <p id="MSS_3674">
            asato'pi bhavati guṇavān sadbhyo'pi paraṃ bhavantyasadvṛttāḥ /<br />
            paṅkādudeti kamalaṃ krimayaḥ kamalādapi bhavanti //
             <span class="ref">MSS_3674</span></p>
         
         <p id="MSS_3675">
            asato vā sato vāpi svayaṃ svān varṇayan guṇān /<br />
            hāsyatāṃ yāti śakro'pi kiṃ punaḥ prākṛto janaḥ //
             <span class="ref">MSS_3675</span></p>
         
         <p id="MSS_3676">
            asatkāryarato'dhīra ārambhī viṣayī ca yaḥ /<br />
            sa rājaso manuṣyeṣu mṛto janmādhigacchati //
             <span class="ref">MSS_3676</span></p>
         
         <p id="MSS_3677">
            asatpratigrahītā ca narake yātyadhomukhe /<br />
            eko miṣṭānnabhug yaḥ sa yāti pūyavahaṃ naraḥ //
             <span class="ref">MSS_3677</span></p>
         
         <p id="MSS_3678">
            asatpralāpaṃ pāruṣyaṃ paiśunyamanṛtaṃ tathā /<br />
            catvāri vācā rājendra na jalpen nānucintayet //
             <span class="ref">MSS_3678</span></p>
         
         <p id="MSS_3679">
            asatyaḥ sarvaloke'smin satataṃ satkṛtāḥ priyaiḥ /<br />
            bhartāraṃ nānumanyaṃte vinipātagataṃ striyaḥ //
             <span class="ref">MSS_3679</span></p>
         
         <p id="MSS_3680">
            asatyatā niṣṭhuratākṛtajñatā bhayaṃ pramādo'lasatā viṣāditā /<br />
            vṛthābhimāno'pi ca dīrghasūtratā tathāṅganākṣādi vināśanaṃ śriyaḥ //
             <span class="ref">MSS_3680</span></p>
         
         <p id="MSS_3681">
            asatyamapratyayamūlakāraṇaṃ kuvāsanāsadmasamṛddhivāraṇam /<br />
            vipannidānaṃ paravañcanorjitaṃ kṛtāparādhaṃ kṛtibhirvivarjitam //
             <span class="ref">MSS_3681</span></p>
         
         <p id="MSS_3682">
            asatyametad viditaṃ samastam akāryakārīti mṛṣā prapañcaḥ /<br />
            kucāpalāpakramameva kartum ācchādanaṃ te hṛdayasya śaśvat //
             <span class="ref">MSS_3682</span></p>
         
         <p id="MSS_3683">
            asatyaśīlā vikṛtā durgrāhyahṛdayāḥ sadā /<br />
            yuvatyaḥ pāpasaṃkalpāḥ kṣaṇamātrād virāgiṇaḥ //
             <span class="ref">MSS_3683</span></p>
         
         <p id="MSS_3684">
            asatyasaṃdhasya sataś calasyāsthiracetasaḥ /<br />
            naiva devā na pitaraḥ pratīcchantīti naḥ śrutam //
             <span class="ref">MSS_3684</span></p>
         
         <p id="MSS_3685">
            asatyasya vaṇigmūlaṃ śākhāstasya varāṅganāḥ /<br />
            kāyasthāḥ patrapuṣpāṇi phalāni dyūtakāriṇaḥ //
             <span class="ref">MSS_3685</span></p>
         
         <p id="MSS_3686">
            asatyāḥ satyasaṃkāśāḥ satyāścāsatyarūpiṇaḥ /<br />
            dṛśyante vividhā bhāvās tasmād yuktaṃ parīkṣaṇam //
             <span class="ref">MSS_3686</span></p>
         
         <p id="MSS_3687">
            asatyā ca hatā vāṇī tathā paiśunyavādinī /<br />
            saṃdigdho'pi hato mantro vyagracitto hato japaḥ //
             <span class="ref">MSS_3687</span></p>
         
         <p id="MSS_3688">
            asatyātmaguṇe śastraṃ hastābhyāṃ vinivāryate /<br />
            eṣāpi na gatiḥ kṣemyā na cānyā vidyate kvacit //
             <span class="ref">MSS_3688</span></p>
         
         <p id="MSS_3689">
            asatyenaiva jīvanti veśyāḥ satyavivarjitāḥ /<br />
            etāḥ satyena naśyanti madyeneva kulāṅganāḥ //
             <span class="ref">MSS_3689</span></p>
         
         <p id="MSS_3690">
            asatsaṃparkadoṣeṇa adhastād yānti sādhavaḥ /<br />
            mārgastimiradoṣeṇa samo'pi viṣamāyate //
             <span class="ref">MSS_3690</span></p>
         
         <p id="MSS_3691">
            asatsaṅgād guṇajño'pi viṣayāsaktamānasaḥ /<br />
            akasmāt pralayaṃ yāti gītarakto yathā mṛgaḥ //
             <span class="ref">MSS_3691</span></p>
         
         <p id="MSS_3692">
            asadṛśajaneṣu yācñā mahatāṃ nahi lāghavāya suhṛdarthe /<br />
            harirapi pāṇḍusutebhyaḥ svayamarthī dhārtarāṣṭreṣu //
             <span class="ref">MSS_3692</span></p>
         
         <p id="MSS_3693">
            asaddharmastvayaṃ strīṇām asmākaṃ bhavati prabho /<br />
            pāpīyaso narān yadvai lajjāṃ tyaktvā bhajāmahe //
             <span class="ref">MSS_3693</span></p>
         
         <p id="MSS_3694">
            asadbhiḥ sevito rājā svayaṃ sannapi dūṣyate /<br />
            kiṃ sevyo bhogisaṃvīto gandhavānapi candanaḥ //
             <span class="ref">MSS_3694</span></p>
         
         <p id="MSS_3695">
            asadbhirasatāmeva bhujyante dhanasaṃpadaḥ /<br />
            phalaṃ kimpākavṛkṣasya dhvāṅkṣā bhakṣanti netare //
             <span class="ref">MSS_3695</span></p>
         
         <p id="MSS_3696">
            asadvṛtto nāyaṃ na ca sakhi guṇaireṣa rahitaḥ priyo muktāhārastava caraṇamūle nipatitaḥ
            /<br />
            gṛhāṇainaṃ mugdhe vrajatu tava kaṇṭhapraṇayitām upāyo nāstyanyo hṛdayaparitāpopaśamane
            //
             <span class="ref">MSS_3696</span></p>
         
         <p id="MSS_3697">
            asanto'bhyarthitāḥ sadbhiḥ kiṃcitkāryaṃ kadācana /<br />
            manyante santamātmānam asantamapi vitaśrum //
             <span class="ref">MSS_3697</span></p>
         
         <p id="MSS_3698">
            asanto ye nivartante vedebhya iva nāstikāḥ /<br />
            narakaṃ bhajamānāste pratipadyanti kilbiṣam //
             <span class="ref">MSS_3698</span></p>
         
         <p id="MSS_3699">
            asanthitapadā suvihvalāṅgī madaskhalitaceṣṭitairmanojñā /<br />
            kva yāsyasi varoru suratakāle viṣamā kiṃ vānavāsikā tvam //
             <span class="ref">MSS_3699</span></p>
         
         <p id="MSS_3700">
            asabhyaḥ piśunaścaiva kṛtaghno dīrghavairiṇaḥ /<br />
            catvāraḥ karmacaṇḍālāḥ jāticaṇḍālapañcamāḥ //
             <span class="ref">MSS_3700</span></p>
         
         <p id="MSS_3701">
            asamagravilokitena kiṃ te dayitaṃ paśya varoru nirviśaṅkam /<br />
            nahi jātu kuśāgrapītamambhaḥ sucireṇāpi karotyapetatṛṣṇam //
             <span class="ref">MSS_3701</span></p>
         
         <p id="MSS_3702">
            asamañjasamasamañjasa- masañjasametadāpatitam /<br />
            vallavakumārabuddhyā hari hari harirīkṣataḥ kutukāt //
             <span class="ref">MSS_3702</span></p>
         
         <p id="MSS_3703">
            asamarthaṃ parityajya samarthāḥ paribhuñjate /<br />
            nṛpāṇāṃ nāsti dāyādyaṃ vīrabhogyā vasundharā //
             <span class="ref">MSS_3703</span></p>
         
         <p id="MSS_3704">
            asamaye matirunmiṣati dhruvaṃ karagataiva gatā yadiyaṃ kuhūḥ /<br />
            punarupaiti nirudhya nivāsyate sakhi mukhaṃ na vidhoḥ punarīkṣyate //
             <span class="ref">MSS_3704</span></p>
         
         <p id="MSS_3705">
            asamarthāḥ prakurvanti munayo'pyarthasaṃcayam /<br />
            kiṃ na kurvanti bhūpālā yeṣāṃ kośavaśāḥ prajāḥ //
             <span class="ref">MSS_3705</span></p>
         
         <p id="MSS_3706">
            asamartho bhavet sādhur nirdhano brahmacāryapi /<br />
            vyādhimān devapūjī ca kurūpā ca pativratā //
             <span class="ref">MSS_3706</span></p>
         
         <p id="MSS_3707">
            asamasamarasampallampaṭānāṃ bhaṭānām avadhiravadhi yuddhe yena hampīravīraḥ /<br />
            sa kila sakaladṛptakṣatranakṣatralakṣmī- haraṇakiraṇamālī kasya na syān namasyaḥ //
             <span class="ref">MSS_3707</span></p>
         
         <p id="MSS_3708">
            asamasāhasasuvyavasāyinaḥ sakalalokacamatkṛtikāriṇaḥ /<br />
            yadi bhavanti na vāñchitasiddhayo hatavidherayaśo na manasvinaḥ //
             <span class="ref">MSS_3708</span></p>
         
         <p id="MSS_3709">
            asamāne samānatvaṃ bhavitā kalahe mama /<br />
            iti matvā dhruvaṃ mānī mṛgāt siṃhaḥ palāyate //
             <span class="ref">MSS_3709</span></p>
         
         <p id="MSS_3710">
            asamāpitakṛtyasaṃpadāṃ hatavegaṃ vinayena tāvatā /<br />
            prabhavantyabhimānaśālināṃ madamuttambhayituṃ vibhūtayaḥ //
             <span class="ref">MSS_3710</span></p>
         
         <p id="MSS_3711">
            asamāptajigīṣasya strīcintā kā manasvinaḥ /<br />
            anākramya jagat kṛtsnaṃ no saṃdhyāṃ bhajate raviḥ //
             <span class="ref">MSS_3711</span></p>
         
         <p id="MSS_3712">
            asamaiḥ samīyamānaḥ samaiśca parihīyamāṇasatkāraḥ /<br />
            adhuri viniyujyamānas tribhirarthapatiṃ tyajati bhṛtyaḥ //
             <span class="ref">MSS_3712</span></p>
         
         <p id="MSS_3713">
            asamyagupayuktaṃ hi jñānaṃ sukuśalairapi /<br />
            upalabhyāpyaviditaṃ viditaṃ cāpyanuṣṭhitam //
             <span class="ref">MSS_3713</span></p>
         
         <p id="MSS_3714">
            asahāyaḥ pumānekaḥ kāryāntaṃ nādhigacchati /<br />
            tuṣeṇāpi vinirmuktas taṇḍulo na prarohati //
             <span class="ref">MSS_3714</span></p>
         
         <p id="MSS_3715">
            asahāyaḥ samartho'pi tejasvī kiṃ kariṣyati /<br />
            rāmaḥ sugrīvasāhāyyāt laṅkāṃ nirdagdhavān purā //
             <span class="ref">MSS_3715</span></p>
         
         <p id="MSS_3716">
            asahāyaḥ samartho'pi tejasvyapi karoti kim /<br />
            nivāte patito vahniḥ svayamevopaśāmyati //
             <span class="ref">MSS_3716</span></p>
         
         <p id="MSS_3717">
            asahāyaḥ samartho'pi na kāryaṃ kartumarhati /<br />
            tuṣeṇāpi parityaktā na prarohanti taṇḍulāḥ //
             <span class="ref">MSS_3717</span></p>
         
         <p id="MSS_3718">
            asahāyaḥ sahāyārthī māmanudhyātavān dhruvam /<br />
            pīḍyamānaḥ śaraistīkṣṇair droṇadrauṇikṛpādibhiḥ //
             <span class="ref">MSS_3718</span></p>
         
         <p id="MSS_3719">
            asahāyasya kāryāṇi siddhiṃ nāyānti kānicit /<br />
            tasmāt samastakāryeṣu sahāyo bhūpatergatiḥ //
             <span class="ref">MSS_3719</span></p>
         
         <p id="MSS_3720">
            asahāyo'samartho vā tejasvī kiṃ kariṣyati /<br />
            atṛṇe patito vahniḥ svayamevopaśāmyate //
             <span class="ref">MSS_3720</span></p>
         
         <p id="MSS_3721">
            asahāścaiva vijñeyāḥ prabhāvanto videhajāḥ /<br />
            aṅgadeśodbhavāstīkṣṇāḥ suhastāḥ sudṛḍhāstathā //
             <span class="ref">MSS_3721</span></p>
         
         <p id="MSS_3722">
            asahyavātoddhatareṇumaṇḍalā pracaṇḍasūryātapatāpitā mahī /<br />
            na śakyate draṣṭumapi pravāsibhiḥ priyāviyogānaladagdhamānasaiḥ //
             <span class="ref">MSS_3722</span></p>
         
         <p id="MSS_3723">
            asahyānyapi soḍhāni gaditānyapriyāṇyapi /<br />
            sthitaḥ paragṛhadvāri tṛṣṇe nivṛttimāpnuhi //
             <span class="ref">MSS_3723</span></p>
         
         <p id="MSS_3724">
            asādhanā vittahīnā buddhimantaḥ suhṛnmatāḥ /<br />
            sādhayantyāśu kāryāṇi kākakūrmamṛgākhuvat //
             <span class="ref">MSS_3724</span></p>
         
         <p id="MSS_3725">
            asādhuḥ sādhurvā bhavati khalu jātyaiva puruṣo na saṅgād daurjanyaṃ na hi sujanatā
            kasyacidapi /<br />
            prarūḍhe saṃsarge maṇibhujagayorjanmajanite maṇirnāherdoṣān spṛśati na tu sarpo maṇiguṇān
            //
             <span class="ref">MSS_3725</span></p>
         
         <p id="MSS_3726">
            asādhu parigantavyaṃ na ca sādhu ca saṃvalam /<br />
            saṃvalaṃ kuru yatnena maraṇaṃ dhruvaniścayam //
             <span class="ref">MSS_3726</span></p>
         
         <p id="MSS_3727">
            asādhyaṃ nārabhet prājñaḥ akāryaṃ naiva kārayet /<br />
            anṛtaṃ naiva jalpeta abhakṣyaṃ naiva bhakṣayet //
             <span class="ref">MSS_3727</span></p>
         
         <p id="MSS_3728">
            asādhyaṃ śatrumālokya dāyādaṃ tasya bhedayet /<br />
            rājyakāmaṃ samarthaṃ ca yathā rāmo vibhīṣaṇam //
             <span class="ref">MSS_3728</span></p>
         
         <p id="MSS_3729">
            asādhyaṃ sādhumantrāṇāṃ tīvraṃ vāgviṣamutsṛjat /<br />
            dvijihvaṃ vadanaṃ dhatte duṣṭo durjanapannagaḥ //
             <span class="ref">MSS_3729</span></p>
         
         <p id="MSS_3730">
            asādhyamanyathā doṣaṃ paricchidya śarīriṇām /<br />
            yathā vaidyastathā rājā śastrapāṇirviṣahyati //
             <span class="ref">MSS_3730</span></p>
         
         <p id="MSS_3731">
            asādhyāyāḥ sukhaṃ siddhiḥ siddhāyāścānurañjanam /<br />
            raktāyāśca ratiḥ samyak kāmaśāstraprayojanam //
             <span class="ref">MSS_3731</span></p>
         
         <p id="MSS_3732">
            asāmānyollekhaṃ virasahatahevākinamalaṃ vidhiṃ vande nindāmyuta bata na jāne kimucitam
            /<br />
            anarghaṃ nirmāṇaṃ lalitatanu yasyeha bhavatī na yaḥ kṛtvāpi tvāṃ pariharati sargavyasanitām
            //
             <span class="ref">MSS_3732</span></p>
         
         <p id="MSS_3733">
            asāraṃ saṃsāraṃ parimuṣitaratnaṃ tribhuvanaṃ nirālokaṃ lokaṃ maraṇaśaraṇaṃ bāndhavajanam
            /<br />
            adarpaṃ kandarpaṃ jananayananirmāṇamaphalaṃ jagajjīrṇāraṇyaṃ kathamasi vidhātuṃ vyavasitaḥ
            //
             <span class="ref">MSS_3733</span></p>
         
         <p id="MSS_3734">
            asāraḥ saṃsāraḥ sarasakadalīsārasadṛśo lasadvidyullekhācakitacapalaṃ jīvitamidam /<br />
            yadetat tāruṇyaṃ nagagatanadīvegasadṛśam aho dhārṣṭyaṃ puṃsāṃ tadapi viṣayān dhāvati
            manaḥ //
             <span class="ref">MSS_3734</span></p>
         
         <p id="MSS_3735">
            asāraḥ sarvataḥ sāro vācā sārasamuccayaḥ /<br />
            vācā sā calitā yena sukṛtaṃ tena hāritam //
             <span class="ref">MSS_3735</span></p>
         
         <p id="MSS_3736">
            asārabhūte saṃsāre sāraṃ sāraṅgalocanā /<br />
            tadarthaṃ dhanamicchanti tattyāge ca dhanena kim //
             <span class="ref">MSS_3736</span></p>
         
         <p id="MSS_3737">
            asārabhūte saṃsāre sārabhūtā nitambinī /<br />
            iti saṃcintya vai śaṃbhur ardhāṅge kāminīṃ dadhau //
             <span class="ref">MSS_3737</span></p>
         
         <p id="MSS_3738">
            asārāḥ santyete virativirasā vātha viṣayā jugupsantāṃ yad vā nanu sakaladoṣāspadamiti
            /<br />
            tathāpyantastattvapraṇihitadhiyāmapyatibalas tadīyo'nākhyeyaḥ sphurati hṛdaye ko'pi
            mahimā //
             <span class="ref">MSS_3738</span></p>
         
         <p id="MSS_3739">
            asāre khalu saṃsāre sāraṃ śvaśuramandiram /<br />
            kṣīrābdhau ca hariḥ śete śivaḥ śete himālaye //
             <span class="ref">MSS_3739</span></p>
         
         <p id="MSS_3740">
            asāre khalu saṃsāre sāraṃ śvaśuramandiram /<br />
            haro himālaye śete viṣṇuḥ śete mahodadhau //
             <span class="ref">MSS_3740</span></p>
         
         <p id="MSS_3741">
            asāre khalu saṃsāre sārametaccatuṣṭayam /<br />
            kāśyāṃ vāsaḥ satāṃ saṅgo gaṅgāmbhaḥ śaṃbhusevanam //
             <span class="ref">MSS_3741</span></p>
         
         <p id="MSS_3742">
            asāre khalu saṃsāre sukhabhrāntiḥ śarīriṇām /<br />
            lālāpānamivāṅguṣṭhe bālānāṃ stanyavibhramaḥ //
             <span class="ref">MSS_3742</span></p>
         
         <p id="MSS_3743">
            asāre bata saṃsāre karmatantraḥ śarīriṇām /<br />
            jāyante priyasaṃyogā viyoge hṛdayacchidaḥ //
             <span class="ref">MSS_3743</span></p>
         
         <p id="MSS_3744">
            asāre saṃsāre viṣamaviṣapāke nṛpasukhe kṛtāntenācānte prakṛticapale jīvitabale /<br />
            dhruvāpāye kāye viṣayamṛgatṛṣṇāhatahṛdaḥ kṣaraprāṇaiḥ prāṇānahaha parimuṣṇanti kudhiyaḥ
            //
             <span class="ref">MSS_3744</span></p>
         
         <p id="MSS_3745">
            asāre saṃsāre sumatiśaraṇe kāvyakaraṇe yatheṣṭaṃ ceṣṭante kati na kavayaḥ svasvarucayaḥ
            /<br />
            paraṃ dugdhasnigdhaṃ madhuraracanaṃ yastu vacanaṃ prasūte brūte vā bhavati viralaḥ
            ko'pi saralaḥ //
             <span class="ref">MSS_3745</span></p>
         
         <p id="MSS_3746">
            asāro nirguṇo vakraś citrarūpatayānvitaḥ /<br />
            avāpa na cirād bhraṃśaṃ śakracāpaḥ khalo yathā //
             <span class="ref">MSS_3746</span></p>
         
         <p id="MSS_3747">
            asāvadhāne pāṇḍityaṃ krayakrītaṃ ca maithunam /<br />
            bhojanaṃ ca parādhīnaṃ tisraḥ puṃsāṃ viḍambanāḥ //
             <span class="ref">MSS_3747</span></p>
         
         <p id="MSS_3748">
            asāvanāsthāparayāvadhīritaḥ saroruhiṇyā śirasā namannapi /<br />
            upaiti śuṣyan kalamaḥ sahāmbhasā manobhuvā tapta ivābhipāṇḍutām //
             <span class="ref">MSS_3748</span></p>
         
         <p id="MSS_3749">
            asāvanupanīto'pi vedānadhijage guroḥ /<br />
            svabhāvaśuddhaḥ sphaṭiko na saṃskāramapekṣate //
             <span class="ref">MSS_3749</span></p>
         
         <p id="MSS_3750">
            asāvantaścañcadvikacanavalīlābjayugala- stalasphūrjatkamburvilasadalisaṃghāta upari
            /<br />
            vinā doṣāsaṅgaṃ satataparipūrṇākhilakalaḥ kutaḥ prāptaścandro vigalitakalaṅkaḥ sumukhi
            te //
             <span class="ref">MSS_3750</span></p>
         
         <p id="MSS_3751">
            asāvahaṃ lohamayī sa yasyāḥ krūraḥ sakhi prastara eṣa kāntaḥ /<br />
            ākarṣakadrāvakacumbakeṣu naiko'pyasau bhrāmaka ityavaihi //
             <span class="ref">MSS_3751</span></p>
         
         <p id="MSS_3752">
            asāvudayamārūḍhaḥ kāntimān raktamaṇḍalaḥ /<br />
            rājā harati lokasya hṛdayaṃ mṛdubhiḥ karaiḥ //
             <span class="ref">MSS_3752</span></p>
         
         <p id="MSS_3753">
            asāvudvelalāvaṇyaratnākarasamudbhavaḥ /<br />
            jagadvijayamāṅgalyaśaṅkhaḥ kusumadhanvanaḥ //
             <span class="ref">MSS_3753</span></p>
         
         <p id="MSS_3754">
            asāvekadvitriprabhṛtiparipāṭyā prakaṭayan kalāḥ svairaṃ svairaṃ navakamalakandāṅkurarucaḥ
            /<br />
            purandhrīṇāṃ preyovirahadahanoddīpitadṛśāṃ kaṭākṣebhyo bibhyannibhṛtamiva candro'bhyudayate
            //
             <span class="ref">MSS_3754</span></p>
         
         <p id="MSS_3755">
            asiḥ śarā varma dhanuśca noccakair vivicya kiṃ prārthitamīśvareṇa te /<br />
            athāsti śaktiḥ kṛtameva yācñayā na dūṣitaḥ śaktimatāṃ svayaṃgrahaḥ //
             <span class="ref">MSS_3755</span></p>
         
         <p id="MSS_3756">
            asijīvī maṣījīvī devalo grāmayājakaḥ /<br />
            dhāvakaḥ pācakaścaiva ṣaḍ viprāḥ śūdrajātayaḥ //
             <span class="ref">MSS_3756</span></p>
         
         <p id="MSS_3757">
            asitakhuracatuṣkaḥ śyāmalagranthipādaḥ sravati karasamīpe mūtradhārāṃ savegām /<br />
            daśanacalakhalīnaḥ kukkuṭaskandhabandhaḥ kiṭivarakaṭhinorurdūragaḥ syāt turuṅgaḥ //
             <span class="ref">MSS_3757</span></p>
         
         <p id="MSS_3758">
            asitagirisamaṃ syāt kajjalaṃ sindhupātre surataruvaraśākhā lekhanī patramurvī /<br />
            likhati yadi gṛhītvā śāradā sarvakālaṃ tadapi tava guṇānāmīśa pāraṃ na yāti //
             <span class="ref">MSS_3758</span></p>
         
         <p id="MSS_3759">
            asitanayanalakṣmīṃ lakṣayitvotpaleṣu kvaṇitakanakakāñcīṃ mattahaṃsasvaneṣu /<br />
            adhararuciraśobhāṃ bandhujīve priyāṇāṃ pathikajana idānīṃ roditi bhrāntacittaḥ //
             <span class="ref">MSS_3759</span></p>
         
         <p id="MSS_3760">
            asitabhujagabhīṣaṇāsipatro ruharuhikāhitacittatūrṇacāraḥ /<br />
            pulakitatanurutkapolakāntiḥ pratibhaṭavikramadarśane'yamāsīt //
             <span class="ref">MSS_3760</span></p>
         
         <p id="MSS_3761">
            asitabhujagaśiśuveṣṭitam abhinavamābhāti ketakīkusumam /<br />
            āyasavalayālaṃkṛta- viṣāṇamiva dantinaḥ patitam //
             <span class="ref">MSS_3761</span></p>
         
         <p id="MSS_3762">
            asitamekasurāśitamapyamūn na punareṣa vidhurviśadaṃ viṣam /<br />
            api nipīya surairjanitakṣayaṃ svayamudeti punarnavamārṇavam //
             <span class="ref">MSS_3762</span></p>
         
         <p id="MSS_3763">
            asitavasanasragsaṃvītā ghanāgurusāravan mṛgamadamaṣīsnātā jātāṃ tvameva tamasvinī
            /<br />
            abhisara sukhaṃ dantoddyotaṃ na tanvi vikāsayeḥ śvasitamathavā muñceścañcaddvirephaghanodgamam
            //
             <span class="ref">MSS_3763</span></p>
         
         <p id="MSS_3764">
            asitātmā susaṃnaddhaḥ samāviṣkṛtacāpalaḥ /<br />
            bhujaṃgakuṭilas tasyā bhrūvikṣepaḥ khalāyate //
             <span class="ref">MSS_3764</span></p>
         
         <p id="MSS_3765">
            asiddhasādhanaṃ sadbhiḥ śāsanaṃ daṇḍa ucyate /<br />
            taṃ yuktyaiva nayed daṇḍaṃ yuktadaṇḍaḥ praśasyate //
             <span class="ref">MSS_3765</span></p>
         
         <p id="MSS_3766">
            asidhārāṃ viṣaṃ vahniṃ samatve yaḥ prapaśyati /<br />
            mālāsudhātuṣārāṇāṃ sa yogī kathyate budhaiḥ //
             <span class="ref">MSS_3766</span></p>
         
         <p id="MSS_3767">
            asidhārākramakrītā varamekāpi kākiṇī /<br />
            na parabhrūvinirdiṣṭā sāgarāntāpi medinī //
             <span class="ref">MSS_3767</span></p>
         
         <p id="MSS_3768">
            asidhārāpathe nātha śatruśoṇitapicchile /<br />
            ājagāma kathaṃ lakṣmīr nirjagāma kathaṃ yaśaḥ //
             <span class="ref">MSS_3768</span></p>
         
         <p id="MSS_3769">
            asidhenuriyaṃ vibhāti te jitasarvakṣitipālamaṇḍalā /<br />
            pralaye jagatīmivāśituṃ sphuratī kālakarālajihvakā //
             <span class="ref">MSS_3769</span></p>
         
         <p id="MSS_3770">
            asindūreṇa sīmanto mā bhūnno yoṣitāmiti /<br />
            ataḥ pariharantyājāv asiṃ dūreṇa te'rayaḥ //
             <span class="ref">MSS_3770</span></p>
         
         <p id="MSS_3771">
            asimātrasahāyasya prabhūtāriparābhave /<br />
            anyatucchajanasyeva na smayo'sya mahādhṛteḥ //
             <span class="ref">MSS_3771</span></p>
         
         <p id="MSS_3772">
            asīvyad dehe sve paśupatirumāṅkaṃ samaghano vigupto gopībhirduhitaramayāt sā kamalabhūḥ
            /<br />
            yadādeśādetaj jagadapi mṛgīdṛkparavaśaṃ sa vaśyaḥ kasya syādahaha viṣamo manmathabharaḥ
            //
             <span class="ref">MSS_3772</span></p>
         
         <p id="MSS_3773">
            asukhamatha sukhaṃ vā karmaṇāṃ paktivelāsv ahaha niyatamete bhuñjate dehabhājaḥ /<br />
            tadiha purata eva prāha mauhurtikaścet kathaya phalamamīṣāmantataḥ kiṃ tataḥ syāt
            //
             <span class="ref">MSS_3773</span></p>
         
         <p id="MSS_3774">
            asukhaiśca vinālāpo guhyasya kathanaṃ tathā /<br />
            vipadvimokṣaṇaṃ caiva mitratāyāḥ phalatrayam //
             <span class="ref">MSS_3774</span></p>
         
         <p id="MSS_3775">
            asubhiraśubhaṃ tyaktvā dehaṃ nijaṃ kila yogavid viśati viśadaṃ jñānālokāt parasya
            kalevaram /<br />
            nayanavivaraiḥ sūkṣmaiḥ sākṣādaho tava naipuṇaṃ viśasi hṛdayaṃ draṣṭuṃ spaṣṭaṃ bahiśca
            viceṣṭase //
             <span class="ref">MSS_3775</span></p>
         
         <p id="MSS_3776">
            asubhṛtāṃ vadhamācarati kṣamād vadati vākyamasahyamasūnṛtam /<br />
            parakalatradhanānyapi vāñchati na kurute kimu madyamadākulaḥ //
             <span class="ref">MSS_3776</span></p>
         
         <p id="MSS_3777">
            asuraracitaprayatnād vijñātā diviravañcanā yena /<br />
            saṃrakṣitā matimatā ratnavatī vasumatī tena //
             <span class="ref">MSS_3777</span></p>
         
         <p id="MSS_3778">
            asurasamaradakṣairvajrasaṃdhṛṣṭacāpair anupamabalavīryaiḥ svaiḥ kulaistulyavīryaḥ
            /<br />
            raghuriva sa narendro yajñaviśrāntakośo bhava jagati guṇānāṃ bhājanaṃ bhrājitānām
            //
             <span class="ref">MSS_3778</span></p>
         
         <p id="MSS_3779">
            asurasuranareśāṃ yo na bhogeṣu tṛptaḥ kathamiha manujānāṃ tasya bhogeṣu tṛptiḥ /<br />
            jalanidhijalapāne yo na jāto vitṛṣṇas tṛṇaśikharagatāmbhambhaḥpānataḥ kiṃ sa tṛpyet
            //
             <span class="ref">MSS_3779</span></p>
         
         <p id="MSS_3780">
            asurahitamapyādityotthaṃ vipattimupāgataṃ ditisutaguruḥ prāṇairyoktuṃ na kiṃ kacavat
            tamaḥ /<br />
            paṭhati luṭhatīṃ kaṇṭhe vidyāmayaṃ mṛtajīvanīṃ yadi na vahate saṃdhyāmaunavratavyayabhīrutām
            //
             <span class="ref">MSS_3780</span></p>
         
         <p id="MSS_3781">
            asuro hitamupadiṣṭaḥ prahlādo nāradena garbhasthaḥ /<br />
            tattvaviduṣāṃ varo'bhūd- dhitopadeśaṃ sadā śṛṇuyāt //
             <span class="ref">MSS_3781</span></p>
         
         <p id="MSS_3782">
            asulabhā sakalendumukhī ca sā kimapi cedamanaṅgaviceṣṭitam /<br />
            abhimukhīṣviva vāñchitasiddhiṣu vrajati nirvṛtimekapade manaḥ //
             <span class="ref">MSS_3782</span></p>
         
         <p id="MSS_3783">
            asuhṛtsasuhṛccāpi saśatrur mitravānapi /<br />
            saprajñaḥ prajñayā hīno daivena labhate sukham //
             <span class="ref">MSS_3783</span></p>
         
         <p id="MSS_3784">
            asūcibhedyāmāsādya bālāṃ prauḍhābhilāpiṇīm /<br />
            hā kaṣṭaṃ muṣito'smīti prabhāte vakti kāmukaḥ //
             <span class="ref">MSS_3784</span></p>
         
         <p id="MSS_3785">
            asūcīsaṃcāre tamasi nabhasi prauḍhajalada- dhvaniprājñaṃmanye patati pṛṣatānāṃ nicaye
            /<br />
            idaṃ saudāminyāḥ kanakakamanīyaṃ vilasitaṃ mudaṃ ca mlāniṃ ca prathayati pathi svairasudṛśām
            //
             <span class="ref">MSS_3785</span></p>
         
         <p id="MSS_3786">
            asūta sadyaḥ kusumānyaśokaḥ skandhāt prabhṛtyeva sapallavāni /<br />
            pādena nāpaikṣata sundarīṇāṃ saṃparkamāśiñjitanūpureṇa //
             <span class="ref">MSS_3786</span></p>
         
         <p id="MSS_3787">
            asūta sā nāgavadhūpabhogyaṃ mainākamambhonidhibaddhasakhyam /<br />
            kruddhe'pi pakṣacchidi vṛtraśatrāv avedanājñaṃ kuliśakṣatānām //
             <span class="ref">MSS_3787</span></p>
         
         <p id="MSS_3788">
            asūyako dandaśūko niṣṭhuro vairakṛnnaraḥ /<br />
            sa kṛcchraṃ mahadāpnoti nacirāt pāpamācaran //
             <span class="ref">MSS_3788</span></p>
         
         <p id="MSS_3789">
            asūyayā hatenaiva pūrvopāyodyamairapi /<br />
            kart ṇāṃ gṛhyate saṃpat suhṛdbhirmantribhistathā //
             <span class="ref">MSS_3789</span></p>
         
         <p id="MSS_3790">
            asūyāviṣṭe manasi yadi saṃpat pravartate /<br />
            tuṣāgniṃ vāyusamyogam iva jānīhi suvrata //
             <span class="ref">MSS_3790</span></p>
         
         <p id="MSS_3791">
            asūyaikapadaṃ mṛtyur ativādaḥ śriyo vadhaḥ /<br />
            aśuśrūṣā tvarā ślāghā vidyāyāḥ śatravastrayaḥ //
             <span class="ref">MSS_3791</span></p>
         
         <p id="MSS_3792">
            asekato'tyantaniṣekataśca śākhāviśoṣaṃ phalino nirūpya /<br />
            saptāhamātraṃ śṛtameva sarpir viḍaṅgadugdhāmbu niṣecanīyam //
             <span class="ref">MSS_3792</span></p>
         
         <p id="MSS_3793">
            asevake cānuraktir dānaṃ sapriyabhāṣaṇam /<br />
            anuraktasya cihnāni doṣe'pi guṇasaṃgrahaḥ //
             <span class="ref">MSS_3793</span></p>
         
         <p id="MSS_3794">
            aseviteśvaradvāram adṛṣṭavirahavyatham /<br />
            anuktaklībavacanaṃ dhanyaṃ kasyāpi jīvitam //
             <span class="ref">MSS_3794</span></p>
         
         <p id="MSS_3795">
            asoḍhā tatkālollasadasahabhāvasya tapasaḥ kathānāṃ viśrambheṣvatha ca rasikaḥ śailaduhituḥ
            /<br />
            pramodaṃ vo diśyāt kapaṭabaṭuveṣāpanayane tvarāśathilyābhyāṃ yugapadabhiyuktaḥ smaraharaḥ
            //
             <span class="ref">MSS_3795</span></p>
         
         <p id="MSS_3796">
            asau gataḥ saugata eva yasmāt kuryān nirālambanatāṃ mamaiva /<br />
            sakhi priyaste kṣaṇikaḥ kimanyan nirātmakaḥ śūnyatamaḥ sa vandyaḥ //
             <span class="ref">MSS_3796</span></p>
         
         <p id="MSS_3797">
            asau gireḥ śītalakandarasthaḥ pārāvato manmathacāṭudakṣaḥ /<br />
            dharmālasāṅgīṃ madhurāṇi kūjan saṃvījate pakṣapuṭena kāntām //
             <span class="ref">MSS_3797</span></p>
         
         <p id="MSS_3798">
            asaujanyañcetobhavasamucitaṃ bhāvayati tad vṛthā saṃsāre'sminnahaha samayaṃ kiṃ gamayasi
            /<br />
            cirād bhūyo bhūyaḥ kalayasi sakhedo bhavasukhaṃ tato manye tyāgāt prabhavati parā
            nirvṛtiriti //
             <span class="ref">MSS_3798</span></p>
         
         <p id="MSS_3799">
            asau nāstīvenduḥ kvacidapi raviḥ proṣita iva grahoḍūnāṃ cakraṃ nabhasi likhitaproñchitamiva
            /<br />
            aharvā rātrirvā dvayamapi praluptapravicayaṃ ghanairbaddhavyūhaiḥ kimidamatighoraṃ
            vyavasitam //
             <span class="ref">MSS_3799</span></p>
         
         <p id="MSS_3800">
            asau bibhrattāmratviṣamudayaśailasya śirasi skhalan prāleyāṃśuryadi bhavati matto
            haladharaḥ /<br />
            tadānīmetat tu pratinavatamāladyutiharaṃ tamo'pi vyālolaṃ vigalati tadīyaṃ nivasanam
            //
             <span class="ref">MSS_3800</span></p>
         
         <p id="MSS_3801">
            asaubhāgyaṃ dhatte paramasukhabhogāspadamayaṃ vicitraṃ tadgehaṃ bhavati pṛthukārtasvaramayam
            /<br />
            niviṣṭaḥ palyaṅke kalayati sa kāntārataraṇaṃ prasādaṃ kopaṃ vā janani bhavatī yatra
            tanute //
             <span class="ref">MSS_3801</span></p>
         
         <p id="MSS_3802">
            asau maruccumbitacārukesaraḥ prasannatārādhipamaṇḍalāgraṇīḥ /<br />
            viyuktarāmāturadṛṣṭivīkṣito vasantakālo hanumānivāgataḥ //
             <span class="ref">MSS_3802</span></p>
         
         <p id="MSS_3803">
            asau mahākālaniketanasya vasannadūre kila candramauleḥ /<br />
            tamisrapakṣe'pi saha priyābhir jotsnāvato nirviśati pradoṣān //
             <span class="ref">MSS_3803</span></p>
         
         <p id="MSS_3804">
            asau mahendradvipadānagandhis trimārgagāvīcivimardaśītaḥ /<br />
            ākāśavāyurdinayauvanotthān ācāmati svedalavān mukhe te //
             <span class="ref">MSS_3804</span></p>
         
         <p id="MSS_3805">
            asau mahendrādrisamānasāraḥ patirmahendrasya mahodadheśca /<br />
            yasya kṣaratsainyagajacchalena yātrāsu yātīva puro mahendraḥ //
             <span class="ref">MSS_3805</span></p>
         
         <p id="MSS_3806">
            asau rasaucityaguṇojjvalo'pi gumpho na kāvyavyapadeśayogyaḥ /<br />
            dhatte khalasyāpi na durviṣahya- dveṣagrahotsāraṇamantratāṃ yaḥ //
             <span class="ref">MSS_3806</span></p>
         
         <p id="MSS_3807">
            asau vidyāśālī śiśurapi vinirgatya bhavanād ihāyātaḥ saṃpratyavikalaśaraccandravadanaḥ
            /<br />
            yadālokasthāne bhavati puramunmādataralaiḥ kaṭākṣairnārīṇāṃ kuvalayitavātāyanamiva
            //
             <span class="ref">MSS_3807</span></p>
         
         <p id="MSS_3808">
            asau samarasāhasaṃ vitanute'grimaśreyase mukundamamumātmani sthirayituṃ na kiṃ vāñchati
            /<br />
            ataḥ parataraṃ kutaḥ prataraṇāya vārāṃnidher nidānamiha saṃsṛteḥ sukhasṛteśca kiṃ
            kāraṇam //
             <span class="ref">MSS_3808</span></p>
         
         <p id="MSS_3809">
            asau samālokitakānanāntare vikīrṇavispaṣṭamarīcikesaraḥ /<br />
            vinirgataḥ siṃha ivodayācalād gṛhītaniṣpandamṛgo niśākaraḥ //
             <span class="ref">MSS_3809</span></p>
         
         <p id="MSS_3810">
            asau hi dattvā timirāvakāśam astaṃ vrajatyunnatakoṭirinduḥ /<br />
            jalāvagāḍhasya vanadvipasya tīkṣṇaṃ viṣāṇāgramivāvaśiṣṭam //
             <span class="ref">MSS_3810</span></p>
         
         <p id="MSS_3811">
            asau hi rāmā rativigrahapriyā rahaḥpragalbhā ramaṇaṃ rahogatam /<br />
            ratena śatrau ramayet parena vā no cedudeṣyatyaruṇaḥ puro ripuḥ //
             <span class="ref">MSS_3811</span></p>
         
         <p id="MSS_3812">
            asau hi saṃketasamutsukābhir vilāsinībhirmadanāturābhiḥ /<br />
            saroṣadṛṣṭaḥ sphuritādharābhir drutaṃ ravirbhīta ivāstameti //
             <span class="ref">MSS_3812</span></p>
         
         <p id="MSS_3813">
            astaṃgatabhāraviravi kālavaśāt kālidāsavidhuvidhuram /<br />
            nirvāṇabāṇadīpaṃ jagadidamadyoti ratnena //
             <span class="ref">MSS_3813</span></p>
         
         <p id="MSS_3814">
            astaṃ gatavati savitari pāyasapiṇḍaṃ sudhākaraṃ prācī /<br />
            vyaracayadambarakuśabhuvi carati kalaṅkastadantare kākaḥ //
             <span class="ref">MSS_3814</span></p>
         
         <p id="MSS_3815">
            astaṃ gatavati savitari bhartari madhupaṃ niveśya kośānte /<br />
            kamalinyo'pi ramante kimatra citraṃ mṛgākṣīṇām //
             <span class="ref">MSS_3815</span></p>
         
         <p id="MSS_3816">
            astaṃgate divānāthe nalinī madhupacchalāt /<br />
            gilanti svavināśāya guṭikāṃ kālakūṭajām //
             <span class="ref">MSS_3816</span></p>
         
         <p id="MSS_3817">
            astaṃgate nijaripāvapi kumbhayonau saṃkocamāpa jaladhirna tu mādyati sma /<br />
            gambhīratāguṇacamatkṛtaviṣṭapānāṃ śatrukṣaye'pi mahatāmucitaṃ hyadaḥ syāt //
             <span class="ref">MSS_3817</span></p>
         
         <p id="MSS_3818">
            astaṃgate bhāsvati nāndhakārān śanaiścaro hanti vidhau budhaśca /<br />
            piturguṇairna pratibhāti putro guṇānvito yaḥ sa guṇena bhāti //
             <span class="ref">MSS_3818</span></p>
         
         <p id="MSS_3819">
            astaṃgato'yamaravindavanaikabandhur bhāsvānna laṅghayati ko'pi vidhipraṇītam /<br />
            he cakra dhairyamavalambya vimuñca śokaṃ dhīrāstaranti vipadaṃ na tu dīnacittāḥ //
             <span class="ref">MSS_3819</span></p>
         
         <p id="MSS_3820">
            astaṃ bhāsvati lokalocanakalāloke gate bhartari strīlokocitamācaranti sukṛtaṃ vahnau
            vilīya tviṣaḥ /<br />
            apyetāstu cikīrṣayeva tapasāṃ tārākṣamālā diśo manye khañjanakaṇṭhakomalatamaḥkṛṣṇājinaṃ
            bibhrati //
             <span class="ref">MSS_3820</span></p>
         
         <p id="MSS_3821">
            astaṃ muktirupaitu yatra na tanūsādhyā harerbhaktayas tannaḥ saṃsṛtiredhatāṃ niravadhiryasyāḥ
            prasādodayāt /<br />
            mūrdhni śrīpuruṣottamapraṇatayaḥ śrīrāmanāmānane hṛddeśe yadunandanasya jaladaśyāmābhirāmākṛtiḥ
            //
             <span class="ref">MSS_3821</span></p>
         
         <p id="MSS_3822">
            astaṃ yatāpi kila mastakavartināsāv astācalo'himarucā rucimapyalambhi /<br />
            prāyaḥ paropakṛtaye kṛtino'nepekṣya svārthaṃ vipatkavalitā api bhāvayanti //
             <span class="ref">MSS_3822</span></p>
         
         <p id="MSS_3823">
            astaṃ yātastimirapaṭalīdattabhaṅgaḥ pataṃgaḥ prāpto naivodayagiriśiromūlameṇāvacūlaḥ
            /<br />
            tatte kālaṃ katipalamayaṃ bhāti khadyotapota dyotaṃ dyotaṃ punarapi punardyotatāṃ
            ko vilambaḥ //
             <span class="ref">MSS_3823</span></p>
         
         <p id="MSS_3824">
            astaṃ śaśī yāti śaśāṅkavadane mānaṃ vimuñcādhunā kiṃ mānena mudhā natabhru gaganād
            bhraśyantyamūstārakāḥ /<br />
            itthaṃ tvāmanuśikṣayan kṣititalādunnamya pādaṃ śanaiḥ kṣīṇāṃ vīkṣya niśāṃ nisargasubhagaṃ
            gāyatyasau kukkuṭaḥ //
             <span class="ref">MSS_3824</span></p>
         
         <p id="MSS_3825">
            astagrastagabhastimatkaratatinyaṅnītacañcūpuṭī pāṭīrādrimatho himācalamadhaḥ prakṣipya
            pakṣadvayam /<br />
            paścādunnatapucchapuñjamudayatprācīprakāśacchalād aṇḍaṃ maṇḍalamaindavaṃ janayati
            vyaktaṃ bakoṭīviyat //
             <span class="ref">MSS_3825</span></p>
         
         <p id="MSS_3826">
            astapratyupakāragandhamakṛtasvaprārthanāpekṣama- pyambhobhirbhuvamārdrayanti jaladā
            jīvantyamī jantavaḥ /<br />
            daivajñaḥ punarasti vṛṣṭiriti vāgekā mayokteti yad viśvaṃ krītamivādhigacchati tadevāghūrṇate
            marmaṇi //
             <span class="ref">MSS_3826</span></p>
         
         <p id="MSS_3827">
            astabdhaḥ pūjayen mānyān gurūn sevedamāyayā /<br />
            arced devānnadambhena śriyamicchedakutsitām //
             <span class="ref">MSS_3827</span></p>
         
         <p id="MSS_3828">
            astabdhatāmacāpalyaṃ vairāṇāṃ cāpyakartṛtām /<br />
            pratyakṣato vijānīyād bhadratāṃ kṣudratāmapi //
             <span class="ref">MSS_3828</span></p>
         
         <p id="MSS_3829">
            astabdhamaklībamadīrghasūtraṃ sānukrośaṃ ślakṣṇamahāryamanyaiḥ /<br />
            arogajātīyamudāravākyaṃ dūtaṃ vadantyaṣṭaguṇopapannam //
             <span class="ref">MSS_3829</span></p>
         
         <p id="MSS_3830">
            astamastakaparyastasamastārkāṃśusaṃstarā /<br />
            pīnastanasthitātāmrakamravastreva vāruṇī //
             <span class="ref">MSS_3830</span></p>
         
         <p id="MSS_3831">
            astamitaviṣayasaṅgā mukulitanayanotpalā mṛduśvasitā /<br />
            dhyāyati kimapyalakṣyaṃ nityaṃ yogābhiyukteva //
             <span class="ref">MSS_3831</span></p>
         
         <p id="MSS_3832">
            astamīyuṣi niśākare satī rāgato'tividhurā kumudvatī /<br />
            ṣaṭpadaṃ garalamagrahīn mukhe saṃmukhe'pi khagaśabdavāritā //
             <span class="ref">MSS_3832</span></p>
         
         <p id="MSS_3833">
            astavyastamitastataḥ pathi patan madyaṃ mahādudvaman hastābhyāṃ mukhamakṣikāḥ pariṇudan
            gālīrgadan gadgadan /<br />
            uttālaiḥ śiśubhirbhṛśaṃ valayito bībhatsamūrtirmahān matto dakṣiṇataḥ kṣaṇaṃ kṣipa
            dṛśaṃ matto'yamāgacchati //
             <span class="ref">MSS_3833</span></p>
         
         <p id="MSS_3834">
            astavyastasamīrakampitatayā dṛṣṭestiraskāriṇīṃ hastenālakavallarīmakuṭilāmānīya karṇāntikam
            /<br />
            udvīkṣya priyamārgamadhvagavadhūrastaṃ gate bhāsvati chinnāśā svaniveśameti śanakaiḥ
            svapnekṣaṇāśaṃsinī //
             <span class="ref">MSS_3834</span></p>
         
         <p id="MSS_3835">
            astavyastān kramatatagatīn patrimālātaraṅgān veṇīdaṇḍāniva dhṛtavatī muktasaṃdhyāṅgarāgā
            /<br />
            dhvāntamlānāṃśukaparicayacchannalāvaṇyaśocyā dyauḥ pratyagradyumaṇivirahādvāntamakṣṇorna
            yāti //
             <span class="ref">MSS_3835</span></p>
         
         <p id="MSS_3836">
            astādripārśvamupajagmuṣi tigmabhāsi jānīta śītakiraṇo'bhyudito na veti /<br />
            cārā ivātha rajanītimiraprayuktāś ceruściraṃ caraṇabhūmiṣu cañcarīkāḥ //
             <span class="ref">MSS_3836</span></p>
         
         <p id="MSS_3837">
            astādriśirovinihita- ravimaṇḍalasarasayāvaghaṭṭāṅkam /<br />
            nayatīva kālakaulaḥ kvāpi nabhaḥsairibhaṃ siddhyai //
             <span class="ref">MSS_3837</span></p>
         
         <p id="MSS_3838">
            astābhimukhe sūrye udite saṃpūrṇamaṇḍale candre /<br />
            gamanaṃ budhasya lagne uditāstamite ca ketau //
             <span class="ref">MSS_3838</span></p>
         
         <p id="MSS_3839">
            astāvalambiravibimbatayodayādri- cūḍonmiṣatsakalacandratayā ca sāyam /<br />
            saṃdhyāpranṛttaharahastagṛhītakāṃsya- tāladvayeva samalakṣyata nākalakṣmīḥ //
             <span class="ref">MSS_3839</span></p>
         
         <p id="MSS_3840">
            astāvilarūkṣākṣyo mūṣakanayanāśca na śubhadā gāvaḥ /<br />
            pracalaccipiṭaviṣāṇā karaṭāḥ kharasadṛśavarṇāśca //
             <span class="ref">MSS_3840</span></p>
         
         <p id="MSS_3841">
            asti kāraṇamavyaktaṃ sarvavyāpi parāparam /<br />
            sāṃnidhyādapi durgrāhyaṃ viśvamūrtyopalakṣitam //
             <span class="ref">MSS_3841</span></p>
         
         <p id="MSS_3842">
            asti ko'pi timirastanaṃdhayaḥ kiṃcidañcitapadaṃ sa gāyati /<br />
            yanmanāgapi niśamya kā vadhūr nāvadhūtahṛdayopajāyate //
             <span class="ref">MSS_3842</span></p>
         
         <p id="MSS_3843">
            asti grīvā śiro nāsti dvau bhujau karavarjitau /<br />
            sītāharaṇasāmarthyo na rāmo na ca rāvaṇaḥ //
             <span class="ref">MSS_3843</span></p>
         
         <p id="MSS_3844">
            asti jalaṃ jalarāśau kṣāraṃ tat kiṃ vidhīyate tena /<br />
            laghurapi varaṃ sa kūpo yatrākaṇṭhaṃ janaḥ pibati //
             <span class="ref">MSS_3844</span></p>
         
         <p id="MSS_3845">
            asti putro vaśe yasya bhṛtyo bhāryā tathaiva ca /<br />
            abhāve sati saṃtoṣaḥ svargastho'sau mahītale //
             <span class="ref">MSS_3845</span></p>
         
         <p id="MSS_3846">
            asti bhayamasti kautukam asti ca mandākṣamasti cotkaṇṭhā /<br />
            bālānāṃ praṇayijane bhāvaḥ ko'pyeṣa naikarasaḥ //
             <span class="ref">MSS_3846</span></p>
         
         <p id="MSS_3847">
            asti yadyapi sarvatra nīraṃ nīrajarājitam /<br />
            modate na tu haṃsasya mānasaṃ mānasaṃ vinā //
             <span class="ref">MSS_3847</span></p>
         
         <p id="MSS_3848">
            asti śrīstanapatrabhaṅgamakarīmudrāṅkitoraḥsthalo devaḥ sarvajagatpatirmadhuvadhūvaktrābjacandrodayaḥ
            /<br />
            krīḍākroḍatanornavenduviśade daṃṣṭrāṅkure yasya bhūr bhāti sma pralayābdhipalvalatalotkhātaikamustākṛtiḥ
            //
             <span class="ref">MSS_3848</span></p>
         
         <p id="MSS_3849">
            asti svarṇamayo'drirasti viṣayaḥ kṣuttṛḍbharāvarjitaḥ santi kṣīraghṛtākarā jaladhayaḥ
            santi drumāḥ kāmadāḥ /<br />
            kiṃ nastaccaritādbhutaśravaṇataḥ sādhyaṃ kṣudhā tāmyatāṃ dṛṣṭaṃ yatsavidhe vidhehi
            sumate tatraiva sarvaṃ śramam //
             <span class="ref">MSS_3849</span></p>
         
         <p id="MSS_3850">
            asti svāduphalaṃ kimasti kimathāghrātuṃ kṣamaḥ korakas tadviśrāmyatu nāma bhoktumucitaṃ
            patraṃ kimastyantataḥ /<br />
            sevyo hanta yadīdṛśo'pi manujairvṛkṣādhamaḥ pippalo duḥsvātantryamidaṃ vidheḥ kathaya
            tat kasyāgrato rudyatām //
             <span class="ref">MSS_3850</span></p>
         
         <p id="MSS_3851">
            astītyeva kṛṣiṃ kuryāt asti nāstīti vāṇijam /<br />
            nāstītyeva ṛṇaṃ dadyāt nāhamasmīti sāhasam //
             <span class="ref">MSS_3851</span></p>
         
         <p id="MSS_3852">
            astu tāvadagastyena jahnormahimanihnavaḥ /<br />
            kā kathā tasya bālasya viśvagrāse'pyatṛpyataḥ //
             <span class="ref">MSS_3852</span></p>
         
         <p id="MSS_3853">
            astu svastyayanāya digdhanapate kailāsaśailāśraya- śrīkaṇṭhābharaṇenduvibhramadivānaktaṃbhramatkaumudī
            /<br />
            yatrālaṃ nalakūbarābhisaraṇārambhāya rambhāsphurat pāṇḍimnaiva tanostanoti virahavyagrāpi
            veśagraham //
             <span class="ref">MSS_3853</span></p>
         
         <p id="MSS_3854">
            aste śivā paścimāyāṃ paracakrabhayāya sā /<br />
            śubhā kuberadiśyaste grāmāntaḥ śūnyakāriṇī //
             <span class="ref">MSS_3854</span></p>
         
         <p id="MSS_3855">
            astokavismayamapasmṛtapūrvavṛttam udbhūtanūtanabhayajvarajarjaraṃ naḥ /<br />
            ekakṣaṇatruṭitasaṃghaṭitapramoham ānandaśokaśabalatvamupaiti cetaḥ //
             <span class="ref">MSS_3855</span></p>
         
         <p id="MSS_3856">
            astodayācalavilambiravīndubimba- vyājāt kṣaṇaṃ śravaṇayornihitāravindā /<br />
            tārācchalena kusumāni samutkṣipantī saṃdhyeyamāgatavatī pramadeva kācit //
             <span class="ref">MSS_3856</span></p>
         
         <p id="MSS_3857">
            astodayādrigatamarkaśaśāṅkabimbam ahno'tivārdhakadaśāmavalambitasya /<br />
            tārākṣarāṇi paṭhituṃ tapanīyaśaila- nāsāvasaktamupanetramivābabhāse //
             <span class="ref">MSS_3857</span></p>
         
         <p id="MSS_3858">
            astopadhānavinihita- ravibimbaśironikuñcitadigaṅgaḥ /<br />
            vaste'ndhakārakambalam ambaraśayane dinādhvanyaḥ //
             <span class="ref">MSS_3858</span></p>
         
         <p id="MSS_3859">
            astyatraiva kilārṇave tadamṛtaṃ tatraiva hālāhalaḥ santyasmin malaye paṭīrataravastatraiva
            vātāśanāḥ /<br />
            yadyadvastvabhijātamasti savidhe tattad durāpaṃ nṛṇāṃ prāptavyaṃ rasanāñcale karatale
            bhāle ca vedhā nyadhāt //
             <span class="ref">MSS_3859</span></p>
         
         <p id="MSS_3860">
            astyadyāpi catuḥsamudraparikhāparyantamurvītalaṃ vartante'pi ca tatra tatra rasikā
            goṣṭhīṣu saktā nṛpāḥ /<br />
            ekastatra nirādaro bhavati cedanyo bhavet sādaro vāgdevī vadanāmbuje vasati cet ko
            nāma dīno janaḥ //
             <span class="ref">MSS_3860</span></p>
         
         <p id="MSS_3861">
            astyapratisamādheyaṃ stanadvandvasya dūṣaṇam /<br />
            sphuṭatāṃ kañcukānāṃ yan nāyātyāvaraṇīyatām //
             <span class="ref">MSS_3861</span></p>
         
         <p id="MSS_3862">
            astyuttarasyāṃ diśi devatātmā himālayo nāma nagādhirājaḥ /<br />
            pūrvāparau toyanidhī vagāhya sthitaḥ pṛthivyā iva mānadaṇḍaḥ //
             <span class="ref">MSS_3862</span></p>
         
         <p id="MSS_3863">
            astyekaṃ bhuvanaṃ sūkṣmaṃ kṣamadhve yatra vīkṣitum /<br />
            viṣayāṃścitravidyāyāś citrāṇāṃ calatāṃ tathā //
             <span class="ref">MSS_3863</span></p>
         
         <p id="MSS_3864">
            nāṭakākhyāyikānāṃ ca śakyān sarvavidhānapi /<br />
            sphuraṇā jāyate prāyas tata eva kalākṛtām //
             <span class="ref">MSS_3864</span></p>
         
         <p id="MSS_3865">
            astyeva bhūbhṛtāṃ mūrdhni divi vā dyotate'mbudaḥ /<br />
            marudbhirbhajyamāno'pi sa kimeti rasātalam //
             <span class="ref">MSS_3865</span></p>
         
         <p id="MSS_3866">
            astyevoddāmadāvānalavikalataraṃ kānanaṃ yatra tatra prauḍhottāpābhibhūtaṃ jagadapi
            sakalaṃ nirjalā eva nadyaḥ /<br />
            kiṃ re nirlajja garjaṃ kalayasi bahuśastarjayan pānthabālāḥ parjanya tvāmamī kiṃ kvacidapi
            gaṇayantyambudatvena lokāḥ //
             <span class="ref">MSS_3866</span></p>
         
         <p id="MSS_3867">
            astraṃ vimucya sakalaṃ prathamaprayoge bhūyo'pi hantumabalāṃ vihitodyamasya /<br />
            puṣpāyudhasya vapureva tadīyamekaṃ lakṣyaṃ ca hanta śaradhiśca tadā babhūva //
             <span class="ref">MSS_3867</span></p>
         
         <p id="MSS_3868">
            astraṃ strī vāmano martyaḥ paśurebhyo'thavetaraḥ /<br />
            vidhiyogād bhavet kāmaṃ pauruṣaṃ na parityajet //
             <span class="ref">MSS_3868</span></p>
         
         <p id="MSS_3869">
            astrajvālāvalīḍhapratibalajaladherantaraurvāyamāṇe senānāthe sthite'smin mama pitari
            gurau sarvadhanvīśvarāṇām /<br />
            karṇālaṃ saṃbhrameṇa vraja kṛpa samaraṃ muñca hārdikyaśaṅkāṃ tāte cāpadvitīye vahati
            raṇadhuraṃ ko bhayasyāvakāśaḥ //
             <span class="ref">MSS_3869</span></p>
         
         <p id="MSS_3870">
            astraprayogakhuralīkalahe gaṇānāṃ sainyairvṛto'pi jita eva mayā kumāraḥ /<br />
            etāvatāpi parirabhya kṛtaprasādaḥ prādādimaṃ priyaguṇo bhagavān gururme //
             <span class="ref">MSS_3870</span></p>
         
         <p id="MSS_3871">
            astravyastaśirastraśastrakaṣaṇaiḥ kṛttottamāṅge kṣaṇaṃ vyūḍhāsṛksariti svanatpraharaṇe
            varmodvamadvāhnini /<br />
            āhūyājimukhe sa kosalapatirbhagne pradhāne bale ekenaiva rumaṇvatā śaraśatairmattadvipastho
            hataḥ //
             <span class="ref">MSS_3871</span></p>
         
         <p id="MSS_3872">
            astrāṇi plavagādhipena vihitāḥ paulastyavakṣaḥsthalī- saṃghaṭṭānaladattadāvavipadaḥ
            sīdanti bhūmīruhāḥ /<br />
            utpāṭya prahitaśca śailaśikharo laṅkendrahastāvalī- niṣpiṣṭo nijakuñjanirjharajalairjambālapiṇḍāyate
            //
             <span class="ref">MSS_3872</span></p>
         
         <p id="MSS_3873">
            astrāmāsa tṛṇaṃ priyādruhi tṛṇāmāsa smarārerdhanur dārāmāsa muneḥ śilāpi nṛvarāmāsa
            svayaṃ pādukā /<br />
            kulyāmāsa mahārṇavo'pi kapayo yodhāṃbabhūvustadā paulastyo maśakībabhūva bhagavaṃstvaṃ
            mānuṣāmāsithāḥ //
             <span class="ref">MSS_3873</span></p>
         
         <p id="MSS_3874">
            astraughaprasareṇa rāvaṇirasau yaṃ duryaśobhāginaṃ cakre gautamaśāpayantritabhujasthemānamākhaṇḍalam
            /<br />
            kacchāvartakulīratāṃ gamayatā vīra tvayā rāvaṇaṃ tatsaṃmṛṣṭamaho viśalyakaraṇī jāgarti
            satputratā //
             <span class="ref">MSS_3874</span></p>
         
         <p id="MSS_3875">
            astvakṣaragrahavidhirjanuṣāṃ sahasrair āpātato bhavatu vāpi tato'rthabodhaḥ /<br />
            durvādikalpitavikalpataraṅgasāndrān duṣpūrvapakṣajaladhīn kathamuttareyuḥ //
             <span class="ref">MSS_3875</span></p>
         
         <p id="MSS_3876">
            asthānagāmibhiralaṃkaraṇairupetā bhūyaḥ padaskhalananihnutiraprasannā /<br />
            vāṇīva kāpi kukaverjanahasyamānā drāṅnirgatā nijagṛhād vanitā madāndhā //
             <span class="ref">MSS_3876</span></p>
         
         <p id="MSS_3877">
            asthānābhiniveśitā ratipateraucityabhaṅgo rater vaiyarthyaṃ navayauvanasya kimapi
            premṇaḥ kalaṅkāṅkuraḥ /<br />
            saubhāgyasya vimānanā viguṇatā saundaryasāraśriyaḥ śṛṅgārasya viḍambanā kimaparaṃ
            veśyāratāḍambaraḥ //
             <span class="ref">MSS_3877</span></p>
         
         <p id="MSS_3878">
            asthānābhiniveśī prāyo jaḍa eva bhavati no vidvān /<br />
            bālādanyaḥ ko'mbhasi jighṛkṣatīndoḥ sphuradbimbam //
             <span class="ref">MSS_3878</span></p>
         
         <p id="MSS_3879">
            asthāne gamitā layaṃ hatadhiyāṃ vāgdevatā kalpate dhikkārāya parābhavāya mahate tāpāya
            pāpāya vā /<br />
            sthāne tu vyayitā satāṃ prabhavati prakhyātaye bhūtaye cetonirvṛtaye paropakṛtaye
            prānte śivāvāptaye //
             <span class="ref">MSS_3879</span></p>
         
         <p id="MSS_3880">
            asthāne janasaṃkaṭe mayi manāk kāñcīṃ samāskandati vyālole raśanāṃśuke vigalite nīte
            ca nābheradhaḥ /<br />
            dhanyo'yaṃ sa karaḥ kuraṅgakadṛśā tasminnavasthāntare kampātaṅkakaraṃbitāṅgalatayā
            yasyāvakāśaḥ kṛtaḥ //
             <span class="ref">MSS_3880</span></p>
         
         <p id="MSS_3881">
            asthāne tāḍito vājī bahūn doṣānavāpnuyāt /<br />
            tāvadbhavanti te doṣā yāvajjīvatyasau hayaḥ //
             <span class="ref">MSS_3881</span></p>
         
         <p id="MSS_3882">
            asthāne'bhiniviṣṭān mūrkhānasthāna eva saṃtuṣṭān /<br />
            anuvartante dhīrāḥ pitara iva krīḍato bālān //
             <span class="ref">MSS_3882</span></p>
         
         <p id="MSS_3883">
            asthāne hyapi ca sthāne satataṃ cānugāmini /<br />
            kruddho daṇḍān praṇayati vividhāṃstejasā vṛtaḥ //
             <span class="ref">MSS_3883</span></p>
         
         <p id="MSS_3884">
            asthikṣodavatīva kundamukulaiḥ phullaiḥ palāśadrumaiḥ sāṅgāraprakareva dhūmakaluṣevotpātibhiḥ
            ṣaṭpadaiḥ /<br />
            raktākṣadyutibhiḥ saśeṣadahanālāteva puṃskokilair dṛṣṭā prāṇasamāciteva pathikairārād
            vanāntasthalī //
             <span class="ref">MSS_3884</span></p>
         
         <p id="MSS_3885">
            asthi nāsti śiro nāsti bāhurasti niraṅguliḥ /<br />
            nāsti pādadvayaṃ gāḍham aṅgamāliṅgati svayam //
             <span class="ref">MSS_3885</span></p>
         
         <p id="MSS_3886">
            asthiraṃ jīvitaṃ loke yauvanaṃ dhanamasthiram /<br />
            asthiraṃ putradārādi dharmaḥ kīrtirdvayaṃ sthiram //
             <span class="ref">MSS_3886</span></p>
         
         <p id="MSS_3887">
            asthiraḥ kulasaṃbandhaḥ sadā vidyā vivādinī /<br />
            mado mohāya mithyaiva muhūrtanidhanaṃ dhanam //
             <span class="ref">MSS_3887</span></p>
         
         <p id="MSS_3888">
            asthiramanekarāgaṃ guṇarahitaṃ nityavakraduṣprāpam /<br />
            prāvṛṣi surendracāpaṃ vibhāvyate yuvaticittamiva //
             <span class="ref">MSS_3888</span></p>
         
         <p id="MSS_3889">
            asthireṇa śarīreṇa sthiraṃ karma samācaret /<br />
            avaśyameva yāsyanti prāṇāḥ prāghūrṇakā iva //
             <span class="ref">MSS_3889</span></p>
         
         <p id="MSS_3890">
            asthivad dadhivaccaiva śaṅkhavad bakavat tathā /<br />
            rājaṃstava yaśo bhāti punaḥ saṃnyāsidantavat //
             <span class="ref">MSS_3890</span></p>
         
         <p id="MSS_3891">
            asthiṣvarthāḥ sukhaṃ māṃse tvaci bhogāḥ striyo'kṣiṣu /<br />
            gatau yānaṃ svare cājñā sarvaṃ sattve pratiṣṭhitam //
             <span class="ref">MSS_3891</span></p>
         
         <p id="MSS_3892">
            asthisthūṇaṃ snāyuyutaṃ māṃsaśoṇitalepanam /<br />
            carmāvanaddhaṃ durgandhi pūrṇaṃ mūtrapurīṣayoḥ //
             <span class="ref">MSS_3892</span></p>
         
         <p id="MSS_3893">
            jarāśokasamāviṣṭaṃ rogāyatanamāturam /<br />
            rajasvalamanityaṃ ca bhūtāvāsamimaṃ tyajet //
             <span class="ref">MSS_3893</span></p>
         
         <p id="MSS_3894">
            nadīkūlaṃ yathā vṛkṣaṃ vṛkṣaṃ vā śakuniryathā /<br />
            tathā tyajannimaṃ dehaṃ kṛcchrād grāhād vimucyate //
             <span class="ref">MSS_3894</span></p>
         
         <p id="MSS_3895">
            asthīni majjā śuklaṃ ca pituraṃśāstrayo matāḥ /<br />
            raktaṃ romāṇi palalam aṃśā māturamī matā //
             <span class="ref">MSS_3895</span></p>
         
         <p id="MSS_3896">
            asthīnyasthīnyajinamajinaṃ bhasma bhasmendurindur gaṅgā gaṅgoraga uraga ityākulāḥ
            saṃbhrameṇa /<br />
            bhūṣāveṣopakaraṇagaṇaprāpaṇavyāpṛtānāṃ nṛttārambhapraṇayini śive pāntu vāco gaṇānām
            //
             <span class="ref">MSS_3896</span></p>
         
         <p id="MSS_3897">
            asnātāśī malaṃ bhuṅkte ajapī pūyabhakṣaṇam /<br />
            ahutāśī viṣaṃ bhuṅkte adātā viṣamaśnute //
             <span class="ref">MSS_3897</span></p>
         
         <p id="MSS_3898">
            aspṛśyasaṃgatimiha pravidhāya soḍhā daṇḍāhatīḥ paṭaha bandhamapi prapadya /<br />
            doṣaṃ prakāśayasi yatpratirathyameva lokasya tadvimukhatāṃ prakaṭīkaroṣi //
             <span class="ref">MSS_3898</span></p>
         
         <p id="MSS_3899">
            aspṛśyo'stu malīmaso'stvaniyatāhāro'stvato'pyudbhaṭair doṣairastu paraḥśataiḥ parivṛtaḥ
            kākastataḥ kā kṣatiḥ /<br />
            bhuṅkte bhojyamupasthitaṃ samupahūyaiva svayaṃ bāndhavān yaḥ sīdan kṣudhayā vicintaya
            tato dhanyaśca puṇyaśca kaḥ //
             <span class="ref">MSS_3899</span></p>
         
         <p id="MSS_3900">
            aspṛṣṭe rāhubhītyāhani niśi ca same kalmaṣacchāyayone hāsatrāsād vidūre samupacitavibhāvaibhave
            hṛdyagandhe /<br />
            pāthodācchādahīne dharaṇitalagatādurlabhe sarvalokā- hlādaṃ cāpyādadhāne sumukhi tava
            mukhaupamyaleśaḥ sudhāṃśau //
             <span class="ref">MSS_3900</span></p>
         
         <p id="MSS_3901">
            asmatpūrvaiḥ surapatihṛtaṃ draṣṭukāmaisturaṅgaṃ bhittvā kṣoṇīmagaṇitabalaiḥ sāgaro
            vardhitātmā /<br />
            satkārārthaṃ tava yadi girīnādiśed guptapakṣā na śrānto'pi praṇayamucitaṃ naiva bandhorvihanyāḥ
            //
             <span class="ref">MSS_3901</span></p>
         
         <p id="MSS_3902">
            asmatprayāṇasamaye kuru maṅgalāni kiṃ rodiṣi priyatame vada kāraṇaṃ me /<br />
            bhoḥ prāṇanātha virahānalatīvratāpa- dhūmena vāri galitaṃ mama locanānām //
             <span class="ref">MSS_3902</span></p>
         
         <p id="MSS_3903">
            asmadīśvaraviśvāsapramāṇena prabhoḥ kṛpā /<br />
            vidhātuṃ prabhavet kāryaṃ sāhāyyaṃ ca tathaiva naḥ //
             <span class="ref">MSS_3903</span></p>
         
         <p id="MSS_3904">
            asmadripūṇāmanilāśanānāṃ datto nivāsaḥ khalu candanena /<br />
            itīva roṣād vyajanasya vāyur vyaśoṣayaccandanamaṅgasaṃstham //
             <span class="ref">MSS_3904</span></p>
         
         <p id="MSS_3905">
            asmadvairī śaśabhṛdamunā jīyate hyandhakāraḥ sāraṅgākṣyā mukhamanugataḥ keśapāśacchalena
            /<br />
            taṃ saṃśrutya pragalitamahāḥ śītaraśmistadaiva prāptaḥ sevāghaṭanavidhaye mālatīdāmabhaṅgyā
            //
             <span class="ref">MSS_3905</span></p>
         
         <p id="MSS_3906">
            asmākaṃ jalajīvināṃ jalamidaṃ sadvājirājivrajaiḥ pātavyaṃ pararaktaraktamanasāṃ tṛptiḥ
            patīnāṃ kṣayaḥ /<br />
            matvaivaṃ kila rājarāja nṛpate tvajjaitrayātrotsave matsī roditi makṣikā ca hasati
            dhyāyanti vairistriyaḥ //
             <span class="ref">MSS_3906</span></p>
         
         <p id="MSS_3907">
            asmākaṃ paramandirasya caritaṃ yadyapyavācyaṃ bhavet svāmī tvaṃ kathayāmi tena bhavataḥ
            kiṃcit priyādūṣaṇam /<br />
            śrīmad rāma nṛpa tvayā raṇamukhe pāṇigrahaḥ sādaraṃ yasyāḥ sāsilatā parasya hṛdaye
            dṛṣṭā luṭhantī mayā //
             <span class="ref">MSS_3907</span></p>
         
         <p id="MSS_3908">
            asmākaṃ bata maṇḍale prathamataḥ patyā karaḥ pātyate kāñcīkuntalamadhyadeśaviṣayān
            saṃtyajya bhūriśriyaḥ /<br />
            ityālokya kucau payoruhadṛśāṃ jātau sunīlānanau no nīco'pi parābhavaṃ viṣahate kiṃ
            tādṛśāvunnatau //
             <span class="ref">MSS_3908</span></p>
         
         <p id="MSS_3909">
            asmākaṃ vadarīcakraṃ badarī ca tavāṅgaṇe /<br />
            vādarāyaṇasambandhād yūyaṃ yūyaṃ vayaṃ vayam //
             <span class="ref">MSS_3909</span></p>
         
         <p id="MSS_3910">
            asmākaṃ vratametadeva yadayaṃ kuñjodare jāgaraḥ śuśrūṣā madanasya vaktramadhubhiḥ
            saṃtarpaṇīyo'tithiḥ /<br />
            nistriṃśāḥ śataśaḥ patantu śirasaśchedo'thavā jāyatām ātmīyaṃ kulavartma putri na
            manāgullaṅghanīyaṃ tvayā //
             <span class="ref">MSS_3910</span></p>
         
         <p id="MSS_3911">
            asmākaṃ sakhi vāsasī na rucire graiveyakaṃ nojjvalaṃ no vakrā gatiruddhataṃ na hasitaṃ
            naivāsti kaścinmadaḥ /<br />
            kintvanye'pi janā vadanti subhago'pyasyāḥ priyo nānyato dṛṣṭiṃ nikṣipatīti viśvamiyatā
            manyāmahe duḥsthitam //
             <span class="ref">MSS_3911</span></p>
         
         <p id="MSS_3912">
            asmākamaṅgamaṅgaṃ paṇyopanataṃ mahādhananidhānam /<br />
            dāsīsutāḥ kimete svādanti viṭāḥ prasaṅgena //
             <span class="ref">MSS_3912</span></p>
         
         <p id="MSS_3913">
            asmākamadhyāsitametadantas tāvadbhavatyā hṛdayaṃ cirāya /<br />
            bahistvayālaṃkriyātamidānī- muro muraṃ vidviṣataḥ śriyeva //
             <span class="ref">MSS_3913</span></p>
         
         <p id="MSS_3914">
            asmākamātmabhūrbhūtvā hantāsmāneva haṃsi yat /<br />
            re re kandarpa tannityam anaṅgatvaṃ sadāstu te //
             <span class="ref">MSS_3914</span></p>
         
         <p id="MSS_3915">
            asmākamekapada eva marudvikīrṇa- jīmūtajālarasitānukṛtirninādaḥ /<br />
            gambhīramaṅgalamṛdaṅgasahasrajanmā śabdāntaragrahaṇaśaktimapākaroti //
             <span class="ref">MSS_3915</span></p>
         
         <p id="MSS_3916">
            asmāt paraṃ bata yathāśruti saṃbhṛtāni ko naḥ kule nivapanāni niyacchatīti /<br />
            nūnaṃ prasūtivikalena mayā prasiktaṃ dhautāśruśeṣamudakaṃ pitaraḥ pibanti //
             <span class="ref">MSS_3916</span></p>
         
         <p id="MSS_3917">
            asmādṛśāṃ nūnamapuṇyabhājāṃ na svopayogī na paropayogī /<br />
            sannapyasadrūpatayaiva vedyo dāridryamudro guṇaratnakoṣaḥ //
             <span class="ref">MSS_3917</span></p>
         
         <p id="MSS_3918">
            asmānavehi kalamānalamāhatānāṃ yeṣāṃ pracaṇḍamusalairavadātataiva /<br />
            snehaṃ vimucya sahasā khalatāṃ prayānti ye svalpapīḍanavaśānna vayaṃ tilāste //
             <span class="ref">MSS_3918</span></p>
         
         <p id="MSS_3919">
            asmān mā bhaja kālakūṭabhagini svapne'pi padmālaye vyādhībhūya kadarthayanti bahuśo
            mātarvikārā ime /<br />
            yaccakṣurna nirīkṣatecchaviṣayaṃ naivaṃ śṛṇoti śrutiḥ prāṇā eva varaṃ prayānti na
            punarniryānti vāco bahiḥ //
             <span class="ref">MSS_3919</span></p>
         
         <p id="MSS_3920">
            asmān vicitravapuṣaścirapṛṣṭhalagnān ko vā vimuñcati sakhe yadi vā vimuñca /<br />
            hā hanta kekivara hāniriyaṃ tavaiva bhūpālamūrdhani punarbhavitā sthitirnaḥ //
             <span class="ref">MSS_3920</span></p>
         
         <p id="MSS_3921">
            asmān sādhu vicintya saṃyamadhanānuccaiḥ kulaṃ cātmanas tvayyasyāḥ kathamapyabāndhavakṛtāṃ
            snehapravṛttiṃ ca tām /<br />
            sāmānyapratipattipūrvakamiyaṃ dāreṣu dṛśyā tvayā bhāgyāyattamataḥparaṃ na khalu tadvācyaṃ
            vadhūbandhubhiḥ //
             <span class="ref">MSS_3921</span></p>
         
         <p id="MSS_3922">
            asmābhiḥ kalitaṃ purā na bhavatī bhuktā nṛbhiḥ kairapi prauḍhā mānavaśālinīti calitaṃ
            cetaḥ sakāmaṃ tvayi /<br />
            dhik tvāṃ saṃprati sadbhujaṅgajanatāsaṃśleṣamātanvatī gamyā sarvajanasya vāravanitevotkṣepaṇīyāsi
            naḥ //
             <span class="ref">MSS_3922</span></p>
         
         <p id="MSS_3923">
            asmābhiḥ smayalolamauliphalakairmuktāvisārādhipaṃ vedoddhāraparaḥ karastava paraṃ
            dānāmbupūtaḥ stutaḥ /<br />
            kintu kṣmātilaka kṣamasva kavibhiḥ kiṃ nāma nālokyate dṛṣṭaḥ spaṣṭataraṃ tavāpi nibhṛtaḥ
            pāṇau sa vaisāriṇaḥ //
             <span class="ref">MSS_3923</span></p>
         
         <p id="MSS_3924">
            asmābhiścaturamburāśiraśanāvacchedinīṃ medinīṃ bhrāmyadbhirna sa ko'pi nistuṣaguṇo
            dṛṣṭo viśiṣṭo janaḥ /<br />
            yasyāgre cirasaṃcitāni hṛdaye duḥkhāni saukhyāni vā saṃjalpya kṣaṇamekamardhamathavā
            niḥśvasya viśrāmyate //
             <span class="ref">MSS_3924</span></p>
         
         <p id="MSS_3925">
            asmāllokādūrdhvamamuṣya cādho mahattamastiṣṭhati hyandhakāram /<br />
            tadvai mahāmohanamindriyāṇāṃ budhyasva mā tvāṃ pralabheta rājan //
             <span class="ref">MSS_3925</span></p>
         
         <p id="MSS_3926">
            asmiṃścandramasi prasannamahasi vyākoṣakundatviṣi prācīnaṃ khamupeyuṣi tvayi manāgdūraṃ
            gate preyasi /<br />
            śvāsaḥ kairavakorakīyati mukhaṃ tasyāḥ sarojīyati kṣīrodīyati manmatho dṛgapi ca drāk
            candrakāntīyati //
             <span class="ref">MSS_3926</span></p>
         
         <p id="MSS_3927">
            asmiṃste śirasi tadā kānte vaidūryasphaṭikasuvarṇāḍhye /<br />
            śobhāṃ svāṃ na vahati tāṃ baddhā suśliṣṭā kuvalayamāleyam //
             <span class="ref">MSS_3927</span></p>
         
         <p id="MSS_3928">
            asmiñ jagati mahatyapi kimapi na tadvastu vedhasā vihitam /<br />
            animittavatsalāyā bhavati yato māturupakāraḥ //
             <span class="ref">MSS_3928</span></p>
         
         <p id="MSS_3929">
            asmiñ jaḍe jagati ko nu bṛhatpramāṇa- karṇaḥ karī nanu bhaved duritasya pātram /<br />
            ityāgataṃ tamapi yo'linamunmamātha mātaṅga eva kimataḥparamucyate'sau //
             <span class="ref">MSS_3929</span></p>
         
         <p id="MSS_3930">
            asmiñ jarāmaraṇamṛtyumahātaraṅga- miśrodadhau mahati saṃparivartamānaḥ /<br />
            puṇyaplavena sukṛtena narāstarantaḥ saṃprāpya tīramabhayaṃ sukhamāpnuvanti //
             <span class="ref">MSS_3930</span></p>
         
         <p id="MSS_3931">
            asmin kaḥ prabhavedyogo hyasaṃdhārye'mitātmani /<br />
            laṅghane kaḥ samarthaḥ syād ṛte devaṃ maheśvaram //
             <span class="ref">MSS_3931</span></p>
         
         <p id="MSS_3932">
            asmin karīndrakaranirgalitāravinda- kandānukāriṇi ciraṃ rucicakravāle /<br />
            kasmai phalāya kulaṭākulakoṭihomaṃ haṃho mṛgāṅka kuruṣe karuṇāmapāsya //
             <span class="ref">MSS_3932</span></p>
         
         <p id="MSS_3933">
            asmin kāle tu yadyuktaṃ tadidānīṃ vidhīyatām /<br />
            gataṃ tu nānuśocanti gataṃ tu gatameva hi //
             <span class="ref">MSS_3933</span></p>
         
         <p id="MSS_3934">
            asmin kuñje vināpi pracalati pavanaṃ vartate ko'pi nūnaṃ paśyāmaḥ kiṃ na gatvetyanusarati
            gaṇe bhītabhīte'rbhakāṇām /<br />
            tasmin rādhāsakho vaḥ sukhayatu vilasan krīḍayā kaiṭabhārir vyātanvāno mṛgāriprabalavuraghurārāvaraudroccanādān
            //
             <span class="ref">MSS_3934</span></p>
         
         <p id="MSS_3935">
            asmin kuṭilakalloladolāvikṣobhite'mbhasi /<br />
            hāsyahetuḥ kathaṃ setuḥ sikatāmuṣṭibhirbhavet //
             <span class="ref">MSS_3935</span></p>
         
         <p id="MSS_3936">
            asmin kelivane sugandhapavane krīḍatpuraṃdhrījane guñjadbhṛṅgakule viśālabakule kūjatpikīsaṃkule
            /<br />
            unmīlannavapāṭalāparimale mallīprasūnākule yadyekāpi na mālatī vikasitā tatkiṃ na
            ramyo madhuḥ //
             <span class="ref">MSS_3936</span></p>
         
         <p id="MSS_3937">
            asmin digvijayodyate patirayaṃ me stāditi dhyāyati kampaṃ sāttvikabhāvañcati ripukṣoṇīndradārā
            dharā /<br />
            asyaivābhimukhaṃ nipatya samare yāsyadbhirūrdhvaṃ nijaḥ panthā bhāsvati dṛśyate bilamayaḥ
            pratyarthibhiḥ pārthivaiḥ //
             <span class="ref">MSS_3937</span></p>
         
         <p id="MSS_3938">
            asmin naktamaharvivekavikale kālādhame nīradaiḥ saṃnaddhairabhito niruddhagaganābhogāsu
            digbhittiṣu /<br />
            bhānorna prasarantu nāma kiraṇāḥ kiṃ tvasya tejasvinaḥ sattāmātraparigraheṇa vikasantyadyāpi
            padmākarāḥ //
             <span class="ref">MSS_3938</span></p>
         
         <p id="MSS_3939">
            asminnagṛhyata pinākabhṛtā salīlam ābaddhavepathuradhīravilocanāyāḥ /<br />
            vinyastamaṅgalamahauṣadhirīśvarāyāḥ srastoragapratisareṇa kareṇa pāṇiḥ //
             <span class="ref">MSS_3939</span></p>
         
         <p id="MSS_3940">
            asminnabhyudite jagattrayadiśāmullāsahetau diśām āsyamlānihare sudhārasanidhau deve
            niśāsvāmini /<br />
            vaktraṃ mudritamambujanma bhavatā cet kiṃ tataḥ śāśvataṃ naitasyeśvaramaulimaṇḍanamaṇergāyanti
            viśve yaśaḥ //
             <span class="ref">MSS_3940</span></p>
         
         <p id="MSS_3941">
            asmin na nirguṇaṃ gotre apatyamupajāyate /<br />
            ākare padmarāgāṇāṃ janma kācamaṇeḥ kutaḥ //
             <span class="ref">MSS_3941</span></p>
         
         <p id="MSS_3942">
            asminnambhodavṛndadhvanijanitaruṣi prekṣamāṇe'ntarikṣaṃ mā kāka vyākulo bhūstaruśirasi
            śavakravyaleśānaśāna /<br />
            dhatte mattebhakumbhavyatikarakarajagrāmavajrāgrajāgrad grāsavyāsaktamuktādhavalitakavalo
            na spṛhāmatra siṃhaḥ //
             <span class="ref">MSS_3942</span></p>
         
         <p id="MSS_3943">
            asminnīṣadvalitavitatastokavicchinnabhugnaḥ kiṃcillīlopacitavibhavaḥ puñjitaścotthitaśca
            /<br />
            dhūmodgārastaruṇamahiṣaskandhanīlo davāgneḥ svairaṃ sarpan sṛjati gagane gatvarān
            patrabhaṅgān //
             <span class="ref">MSS_3943</span></p>
         
         <p id="MSS_3944">
            asmin parasparadveṣaparuṣe puruṣāyuṣe /<br />
            kevalaṃ madhurā vāṇī dadātyānīya sauhṛdam //
             <span class="ref">MSS_3944</span></p>
         
         <p id="MSS_3945">
            asmin prakīrṇapaṭavāsakṛtāndhakāre dṛṣṭo manāṅmaṇivibhūṣaṇaraśmijālaiḥ /<br />
            pātālamudyataphaṇākṛtiśṛṅgako'yaṃ māmadya saṃsmarayatīva bhujaṅgalokaḥ //
             <span class="ref">MSS_3945</span></p>
         
         <p id="MSS_3946">
            asmin prakṛtimanojñe lagnā prāyeṇa mānmathī dṛṣṭiḥ /<br />
            sundari yato bhavatyāḥ pratikṣaṇaṃ kṣīyate madhyaḥ //
             <span class="ref">MSS_3946</span></p>
         
         <p id="MSS_3947">
            asmin bhūvalaye janasya mahimā bhāgyena saṃjāyate no tatrāsti hi kāraṇaṃ prayatatā
            naivātha kaścid guṇaḥ /<br />
            kākāyāśucibhojine hi vitaratyuccaistu loko baliṃ muktāhāraparāyaṇāya śucaye no hanta
            haṃsāya yat //
             <span class="ref">MSS_3947</span></p>
         
         <p id="MSS_3948">
            asmin marau kimaparaṃ vacasāmavācyaṃ mā muñca pāntha muhurāśritavatsalo bhūḥ /<br />
            etat tvayā jalalavāmiṣalālasena dṛṣṭaṃ jvalatparikaraṃ sikatāvitānam //
             <span class="ref">MSS_3948</span></p>
         
         <p id="MSS_3949">
            asmin mahatyanavadhau kila kālacakre dhanyāstu ye katipaye śukayogimukhyāḥ /<br />
            līnāstvadaṅghriyugale pariśuddhasattvās tānātmanastava nakhānavadhārayāmaḥ //
             <span class="ref">MSS_3949</span></p>
         
         <p id="MSS_3950">
            asmin mahāmohamaye kaṭāhe sūryāgninā rātridinendhanena /<br />
            māsartudarvīparighaṭṭanena bhūtāni kālaḥ pacatīti vārtā //
             <span class="ref">MSS_3950</span></p>
         
         <p id="MSS_3951">
            asmin varṣamahe na vartata idaṃ yatkāmadevotsave stheyaṃ putri nirannayā tadadhunā
            kiṃcin mukhe dīyatām /<br />
            ityukte jaratījanena kathamapyadhvanyavadhvā tataḥ paryaste'hani kalpitaśca kavalo
            dhautaśca dhārāśrubhiḥ //
             <span class="ref">MSS_3951</span></p>
         
         <p id="MSS_3952">
            asmin vasante na narāḥ sahante vadhūviyogaṃ ca balāsarogam /<br />
            kuraṅganābhidravalepabhābhir bhajantu dṛptāḥ pramadāḥ praliptāḥ //
             <span class="ref">MSS_3952</span></p>
         
         <p id="MSS_3953">
            asmin sakhe nanu maṇitvamahāsubhikṣe cintāmaṇe tvamupalo bhava mā maṇirbhūḥ /<br />
            adyedṛśā hi maṇayaḥ prabhavanti loke yeṣāṃ tṛṇagrahaṇakauśalameva bhūṣā //
             <span class="ref">MSS_3953</span></p>
         
         <p id="MSS_3954">
            asmin sthite vipadabhūd iti saṃcintya varjyate /<br />
            mūḍhaiḥ parivṛḍhairāpatsevako maṅgalecchubhiḥ //
             <span class="ref">MSS_3954</span></p>
         
         <p id="MSS_3955">
            asmi vīrajananīti jananyām asmi vīraramaṇīti ramaṇyām /<br />
            saṃmadaṃ vyadadhadutsukacetās tāratūryataralaścalito'nyaḥ //
             <span class="ref">MSS_3955</span></p>
         
         <p id="MSS_3956">
            asmi vīratanayā varavīra- preyasī ca kuru vīrasavitrīm /<br />
            adya hṛdyasamarairiti mātā kācidāha tilakākṣatapūrvam //
             <span class="ref">MSS_3956</span></p>
         
         <p id="MSS_3957">
            asmai karaṃ pravitarantu nṛpā na kasmād asyaiva tatra yadabhūt pratibhūḥ kṛpāṇaḥ /<br />
            daivād yadā pravitaranti na te tadaiva nedaṃkṛpā nijakṛpāṇakaragrahāya //
             <span class="ref">MSS_3957</span></p>
         
         <p id="MSS_3958">
            asya kṣoṇipateḥ parārdhaparayā lakṣīkṛtāḥ saṃkhyayā prajñācakṣuravekṣyamāṇatimiraprakhyāḥ
            kilākīrttayaḥ /<br />
            gīyante svaramaṣṭamaṃ kalayatā jātena vandhyodarān mūkānāṃ prakareṇa kūrmaramaṇīdugdhodadheḥ
            rodhasi //
             <span class="ref">MSS_3958</span></p>
         
         <p id="MSS_3959">
            asyatyuccaiḥ śakalitavapuścandano nātmagandhaṃ nekṣuryantrairapi madhuratāṃ pīḍyamāno
            jahāti /<br />
            yadvat svarṇaṃ na calati hitaṃ chinnaghṛṣṭopataptaṃ tadvat sādhuḥ kujananihato'pyanyathātvaṃ
            na yāti //
             <span class="ref">MSS_3959</span></p>
         
         <p id="MSS_3960">
            asya dagdhodarasyārthe kiṃ na kurvanti paṇḍitāḥ /<br />
            vānarīmiva vāgdevīṃ nartayanti gṛhe gṛhe //
             <span class="ref">MSS_3960</span></p>
         
         <p id="MSS_3961">
            asya pracaṇḍabhujadaṇḍabhavaḥ kṛśānuś caṇḍāṃśucaṇḍakarajit sumahāpratāpaḥ /<br />
            pratyarthibhūpatipalāśavanaṃ vidahya prauḍhāsu dikṣu bahudāhamurīkaroti //
             <span class="ref">MSS_3961</span></p>
         
         <p id="MSS_3962">
            asya prayāṇeṣu samagraśakter agresarairvājibhirutthitāni /<br />
            kurvanti sāmantaśikhāmaṇīnāṃ prabhāprarohāstamayaṃ rajāṃsi //
             <span class="ref">MSS_3962</span></p>
         
         <p id="MSS_3963">
            asya śrībhojarājasya dvayameva sudurlabham /<br />
            śatrūṇāṃ śṛṅkhalairlohaṃ tāmraṃ śāsanapatrakaiḥ //
             <span class="ref">MSS_3963</span></p>
         
         <p id="MSS_3964">
            asya snigdhasya varṇasya vipattirdāruṇā katham /<br />
            idaṃ ca mukhamādhuryaṃ kathaṃ dūṣitamagninā //
             <span class="ref">MSS_3964</span></p>
         
         <p id="MSS_3965">
            asyāṃ netrapathaṃ manye gatāyāṃ lolacakṣuṣi /<br />
            bhavanti pañcabāṇasya svabāṇā eva vairiṇaḥ //
             <span class="ref">MSS_3965</span></p>
         
         <p id="MSS_3966">
            asyāṃ prāvṛṣi cātakairjalakaṇā labdhā na cet kiṃ tato bhāviprāvṛṣi dāsyate dviguṇamityabhra
            tvayā gamyate /<br />
            ete'dyaiva layaṃ vrajanti pṛthukairetat kulīno na ced ekaḥ prāṇiti tāvataiva kṛtamastyatraiva
            naḥ saṃśayaḥ //
             <span class="ref">MSS_3966</span></p>
         
         <p id="MSS_3967">
            asyāṃ munīnāmapi mohamūhe bhṛgurmahān yatkucaśailaśīlī /<br />
            nānāradāhlādi mukhaṃ śritorur vyāso mahābhāratasargayogyaḥ //
             <span class="ref">MSS_3967</span></p>
         
         <p id="MSS_3968">
            asyāṃ vapurvyūhavidhānavidyāṃ kiṃ dyotayāmāsa navāṃ sa kāmaḥ /<br />
            pratyaṅgasaṅgasphuṭalabdhabhūmā lāvaṇyasīmā yadimāmupāste //
             <span class="ref">MSS_3968</span></p>
         
         <p id="MSS_3969">
            asyāṃ sakhe badhiralokanivāsabhūmau kiṃ kūjitena khalu kokila komalena /<br />
            ete hi daivahatakāstadabhinnavarṇaṃ tvāṃ kākameva kalayanti kalānabhijñāḥ //
             <span class="ref">MSS_3969</span></p>
         
         <p id="MSS_3970">
            asyāḥ kacānāṃ śikhinaśca kiṃnu vidhiṃ kalāpau vimateragātām /<br />
            tenāyamebhiḥ kimapūji puṣpair abhartsi dattvā sa kimardhacandram //
             <span class="ref">MSS_3970</span></p>
         
         <p id="MSS_3971">
            asyāḥ kararuhakhaṇḍita- kāṇḍapaṭaprakaṭanirgatā dṛṣṭiḥ /<br />
            paṭavigalitaniṣkaluṣā svadate pīyūṣadhāreva //
             <span class="ref">MSS_3971</span></p>
         
         <p id="MSS_3972">
            asyāḥ karaspardhanagardhanarddhir bālatvamāpat khalu pallavo yaḥ /<br />
            bhūyo'pi nāmādharasāmyagarvaṃ kurvan kathaṃ vāstu na sa pravālaḥ //
             <span class="ref">MSS_3972</span></p>
         
         <p id="MSS_3973">
            asyāḥ karṇāvataṃsena jitaṃ sarvaṃ vibhūṣaṇam /<br />
            tathaiva śobhate'tyartham asyāḥ śravaṇakuṇḍalam //
             <span class="ref">MSS_3973</span></p>
         
         <p id="MSS_3974">
            asyāḥ kāntasya rūpasya savaupamyātiśāyinaḥ /<br />
            ekaiva gacchet sādṛśyaṃ svacchāyā darpaṇāśritā //
             <span class="ref">MSS_3974</span></p>
         
         <p id="MSS_3975">
            asyāḥ kāmanivāsaramyabhavanaṃ vaktraṃ vilokyādarān niścityeva sudhākaraṃ priyatamaṃ
            bhūmīgataṃ śobhanam /<br />
            nāsāmauktikakaitavena rucirā tārāpi sā rohiṇī manye tadvirahāsahiṣṇuhṛdayā tatsaṃnidhiṃ
            sevate //
             <span class="ref">MSS_3975</span></p>
         
         <p id="MSS_3976">
            asyāḥ kuśeśayadṛśaḥ śaśiśubhraśubhraṃ nāsāgravarti navamauktikamācakāsti /<br />
            kailāsamānasasarovararājahaṃsyā niḥkṣiptamaṇḍamiva jāgrati puṇḍarīke //
             <span class="ref">MSS_3976</span></p>
         
         <p id="MSS_3977">
            asyāḥ khalu granthinibaddhakeśa- mallīkadambapratibimbaveṣāt /<br />
            smarapraśastī rajatākṣareyaṃ pṛṣṭhasthalīhāṭakapaṭṭikāyām //
             <span class="ref">MSS_3977</span></p>
         
         <p id="MSS_3978">
            asyāḥ padau cārutayā mahantāv apekṣya saukṣmyāllavabhāvabhājaḥ /<br />
            jātā pravālasya mahīruhāṇāṃ jānīmahe pallavaśabdalabdhiḥ //
             <span class="ref">MSS_3978</span></p>
         
         <p id="MSS_3979">
            asyāḥ pāṭalapāṇijāṅkitamuro nidrākaṣāye dṛśau nirdhauto'dharaśoṇimā vilulitasrastasrajo
            mūrdhajāḥ /<br />
            kāñcīdāma daraślathāñcalamiti prātarnikhātairdṛśor ebhiḥ kāmaśaraistadadbhutamabhūd
            yanme manaḥ kīlitam //
             <span class="ref">MSS_3979</span></p>
         
         <p id="MSS_3980">
            asyāḥ pīṭhopaviṣṭāyā abhyaṅgaṃ vitanotyasau /<br />
            lasacchroṇi caladveṇi naṭadgurupayodharam //
             <span class="ref">MSS_3980</span></p>
         
         <p id="MSS_3981">
            asyāḥ pīnastanavyāpte hṛdaye'smāsu nirdaye /<br />
            avakāśalavo'pyasti nātra kutra bibhartu naḥ //
             <span class="ref">MSS_3981</span></p>
         
         <p id="MSS_3982">
            asyāḥ saṃyamavān kaco madhukarairabhyarthyamāno muhur bhṛṅgīgopanajābhiśāpamacirādunmārṣṭukāmo
            nijam /<br />
            sīmantena kareṇa komalarucā sindūrabinducchalād ātaptāyasapiṇḍamaṇḍalamasāvādātumākāṅkṣati
            //
             <span class="ref">MSS_3982</span></p>
         
         <p id="MSS_3983">
            asyāḥ sa cārurmadhureva kāruḥ śvāsaṃ vitene malayānilena /<br />
            amūni sūnairvidadhe'ṅgakāni cakāra vācaṃ pikapañcamena //
             <span class="ref">MSS_3983</span></p>
         
         <p id="MSS_3984">
            asyāḥ sapakṣaikavidhoḥ kacaughaḥ sthāne mukhasyopari vāsamāpa /<br />
            pakṣasthatāvadbahucandrako'pi kalāpināṃ yena jitaḥ kalāpaḥ //
             <span class="ref">MSS_3984</span></p>
         
         <p id="MSS_3985">
            asyāḥ sargavidhau prajāpatirabhūccandro nu kāntaprabhaḥ śṛṅgāraikarasaḥ svayaṃ nu
            madano māso nu puṣpākaraḥ /<br />
            vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhaven manoharamidaṃ
            rūpaṃ purāṇo muniḥ //
             <span class="ref">MSS_3985</span></p>
         
         <p id="MSS_3986">
            asyāḥ sargavidhau prajāpatiraho candro na saṃbhāvyate no devaḥ kusumāyudho na ca madhurdūre
            viriñcaḥ prabhuḥ /<br />
            etanme matamutthiteyamamṛtāt kācit svayaṃ sindhunā yā manthācalaloḍitena haraye dattvā
            śriyaṃ rakṣitā //
             <span class="ref">MSS_3986</span></p>
         
         <p id="MSS_3987">
            asyāḥ sugandhinavakuṅkumapaṅkadatto mugdhaścakāsti tilako madirekṣaṇāyāḥ /<br />
            āviṣṭarāgamabhirāmamukhāravinda- niṣyandalagnamiva me hṛdayaṃ dvitīyam //
             <span class="ref">MSS_3987</span></p>
         
         <p id="MSS_3988">
            asyāḥ svedāmbubinducyutatilakatayā vyaktavaktrendukānter vāraṃvāreṇa vegaprahaṇanagaṇanākelivācālitāyāḥ
            /<br />
            tatpātotpātatālakramanamitadṛśastāṇḍavottālatālī- lālityāllobhitāḥ smaḥ pratipadamamunā
            kandukakrīḍitena //
             <span class="ref">MSS_3988</span></p>
         
         <p id="MSS_3989">
            asyāṅke kaṣapaṭṭabhāsicapalā śrīḥ svarṇarekhāyate dhārāsāraghanaṃ sudarśanamadaścakraṃ
            jagatpaśyati /<br />
            prodañcadvanamālamañjanarucā dehena pītāmbaraṃ dūronnītaśikhaṇḍamaṇḍalamidaṃ rūpaṃ
            harerambudaḥ //
             <span class="ref">MSS_3989</span></p>
         
         <p id="MSS_3990">
            asyā dhāmasarovare bhujabise vaktrāravinde bhraman netrabhrūbhramare suyauvanajale
            kastūrikāpaṅkile /<br />
            vakṣojapratikumbhikumbhadalanakrodhādupetya drutaṃ magnaścittamataṃgajaḥ kathamasāvutthāya
            niryāsyati //
             <span class="ref">MSS_3990</span></p>
         
         <p id="MSS_3991">
            asyānanasya bhavataḥ khalu koṭireṣā kaṇṭārikā yadi bhavedaviśīrṇaparṇā /<br />
            yogyā kva te karabha kalpatarorlatāyās te pallavā vimalavidrumabhaṅgabhājaḥ //
             <span class="ref">MSS_3991</span></p>
         
         <p id="MSS_3992">
            asyābhyāsād granthavaryasya śiṣyaḥ sarvajñaḥ syād visphuraccārubuddhiḥ /<br />
            arthaṃ kāmaṃ vetti dharmaṃ ca mokṣaṃ niḥsaṃdehaṃ śīlituṃ paṇḍito'pi //
             <span class="ref">MSS_3992</span></p>
         
         <p id="MSS_3993">
            asyā manoharākārakabarībhāratarjitāḥ /<br />
            lajjayeva vane vāsaṃ cakruścamarabarhiṇaḥ //
             <span class="ref">MSS_3993</span></p>
         
         <p id="MSS_3994">
            asyāmapūrva iva ko'pi kalaṅkariktaś candro'paraḥ kimuta tanmakaradhvajena /<br />
            romāvalīguṇamilatkucamandareṇa nirmathya nābhijaladhiṃ dhruvamuddhṛtaḥ syāt //
             <span class="ref">MSS_3994</span></p>
         
         <p id="MSS_3995">
            asyā mukhaṃ himarucirnanu yadvidhātrā saṃpūrya sarvamavaśeṣatayātra muktaḥ /<br />
            āśyānatāmupagato'sya rucā cakāsti nāsāgramauktikamiṣādamṛtasya binduḥ //
             <span class="ref">MSS_3995</span></p>
         
         <p id="MSS_3996">
            asyā mukhaśrīpratibimbameva jalācca tātānmukurācca mitrāt /<br />
            abhyarthya dhattaḥ khalu padmacandrau vibhūṣaṇaṃ yācitakaṃ kadācit //
             <span class="ref">MSS_3996</span></p>
         
         <p id="MSS_3997">
            asyā mukhasyāstu na pūrṇamāsyaṃ pūrṇasya jitvā mahimā himāṃśum /<br />
            bhrūlakṣmakhaṇḍaṃ dadhadardhamindur bhālastṛtīyaḥ khalu yasya bhāgaḥ //
             <span class="ref">MSS_3997</span></p>
         
         <p id="MSS_3998">
            asyā mukhena lokānāṃ hṛtapaṅkajakāntinā /<br />
            niśāsu nāśitā nidrā kumudānāmivendunā //
             <span class="ref">MSS_3998</span></p>
         
         <p id="MSS_3999">
            asyā mukhenaiva vijitya nitya- spardhī milatkuṅkumaroṣabhāsā /<br />
            prasahya candraḥ khalu nahyamānaḥ syādeva tiṣṭhatpariveṣapāśaḥ //
             <span class="ref">MSS_3999</span></p>
         
         <p id="MSS_4000">
            asyā mukhendāvadharaḥ sudhābhūr bimbasya yuktaḥ pratibimba eṣaḥ /<br />
            tasyāthavā śrīrdrumabhāji deśe saṃbhāvyamānāsya tu vidrume sā //
             <span class="ref">MSS_4000</span></p>
         
         <p id="MSS_4001">
            asyāmoṣadhayo jvalantu dadhatu jyotīṃṣi kīṭā api pronmīlantu bhujaṅgamaulimaṇayaḥ
            krīḍantu dīpāṅkurāḥ /<br />
            praṣṭavyāḥ khalu yūyameva yadi ko'pyastaṃ gate bhāsvati prauḍḥadhvāntapayodhimagnajagatīhastāvalambakṣamaḥ
            //
             <span class="ref">MSS_4001</span></p>
         
         <p id="MSS_4002">
            asyā yadaṣṭādaśa saṃvibhajya vidyāḥ śrutī dadhraturardhamardham /<br />
            karṇāntarutkīrṇagabhīrarekhaḥ kiṃ tasya saṃkhyaiva navā navāṅkaḥ //
             <span class="ref">MSS_4002</span></p>
         
         <p id="MSS_4003">
            asyā yadāsyena purastiraśca tiraskṛtaṃ śītarucāndhakāram /<br />
            sphuṭasphuradbhaṅgikacacchalena tadeva paścādidamasti baddham //
             <span class="ref">MSS_4003</span></p>
         
         <p id="MSS_4004">
            asyāriprakaraḥ śaraśca nṛpateḥ saṃkhye patantāvubhau sītkāraṃ ca na saṃmukhau racayataḥ
            kampaṃ ca na prāpnutaḥ /<br />
            tadyuktaṃ na punarnivṛttirubhayorjāgarti yanmuktayor ekastatra bhinatti mitramaparaścāmitramityadbhutam
            //
             <span class="ref">MSS_4004</span></p>
         
         <p id="MSS_4005">
            asyā lalāṭe racitā sakhībhir vibhāvyate candanapatralekhā /<br />
            āpāṇḍurakṣāmakapolabhittāv anaṅgabāṇavraṇapaṭṭikeva //
             <span class="ref">MSS_4005</span></p>
         
         <p id="MSS_4006">
            asyā vapuṣi tāruṇyaṃ śaiśavaṃ vā kṛtāspadam /<br />
            jātiḥ kāpālikasyeva na kenāpyavadhāryate //
             <span class="ref">MSS_4006</span></p>
         
         <p id="MSS_4007">
            asyā vapuṣi tulāyāṃ śaiśavaguñjāṃ ca yauvanaṃ hema /<br />
            tulayati kutukini kāme na namati madhyānmanaḥsūcī //
             <span class="ref">MSS_4007</span></p>
         
         <p id="MSS_4008">
            asyāścedalakāvalī kṛtamaliśreṇībhireṇīdṛśaḥ saundaryaṃ yadi cakṣuṣostaralayoḥ kiṃ
            manmathasyāyudhaiḥ /<br />
            kā prītiḥ kanakāravindamukule pīnau stanau cedato manye kācidiyaṃ manobhavakṛtā māyā
            jaganmohinī //
             <span class="ref">MSS_4008</span></p>
         
         <p id="MSS_4009">
            asyāśced gatisaukumāryamadhunā haṃsasya garvairalaṃ saṃlāpo yadi dhāryatāṃ parabhṛtairvācaṃyamatvavratam
            /<br />
            aṅgānāmakaṭhoratā yadi dṛṣatprāyaiva sā mālatī kāntiścet kamalā kimatra bahunā kāṣāyamālambatām
            //
             <span class="ref">MSS_4009</span></p>
         
         <p id="MSS_4010">
            asyāsirbhujagaḥ svakośasuṣirākṛṣṭaḥ sphuratkṛṣṇimā kamponmīladarālalīlavalanasteṣāṃ
            bhiye bhūbhujām /<br />
            saṃgrāmeṣu nijāṅgulīmayamahāsiddhauṣadhīvīrudhaḥ parvāsye viniveśya jāṅgulikatā yairnāma
            nālambitā //
             <span class="ref">MSS_4010</span></p>
         
         <p id="MSS_4011">
            asyāstanimā madhye prathimā kucayordṛśośca cāñcalyam /<br />
            ūrvoḥ krameṇa vṛtto- nnāhaśca tulyatāṃ dadhati //
             <span class="ref">MSS_4011</span></p>
         
         <p id="MSS_4012">
            asyāstanusyandanasaṃsmito vai sa mīnaketurjagatīṃ vijetum /<br />
            sakuṅkumālekhamiṣeṇa vīro vyamocayaccārutarāṃ patākām //
             <span class="ref">MSS_4012</span></p>
         
         <p id="MSS_4013">
            asyāstanau virahatāṇḍavaraṅgabhūmau svedodabindukusumāñjalimāvikīrya /<br />
            nāndīṃ papāṭha pṛthuvepathuvepamāna- kāñcīlatākalaravaiḥ smarasūtradhāraḥ //
             <span class="ref">MSS_4013</span></p>
         
         <p id="MSS_4014">
            asyāstuṅgamiva stanadvayamidaṃ nimneva nābhiḥ sthitā dṛśyante viṣamonnatāśca valayo
            bhittau samāyāmapi /<br />
            aṅge ca pratibhāti mārdavamidaṃ snigdhasvabhāvaściraṃ premṇā manmukhacandramīkṣata
            iva smereva vaktīti ca //
             <span class="ref">MSS_4014</span></p>
         
         <p id="MSS_4015">
            asyāstrāṇamaho viyogaduritādasmāsu kṛtvā kṛtī svairaṃ gacchasi tattu kiṃ vimṛśasi
            trāsāvahaṃ hanta naḥ /<br />
            vācāleṣu dineṣu kokilarutairutpañcamaprakramaiḥ sajyotsnāsu ca yāminīṣvaśaraṇāḥ kiṃ
            nāma kurmo vayam //
             <span class="ref">MSS_4015</span></p>
         
         <p id="MSS_4016">
            asyaikasyāpi kāyasya sahajā asthikhaṇḍakāḥ /<br />
            pṛthak pṛthag gamiṣyanti kimutānyaḥ priyo janaḥ //
             <span class="ref">MSS_4016</span></p>
         
         <p id="MSS_4017">
            asyaiva rambhoru tāvananasya dṛśaiva saṃjīvitamanmathasya /<br />
            vanaṃ vidhātā nanu nīrajānāṃ nīrājanārthaṃ kimu nirmimīte //
             <span class="ref">MSS_4017</span></p>
         
         <p id="MSS_4018">
            asyaiva sargāya bhavatkarasya sarojasṛṣṭirmama hastalekhaḥ /<br />
            ityāha dhātā hariṇekṣaṇāyāṃ kiṃ hastalekhīkṛtayā tayāsyām //
             <span class="ref">MSS_4018</span></p>
         
         <p id="MSS_4019">
            asyodarasya pratitulyaśobhaṃ nāstīti dhātrā bhuvanatraye'pi /<br />
            saṃkhyānarekhā iva saṃprayuktās tisro virejurvalayaḥ sudatyāḥ //
             <span class="ref">MSS_4019</span></p>
         
         <p id="MSS_4020">
            asyorvīramaṇasya pārvaṇavidhudvairājyasajjaṃ yaśaḥ sarvāṅgojjvalaśarvaparvatasitaśrīgarvanirvāsi
            yat /<br />
            tatkambupratibimbitaṃ kimu śaratparjanyarājiśriyaḥ paryāyaḥ kimu dugdhasindhupayasāṃ
            sarvānuvādaḥ kimu //
             <span class="ref">MSS_4020</span></p>
         
         <p id="MSS_4021">
            asraṃ locanakoṇa eva kṛpaṇadravyāyate sarvadā kaṇṭhe kākuvacaḥ prasuptakamalakroḍasthabhṛṅgāyate
            /<br />
            hā rāvo hṛdaye viyogikulajākāmābhilāṣāyate vaidehīvirahajvaro raghupaterāpākatāpāyate
            //
             <span class="ref">MSS_4021</span></p>
         
         <p id="MSS_4022">
            asramajasraṃ moktuṃ dhiṅ naḥ karṇāyate nayane /<br />
            draṣṭavyaṃ paridṛṣṭaṃ tatkaiśoraṃ vrajastrībhiḥ //
             <span class="ref">MSS_4022</span></p>
         
         <p id="MSS_4023">
            asrasrotastaraṅgabhramiṣu taralitā māṃsapaṅke luṭhantaḥ sthūlāsthigranthibhaṅgairdhavalabisalatāgrāsamākalpayantaḥ
            /<br />
            māyāsiṃhasya śaureḥ sphuradaruṇahṛdambhojasaṃśleṣabhājaḥ pāyāsurdaityavakṣaḥsthalakuharasarorājahaṃsā
            nakhā vaḥ //
             <span class="ref">MSS_4023</span></p>
         
         <p id="MSS_4024">
            asrākṣīnnavanīlanīrajadalopāntātisūkṣmāyata- tvaṅmātrāntaritāmiṣaṃ yadi vapurnaitat
            prajānāṃ patiḥ /<br />
            pratyagrakṣaradasravisrapiśitagrāsagrahaṃ gṛhṇato gṛdhradhvāṅkṣavṛkāṃstanau nipatataḥ
            ko vā kathaṃ vārayet //
             <span class="ref">MSS_4024</span></p>
         
         <p id="MSS_4025">
            asvatantrāḥ striyaḥ kāryāḥ puruṣaiḥ svairdivāniśam /<br />
            viṣayeṣu ca sajjantyaḥ saṃsthāpya hyātmano vaśe //
             <span class="ref">MSS_4025</span></p>
         
         <p id="MSS_4026">
            asvādhyāyaḥ pikānāṃ madanamakhasamārambhaṇasyādhimāso nidrāyā janmalagnaṃ kimapi madhulihāṃ
            ko'pi durbhikṣakālaḥ /<br />
            ṛṣṭiryātrotsukānāṃ malayajamarutāṃ pānthakāntākṛtāntaḥ prāleyonmūlamūlaṃ samajani
            samayaḥ kaścidautpātiko'yam //
             <span class="ref">MSS_4026</span></p>
         
         <p id="MSS_4027">
            ahaṃkāra kvāpi vraja vṛjina he mā tvamiha bhūr abhūmirdarpāṇāmahamapasara tvaṃ piśuna
            he /<br />
            are krodha sthānāntaramanusarānanyamanasāṃ trilokīnātho naḥ sphurati hṛdi devo harirasau
            //
             <span class="ref">MSS_4027</span></p>
         
         <p id="MSS_4028">
            ahaṃkāro dhiyaṃ brūte mainaṃ suptaṃ prabodhaya /<br />
            utthite paramānande na tvaṃ nāhaṃ na vai jagat //
             <span class="ref">MSS_4028</span></p>
         
         <p id="MSS_4029">
            ahaṃ kimambā kimabhīṣṭatāpade taveti māturdhuri tātapṛcchayā /<br />
            pralobhyatulyaṃ pravadantamarbhakaṃ mudā hasañ jighrati mūrdhni puṇyabhāk //
             <span class="ref">MSS_4029</span></p>
         
         <p id="MSS_4030">
            ahaṃkṛteḥ paricchedān avidyāmacitiṃ tathā /<br />
            jahi yenopalabdhiste kāpi syānnistulādbhutā //
             <span class="ref">MSS_4030</span></p>
         
         <p id="MSS_4031">
            ahaṃ ca tvaṃ ca rājendra lokanāthāvubhāvapi /<br />
            bahuvrīhirahaṃ rājan ṣaṣṭhītatpuruṣo bhavān //
             <span class="ref">MSS_4031</span></p>
         
         <p id="MSS_4032">
            ahaṃ ca devanandī ca kuśāgrīyadhiyāvubhau /<br />
            naiva śabdāmbudheḥ pāraṃ kimanye jaḍabuddhayaḥ //
             <span class="ref">MSS_4032</span></p>
         
         <p id="MSS_4033">
            ahaṃ tanīyānatikomalaśca stanadvayaṃ voḍhumalaṃ na tāvat /<br />
            itīva tatsaṃvahanārthamasyā valitrayaṃ puṣyati madhyabhāgaḥ //
             <span class="ref">MSS_4033</span></p>
         
         <p id="MSS_4034">
            ahaṃ tāvan mahārāje pitṛtvaṃ nopalakṣaye /<br />
            bhrātā bhartā ca bandhuśca pitā ca mama rāghavaḥ //
             <span class="ref">MSS_4034</span></p>
         
         <p id="MSS_4035">
            ahaṃ tenāhūtā kimapi kathayāmīti vijane samīpe cāsīnā saralahṛdayatvādavahitā /<br />
            tataḥ karṇopānte kimapi vadatāghrāya vadanaṃ gṛhītvā dhammillaṃ mama sakhi nipīto'dhararasaḥ
            //
             <span class="ref">MSS_4035</span></p>
         
         <p id="MSS_4036">
            ahaṃ na cet syāṃ mayi duṣṭabhāvanām ime vrajeyurna nirāśrayā janāḥ /<br />
            tadenasā yojayataḥ parān svayaṃ mamaiva yuktā khalu nanvapatrapā //
             <span class="ref">MSS_4036</span></p>
         
         <p id="MSS_4037">
            ahaṃ nayanajaṃ vāri niroḍhumapi na kṣamaḥ /<br />
            rāmaḥ sītāviyogārto babandha saritāṃ patim //
             <span class="ref">MSS_4037</span></p>
         
         <p id="MSS_4038">
            ahaṃ naśyāmi mānena mānena kalahaṃ kṛthāḥ /<br />
            virodhametya kāntena kānte na paritapyate //
             <span class="ref">MSS_4038</span></p>
         
         <p id="MSS_4039">
            ahaṃbhāvātyayo jātu sukaro na kathaṃcana /<br />
            cetanāyāmahambhāvo bhautikyāṃ vijitaḥ sakṛt /<br />
            ādhyātmikyāṃ punaścaiṣa sphītaḥ sphurati no'grataḥ //
             <span class="ref">MSS_4039</span></p>
         
         <p id="MSS_4040">
            ahaṃ mametyeva bhavasya bījaṃ na me na cāhaṃ bhavabījaśāntiḥ /<br />
            bīje pranaṣṭe kuta eva janma nirindhano vahnirupaiti śāntim //
             <span class="ref">MSS_4040</span></p>
         
         <p id="MSS_4041">
            ahaṃ mahānasāyātaḥ kalpito narakastava /<br />
            mayā māṃsādikaṃ bhuktaṃ bhīmaṃ jānīhi māṃ baka //
             <span class="ref">MSS_4041</span></p>
         
         <p id="MSS_4042">
            ahaṃyuvaravarṇinījanamadāyatodavrata- sphuraccaturapañcamasvarajitānyapakṣivrajaḥ
            /<br />
            rasālataruṇā kṛtāmasamatulyatāmātmano vihantumiha kokilaḥ phalinamanyamudvīkṣate //
             <span class="ref">MSS_4042</span></p>
         
         <p id="MSS_4043">
            ahaṃ rathāṅganāmeva priyā sahacarīva me /<br />
            ananujñātasaṃparkā dhāriṇī rajanīva nau //
             <span class="ref">MSS_4043</span></p>
         
         <p id="MSS_4044">
            ahaṃ vo rakṣitetyuktvā yo na rakṣati bhūmipaḥ /<br />
            sa saṃhatya nihantavyaḥ śveva sonmāda āturaḥ //
             <span class="ref">MSS_4044</span></p>
         
         <p id="MSS_4045">
            ahaṃ sadā prāṇasamaṃ mahībhujām ayaṃ tu māṃ vetti nṛpastṛṇopamam /<br />
            itīva karṇeṣu suvarṇamarthināṃ svakhedamākhyātumabhūt kṛtāspadam //
             <span class="ref">MSS_4045</span></p>
         
         <p id="MSS_4046">
            ahaṃ hi saṃmato rājño ya evaṃ manyate kudhīḥ /<br />
            balīvardaḥ sa vijñeyo viṣāṇaparivarjitaḥ //
             <span class="ref">MSS_4046</span></p>
         
         <p id="MSS_4047">
            ahanyahani boddhavyaṃ kimadya sukṛtaṃ kṛtam /<br />
            dattaṃ vā dāpitaṃ vāpi vāksāhyamapi vākkṛtam //
             <span class="ref">MSS_4047</span></p>
         
         <p id="MSS_4048">
            ahanyahani bhūtāni gacchanti caramālayam /<br />
            śeṣāḥ sthāvaramicchanti kimāścaryamataḥparam //
             <span class="ref">MSS_4048</span></p>
         
         <p id="MSS_4049">
            ahanyahani bhūtāni sṛjatyeva prajāpatiḥ /<br />
            adyāpi na sṛjatyekaṃ yo'rthinaṃ nāvamanyate //
             <span class="ref">MSS_4049</span></p>
         
         <p id="MSS_4050">
            ahanyahani yācantaṃ ko'vamanyed guruṃ yathā /<br />
            mārjanaṃ darpaṇasyeva yaḥ karoti dine dine //
             <span class="ref">MSS_4050</span></p>
         
         <p id="MSS_4051">
            ahanyahanyātmana eva tāvaj jñātuṃ pramādaskhalitaṃ na śakyam /<br />
            prajāsu kaḥ kena pathā prayātīty aśeṣato veditumasti śaktiḥ //
             <span class="ref">MSS_4051</span></p>
         
         <p id="MSS_4052">
            ahamapi pare'pi kavayas tathāpi mahadantaraṃ parijñeyam /<br />
            aikyaṃ ralayoryadyapi tat kiṃ karabhāyate kalabhaḥ //
             <span class="ref">MSS_4052</span></p>
         
         <p id="MSS_4053">
            ahamasmi nīlakaṇṭhas tava khalu tuṣyāmi śabdamātreṇa /<br />
            nāhaṃ jaladhara bhavataś cātaka iva jīvanaṃ yāce //
             <span class="ref">MSS_4053</span></p>
         
         <p id="MSS_4054">
            ahamahamikābaddhotsāhaṃ ratotsavaśaṃsini prasarati muhuḥ prauḍhastrīṇāṃ kathāmṛtadurdine
            /<br />
            kalitapulakā sadyaḥ stokodgatastanakorake valayati śanairbālā vakṣaḥsthale taralāṃ
            dṛśam //
             <span class="ref">MSS_4054</span></p>
         
         <p id="MSS_4055">
            ahamiva dinalakṣmīḥ proṣitaprāṇanāthā tvamiva pathika panthā muktapānthānubandhaḥ
            /<br />
            ayamapi paradeśaḥ so'pi yatrāsi gantā madanamadhuramūrte kiṃ vṛthā satvaro'si //
             <span class="ref">MSS_4055</span></p>
         
         <p id="MSS_4056">
            ahamiva śūnyamaraṇyaṃ vayamiva tanutāṃ gatāni toyāni /<br />
            asmākamivocchvāsā divasā dīrghāśca taptāśca //
             <span class="ref">MSS_4056</span></p>
         
         <p id="MSS_4057">
            ahamiha kṛtavidyo veditā satkalānāṃ dhanapatirahameko rūpalāvaṇyayuktaḥ /<br />
            iti kṛtagurugarvaḥ khidyate kiṃ jano'yaṃ katipayadinamadhye sarvametanna kiṃcit //
             <span class="ref">MSS_4057</span></p>
         
         <p id="MSS_4058">
            ahamiha sthitavatyapi tāvakī tvamapi tatra vasannapi māmakaḥ /<br />
            na tanusaṃgatamārya susaṃgataṃ hṛdayasaṃgatameva susaṃgatam //
             <span class="ref">MSS_4058</span></p>
         
         <p id="MSS_4059">
            ahameko na me kaścin nāhamanyasya kasyacit /<br />
            na taṃ paśyāmi yasyāhaṃ na hi so'sti na yo mama //
             <span class="ref">MSS_4059</span></p>
         
         <p id="MSS_4060">
            ahametya pataṅgavartmanā punaraṅkāśrayaṇī bhavāmi te /<br />
            caturaiḥ surakāminījanaiḥ priya yāvanna vilobhyase divi //
             <span class="ref">MSS_4060</span></p>
         
         <p id="MSS_4061">
            ahameva guruḥ sudāruṇānām iti hālāhala tāta mā sma dṛpyaḥ /<br />
            nanu santi bhavādṛśāni bhūyo bhuvane'smin vacanāni durjanānām //
             <span class="ref">MSS_4061</span></p>
         
         <p id="MSS_4062">
            ahameva balī na cāpara iti buddhiḥ pralayaṃkarī nṛṇām /<br />
            nahi santi mahītale kati prabalairye vijitā baloddhatāḥ //
             <span class="ref">MSS_4062</span></p>
         
         <p id="MSS_4063">
            ahameva mato mahīpater iti sarvaḥ prakṛtiṣvacintayat /<br />
            udadheriva nimnagāśateṣv abhavannāsya vimānanā kvacit //
             <span class="ref">MSS_4063</span></p>
         
         <p id="MSS_4064">
            aharan kasyacid dravyaṃ yo naraḥ sukhamāvaset /<br />
            sarvataḥ śaṅkitaḥ steno mṛgogrāmamivāgataḥ //
             <span class="ref">MSS_4064</span></p>
         
         <p id="MSS_4065">
            aharniśaṃ jāgaraṇodyato janaḥ śramaṃ vidhatte viṣayecchayā yathā /<br />
            tapaḥśramaṃ cet kurute tathā kṣaṇaṃ kimaśnute'nantasukhaṃ na pāvanam //
             <span class="ref">MSS_4065</span></p>
         
         <p id="MSS_4066">
            aharniśā veti ratāya pṛcchati kramoṣṇaśītānnakarārpaṇād viṭe /<br />
            hriyā vidagdhā kila tanniṣedhinī nyadhatta saṃdhyāmadhure'dhare'ṅgulim //
             <span class="ref">MSS_4066</span></p>
         
         <p id="MSS_4067">
            ahalyākelikāle'bhūt kandarpāṇāṃ śatadvayam /<br />
            tatpañcabāṇabhinnākṣaḥ sahasrākṣo'ndhatāṃ gataḥ //
             <span class="ref">MSS_4067</span></p>
         
         <p id="MSS_4068">
            ahastāni sahastānām apadāni catuṣpadām /<br />
            phalgūni tatra mahatāṃ jīvo jīvasya jīvanam //
             <span class="ref">MSS_4068</span></p>
         
         <p id="MSS_4069">
            ahaha karmakarīyati bhūpatiṃ narapatīyati karmakaraṃ naraḥ /<br />
            jalanidhīyati kūpamapāṃ nidhiṃ gatajalīyati madyamadākulaḥ //
             <span class="ref">MSS_4069</span></p>
         
         <p id="MSS_4070">
            ahaha kimadhunā mudhaiva badhnāsy anucitakāriṇi karṇadantapatram /<br />
            nanu tava caṭulabhru karṇapālir bhuvanavilocanakālasārapāśaḥ //
             <span class="ref">MSS_4070</span></p>
         
         <p id="MSS_4071">
            ahaha gṛhī kva nu kuśalī baddhaḥ saṃsārasāgare kṣiptaḥ /<br />
            kathamapi labhate potaṃ tenāpi nimajjati nitāntam //
             <span class="ref">MSS_4071</span></p>
         
         <p id="MSS_4072">
            ahaha caṇḍa samīraṇa dāruṇaṃ kimidamācaritaṃ caritaṃ tvayā /<br />
            yadiha cātakacañcupuṭodare patati vāri tadeva nivāritam //
             <span class="ref">MSS_4072</span></p>
         
         <p id="MSS_4073">
            ahaha nayane mithyādṛgvat sadīkṣaṇavarjite śravaṇayugalaṃ duṣputro vā śrṇoti na bhāṣitam
            /<br />
            skhalati caraṇadvandvaṃ mārge madākulalokavad vapuṣi jarasā jīrṇe varṇo vyapaiti kalatravat
            //
             <span class="ref">MSS_4073</span></p>
         
         <p id="MSS_4074">
            ahaha sahajamohā dehagehaprapañce navaratamatimagnā kāminīvigrahāptiḥ /<br />
            tadahamiha vihartuṃ saṃtatāmodamugdhā svahitamahitakṛtyaṃ hanta nāntaḥ smarāmi //
             <span class="ref">MSS_4074</span></p>
         
         <p id="MSS_4075">
            ahānyastamayāntāni udayāntā ca śarvarī /<br />
            sukhasyāntaḥ sadā duḥkhaṃ duḥkhasyāntaḥ sadā sukham //
             <span class="ref">MSS_4075</span></p>
         
         <p id="MSS_4076">
            ahāpayan nṛpaḥ kālaṃ bhṛtyānāmanuvartinām /<br />
            karmaṇāmānurūpyeṇa vṛttiṃ samanukalpayet //
             <span class="ref">MSS_4076</span></p>
         
         <p id="MSS_4077">
            ahāryaḥ sarvamadhyasthaḥ kāñcanadyutimudvahan /<br />
            satpradakṣiṇayogyatvam upayāti mahonnataḥ //
             <span class="ref">MSS_4077</span></p>
         
         <p id="MSS_4078">
            ahāryeṇa kadāpyanyair asaṃhāryeṇa kenacit /<br />
            titikṣākavacenaiva sarvaṃ jayati saṃvṛtaḥ //
             <span class="ref">MSS_4078</span></p>
         
         <p id="MSS_4079">
            ahiṃ nṛpaṃ ca śārdūlaṃ vṛddhaṃ ca bālakaṃ tathā /<br />
            paraśvānaṃ ca mūrkhaṃ ca sapta suptān na bodhayet //
             <span class="ref">MSS_4079</span></p>
         
         <p id="MSS_4080">
            ahiṃsayaiva bhūtānāṃ kāryaṃ śreyo'muśāsanam /<br />
            vāk caiva madhurā ślakṣṇā prayojyā dharmamicchatā //
             <span class="ref">MSS_4080</span></p>
         
         <p id="MSS_4081">
            ahiṃsā dhāma dharmasya duḥkhasyāyatanaṃ spṛhā /<br />
            saṅgatyāgaḥ padaṃ mukter yogābhyāsaḥ padaṃ śucaḥ //
             <span class="ref">MSS_4081</span></p>
         
         <p id="MSS_4082">
            ahiṃsā paramo dharmaḥ ahiṃsā paramā gatiḥ /<br />
            ahiṃsā paramā prītis tvahiṃsā paramaṃ padam //
             <span class="ref">MSS_4082</span></p>
         
         <p id="MSS_4083">
            ahiṃsā paramo dharmas tathāhiṃsā paro damaḥ /<br />
            ahiṃsā paramaṃ dānam ahiṃsā paramaṃ tapaḥ //
             <span class="ref">MSS_4083</span></p>
         
         <p id="MSS_4084">
            ahiṃsā paramo yajñas tathāhiṃsā paraṃ balam /<br />
            ahiṃsā paramaṃ mitram ahiṃsā paramaṃ sukham /<br />
            ahiṃsā paramaṃ satyam ahiṃsā paramaṃ śrutam //
             <span class="ref">MSS_4084</span></p>
         
         <p id="MSS_4085">
            ahiṃsā paramo dharmo hyahiṃsaiva paraṃ tapaḥ /<br />
            ahiṃsā paramaṃ dānam ityāhurmunayaḥ sadā //
             <span class="ref">MSS_4085</span></p>
         
         <p id="MSS_4086">
            ahiṃsāpūrvako dharmo yasmāt sarvahite rataḥ /<br />
            yūkāmatkuṇadaṃśādīṃs tasmāt tānapi rakṣayet //
             <span class="ref">MSS_4086</span></p>
         
         <p id="MSS_4087">
            ahiṃsā prathamaṃ puṣpaṃ dvitīyendriyanigraham /<br />
            tṛtīyaṃ tu dayā puṣpaṃ turīyaṃ dānapuṣpakam //
             <span class="ref">MSS_4087</span></p>
         
         <p id="MSS_4088">
            ahiṃsā satyamasteyaṃ tyāgo maithunavarjanam /<br />
            pañcasveteṣu vākyeṣu sarve dharmāḥ pratiṣṭhitāḥ //
             <span class="ref">MSS_4088</span></p>
         
         <p id="MSS_4089">
            ahiṃsā satyamasteyaṃ brahmacaryaparigrahaḥ /<br />
            iṣṭāniṣṭaparā cintā yama eṣa prakīrtitaḥ //
             <span class="ref">MSS_4089</span></p>
         
         <p id="MSS_4090">
            ahiṃsā satyamasteyaṃ śaucamindriyanigrahaḥ /<br />
            etaṃ sāmāsikaṃ dharmaṃ cāturvarṇye'bravīnmanuḥ //
             <span class="ref">MSS_4090</span></p>
         
         <p id="MSS_4091">
            ahiṃsā satyamasteyaṃ śaucamindriyanigrahaḥ /<br />
            dānaṃ damo dayā kṣāntiḥ sarveṣāṃ dharmasādhanam //
             <span class="ref">MSS_4091</span></p>
         
         <p id="MSS_4092">
            ahiṃsā satyavacanaṃ sarvabhūtānukampanam /<br />
            śamo dānaṃ yathāśakti gārhasthyo dharma uttamaḥ //
             <span class="ref">MSS_4092</span></p>
         
         <p id="MSS_4093">
            ahiṃsā satyavacanaṃ sarvabhūteṣu cārjavam /<br />
            kṣamā caivāpramādaśca yasyaite sa sukhī bhavet //
             <span class="ref">MSS_4093</span></p>
         
         <p id="MSS_4094">
            ahiṃsā satyavacanam ānṛśaṃsyaṃ damo ghṛṇā /<br />
            etat tapo vidurdhīrā na śarīrasya śoṣaṇam //
             <span class="ref">MSS_4094</span></p>
         
         <p id="MSS_4095">
            ahiṃsā sūnṛtā vāṇī satyaṃ śaucaṃ dayā kṣamā /<br />
            varṇināṃ liṅgināṃ caiva sāmānyo dharma ucyate //
             <span class="ref">MSS_4095</span></p>
         
         <p id="MSS_4096">
            ahiṃsāsūnṛtāsteyabrahmākiṃcanatāratam /<br />
            supātraṃ munibhiḥ proktaṃ rājadveṣavivarjitam //
             <span class="ref">MSS_4096</span></p>
         
         <p id="MSS_4097">
            ahiṃsrasya tapo'kṣayyam ahiṃsro yajate sadā /<br />
            ahiṃsraḥ sarvabhūtānāṃ yathā mātā yathā pitā //
             <span class="ref">MSS_4097</span></p>
         
         <p id="MSS_4098">
            ahitaṃ ca hitākāraṃ dhārṣṭyājjalpanti ye narāḥ /<br />
            avekṣya mantrabāhyāste kartavyāḥ kṛtyadūṣaṇāḥ //
             <span class="ref">MSS_4098</span></p>
         
         <p id="MSS_4099">
            ahitahitavicāraśūnyabuddheḥ śrutisamayairbahubhirbahiṣkṛtasya /<br />
            udarabharaṇamātrakevalecchoḥ puruṣapaśośca paśośca ko viśeṣaḥ //
             <span class="ref">MSS_4099</span></p>
         
         <p id="MSS_4100">
            ahitāt pratiṣedhaśca hite cānupravartanam /<br />
            vyasane cāparityāgas trividhaṃ mitralakṣaṇam //
             <span class="ref">MSS_4100</span></p>
         
         <p id="MSS_4101">
            ahitādanapatrapastrasann atimātrojjhitabhīranāstikaḥ /<br />
            vinayopahitastvayā kutaḥ sadṛśo'nyo guṇavānavismayaḥ //
             <span class="ref">MSS_4101</span></p>
         
         <p id="MSS_4102">
            ahituṇḍikadṛṣṭīnām aśeṣā bhoginaḥ padam /<br />
            na saṃvartāgnisārathye sthātā yanmukhamārutaḥ //
             <span class="ref">MSS_4102</span></p>
         
         <p id="MSS_4103">
            ahite pratiṣedhaśca hite cānupravartanam /<br />
            vyasane cāparityāgas trividhaṃ mitralakṣaṇam //
             <span class="ref">MSS_4103</span></p>
         
         <p id="MSS_4104">
            ahite hitabuddhiralpadhīr avamanyeta matāni mantriṇām /<br />
            capalaḥ sahasaiva saṃpatann arikhaṅgābhihataḥ prabudhyate //
             <span class="ref">MSS_4104</span></p>
         
         <p id="MSS_4105">
            ahite hitamicchanti nisargāt sarasāstu ye /<br />
            pīḍito'pīkṣudaṇḍo hi rasameva dadātyaram //
             <span class="ref">MSS_4105</span></p>
         
         <p id="MSS_4106">
            ahibhavanavidhānānyāyudhīkṛtya śailān amarajayini sainye rakṣasāmāttakakṣye /<br />
            kathamiva raṇabhūmau vartate vānarāṇām upavanataruvallīpallavonmāthi yūtham //
             <span class="ref">MSS_4106</span></p>
         
         <p id="MSS_4107">
            ahibhūṣaṇo'pyabhayadaḥ sukalitahālāhalo'pi yo nityaḥ /<br />
            digvasano'pyakhileśas taṃ śaśadharaśekharaṃ vande //
             <span class="ref">MSS_4107</span></p>
         
         <p id="MSS_4108">
            ahiraṇyamadāsīkaṃ gṛhaṃ gorasavarjitam /<br />
            pratikūlakalatraṃ ca narakasyāparo vidhiḥ //
             <span class="ref">MSS_4108</span></p>
         
         <p id="MSS_4109">
            ahirahiriti saṃbhramapadam itarajanaḥ kimapi kātaro bhavatu /<br />
            vihagapaterāhāraḥ sa tu saralamṛṇāladalaruciraḥ //
             <span class="ref">MSS_4109</span></p>
         
         <p id="MSS_4110">
            ahirājaḥ puruṣe'smin dhūmrā dhātrī kulatthavarṇo'śmā /<br />
            māhendrī vahati śirā bhavati saphenaṃ sadā toyam //
             <span class="ref">MSS_4110</span></p>
         
         <p id="MSS_4111">
            ahiripupatikāntātātasaṃbaddhakāntā- haratanayanihantṛprāṇadātṛdhvajasya /<br />
            sakhisutasutakāntātātasampūjyakāntā- pitṛśirasi patantī jāhnavī naḥ punātu //
             <span class="ref">MSS_4111</span></p>
         
         <p id="MSS_4112">
            ahiriva janayogaṃ sarvadā varjayed yaḥ kuṇamiva vasu nārīṃ tyaktakāmo virāgī /<br />
            viṣamiva viṣayārthān manyamāno durantāñ jayati paramahaṃso muktibhāvaṃ sameti //
             <span class="ref">MSS_4112</span></p>
         
         <p id="MSS_4113">
            ahirbiḍālo jāmātā eḍakā ca saputriṇī /<br />
            ātmabhāgyaṃ na paśyanti bhāgineyastu pañcamaḥ //
             <span class="ref">MSS_4113</span></p>
         
         <p id="MSS_4114">
            ahīnakālaṃ rājārthaṃ svārthaṃ priyahitaiḥ saha /<br />
            parārthaṃ deśakāle ca brūyād dharmārthasaṃhitam //
             <span class="ref">MSS_4114</span></p>
         
         <p id="MSS_4115">
            ahīnabhujagādhīśavapurvalayakaṅkaṇam /<br />
            śailādinandicaritaṃ kṣatakandarpadarpakam //
             <span class="ref">MSS_4115</span></p>
         
         <p id="MSS_4116">
            vṛṣapuṃgavalakṣmāṇaṃ śikhipāvakalocanam /<br />
            sasarvamaṅgalaṃ naumi pārvatīsakhamīśvaram //
             <span class="ref">MSS_4116</span></p>
         
         <p id="MSS_4117">
            ahīndrān pātālād viṣamiva nimajjyoddharati yaḥ ya āruhya svargaṃ kavalayati sendrān
            suragaṇān /<br />
            mahīṃ bhrāntvā bhrāntvā raghunalanṛpā yena vijitāḥ sa mṛtyuḥ kālaṃ na kṣamata iti
            mā kārṣṭa manasi //
             <span class="ref">MSS_4117</span></p>
         
         <p id="MSS_4118">
            ahṛtahṛdayāḥ santaḥ satyaṃ bravīmi niśamyatāṃ vipinamadhunā gatvā vāso mṛgaiḥ saha
            kalpyatām /<br />
            sujanacaritadhvaṃsinyasmin khalodayaśālini prabhavati kalau nāyaṃ kālo gṛheṣu bhavādṛśām
            //
             <span class="ref">MSS_4118</span></p>
         
         <p id="MSS_4119">
            ahetuḥ pakṣapāto yas tasya nāsti pratikriyā /<br />
            sa hi snehātmakastantur antarbhūtāni sīvyati //
             <span class="ref">MSS_4119</span></p>
         
         <p id="MSS_4120">
            ahetu bhrūkuṭiṃ naiva sadā kurvīta pārthivaḥ /<br />
            vinā doṣeṇa yo bhṛtyān rājā dharmeṇa pālayet //
             <span class="ref">MSS_4120</span></p>
         
         <p id="MSS_4121">
            aheriva guṇādbhīto miṣṭānnādyā viṣādiva /<br />
            rākṣasībhya iva strībhyaḥ sa vidyāmadhigacchati //
             <span class="ref">MSS_4121</span></p>
         
         <p id="MSS_4122">
            aho anaucitīyaṃ te hṛdi śuddhe'pyaśuddhavat /<br />
            aṅkaḥ khalairivākalpi nakhaistīkṣṇamukhairmama //
             <span class="ref">MSS_4122</span></p>
         
         <p id="MSS_4123">
            aho ahaṃ namo mahyaṃ yadahaṃ vīkṣito'nayā /<br />
            bālayā trastasāraṅgacapalāyatanetrayā //
             <span class="ref">MSS_4123</span></p>
         
         <p id="MSS_4124">
            aho ahīnāmapi lehanaṃ syād duḥkhāni nūnaṃ nṛpasevanāni /<br />
            eko'hinā daṣṭamupaiti mṛtyuṃ kṣmāpena daṣṭastu sagotramitraḥ //
             <span class="ref">MSS_4124</span></p>
         
         <p id="MSS_4125">
            aho ahobhirna kalervidūyate sudhāsudhārāmadhuraṃ pade pade /<br />
            dine dine candanacandraśītalaṃ yaśo yaśo dātanayasya gīyate //
             <span class="ref">MSS_4125</span></p>
         
         <p id="MSS_4126">
            aho ahobhirmahimā himāgame- 'pyabhiprapede prati tāṃ smarārditām /<br />
            tapartupūrtāvapi medasāṃ bharā vibhāvarībhirvibharāṃbabhūvire //
             <span class="ref">MSS_4126</span></p>
         
         <p id="MSS_4127">
            aho aiśvaryamattānāṃ mattānāmiva māninām /<br />
            asaṃbaddhā giro rūkṣāḥ kaḥ sahetānuśāsitā //
             <span class="ref">MSS_4127</span></p>
         
         <p id="MSS_4128">
            aho kathamasīmedaṃ himanāma vijṛmbhate /<br />
            caratyeva sahasrāṃśau dhavalaṃ timirāntaram //
             <span class="ref">MSS_4128</span></p>
         
         <p id="MSS_4129">
            aho kanakamāhātmyaṃ vaktuṃ kenāpi śakyate /<br />
            nāmasāmyādaho citraṃ dhattūro'pi madapradaḥ //
             <span class="ref">MSS_4129</span></p>
         
         <p id="MSS_4130">
            aho kālasya sūkṣmo'yaṃ ko'pyalakṣyakramaḥ kramaḥ /<br />
            yatpākapariṇāmena sarvaṃ yātyanyarūpatām //
             <span class="ref">MSS_4130</span></p>
         
         <p id="MSS_4131">
            aho kimapi te śuddhaṃ yaśaḥkusumamudgatam /<br />
            yasyāyamamṛtasyandī bālendurbāhyapallavaḥ //
             <span class="ref">MSS_4131</span></p>
         
         <p id="MSS_4132">
            aho kuṭilabuddhīnāṃ durgrāhyamasatāṃ manaḥ /<br />
            anyadvacasi kaṇṭhe'nyad anyadoṣṭhapuṭe sthitam //
             <span class="ref">MSS_4132</span></p>
         
         <p id="MSS_4133">
            aho kenedṛśī buddhir dāruṇā tava nirmitā /<br />
            triguṇā śrūyate buddhir na tu dārumayī kvacit //
             <span class="ref">MSS_4133</span></p>
         
         <p id="MSS_4134">
            aho khalabhujaṃgasya vicitro'yaṃ vadhakramaḥ /<br />
            anyasya daśati śrotram anyaḥ prāṇairviyujyate //
             <span class="ref">MSS_4134</span></p>
         
         <p id="MSS_4135">
            aho khalabhujaṃgasya viparīto vadhakramaḥ /<br />
            karṇe lagati cānyasya prāṇairanyo viyujyate //
             <span class="ref">MSS_4135</span></p>
         
         <p id="MSS_4136">
            aho guṇāḥ saumyatā ca vidvattā janma satkule /<br />
            dāridryāmbudhimagnasya sarvametanna śobhate //
             <span class="ref">MSS_4136</span></p>
         
         <p id="MSS_4137">
            aho guṇānāṃ prāptyarthaṃ yatante bahudhā naraḥ /<br />
            muktā yadarthaṃ bhagnāsyā itareṣāṃ ca kā kathā //
             <span class="ref">MSS_4137</span></p>
         
         <p id="MSS_4138">
            aho tama ivedaṃ syān na prajñāyeta kiṃcana /<br />
            rājā cenna bhavelloke vibhajan sādhvasādhunī //
             <span class="ref">MSS_4138</span></p>
         
         <p id="MSS_4139">
            aho'tinirmohi janasya citraṃ paraṃ caritraṃ gadituṃ na yogyam /<br />
            mukhe hi cānyaddhṛdi bhāvamanyat devo na jānāti kuto manuṣyaḥ //
             <span class="ref">MSS_4139</span></p>
         
         <p id="MSS_4140">
            aho'tibalavaddaivaṃ vinā tena mahātmanā /<br />
            yadasāmarthyayukte'pi nīcavarge jayapradam //
             <span class="ref">MSS_4140</span></p>
         
         <p id="MSS_4141">
            aho tṛṣṇāveśyā sakalajanatāmohanakarī vidagdhā mugdhānāṃ harati vivaśānāṃ śamadhanam
            /<br />
            vipaddīkṣādakṣāsahataralatāraiḥ praṇayinī- kaṭākṣaiḥ kūṭākṣaiḥ kapaṭakuṭilaiḥ kāmakitavaḥ
            //
             <span class="ref">MSS_4141</span></p>
         
         <p id="MSS_4142">
            aho dānamaho vīryam aho dhairyamakhaṇḍitam /<br />
            udāravīradhīrāṇāṃ hariścandro nidarśanam //
             <span class="ref">MSS_4142</span></p>
         
         <p id="MSS_4143">
            aho divyaṃ cakṣurvahasi tava sāpi praṇayinī parākṣṇāmagrāhyaṃ yuvatiṣu vapuḥ saṃkramayati
            /<br />
            samānābhijñānaṃ kathamitarathā paśyati puro bhavānekastasyāḥ pratikṛtimayīreva ramaṇīḥ
            //
             <span class="ref">MSS_4143</span></p>
         
         <p id="MSS_4144">
            aho duḥkhamahoduḥkhamaho duḥkhaṃ daridratā /<br />
            tatrāpi putrabhāryāṇāṃ bāhulyamatiduḥkhadam //
             <span class="ref">MSS_4144</span></p>
         
         <p id="MSS_4145">
            aho durantā jagato vimūḍhatā vilokyatāṃ saṃsṛtiduḥkhadāyinī /<br />
            susādhyamapyannavidhānatastapo yato jano duḥkhakaro'vamanyate //
             <span class="ref">MSS_4145</span></p>
         
         <p id="MSS_4146">
            aho durantā saṃsāre bhogatṛṣṇā yayā hṛtāḥ /<br />
            anaucityādakīrteśca devā api na bibhyati //
             <span class="ref">MSS_4146</span></p>
         
         <p id="MSS_4147">
            aho durjasaṃsargān mānahāniḥ pade pade /<br />
            pāvako lohasaṅgena mudgarairabhihanyate //
             <span class="ref">MSS_4147</span></p>
         
         <p id="MSS_4148">
            aho durjanasarpasya sarpasya mahadantaram /<br />
            karṇamanyasya daśati anyaḥ prāṇairviyujyate //
             <span class="ref">MSS_4148</span></p>
         
         <p id="MSS_4149">
            aho dainyamaho kaṣṭaṃ pārakyaiḥ kṣaṇabhaṅguraiḥ /<br />
            yannopakuryādasvārthair martyaḥ svajñātivigrahaiḥ //
             <span class="ref">MSS_4149</span></p>
         
         <p id="MSS_4150">
            aho dhanamadāndhastu paśyannapi na paśyati /<br />
            yadi paśyatyātmahitaṃ sa paśyati na saṃśayaḥ //
             <span class="ref">MSS_4150</span></p>
         
         <p id="MSS_4151">
            aho dhanānāṃ mahatī vidagdhatā sukhoṣitānāṃ kṛpaṇasya veśmani /<br />
            vrajanti na tyāgadaśāṃ na bhogyatāṃ parāṃ ca kāṃcit prathayanti nirvṛtim //
             <span class="ref">MSS_4151</span></p>
         
         <p id="MSS_4152">
            aho dhanuṣi naipuṇyaṃ manmathasya mahātmanaḥ /<br />
            śarīramakṣataṃ kṛtvā bhinattyantargataṃ manaḥ //
             <span class="ref">MSS_4152</span></p>
         
         <p id="MSS_4153">
            aho dhātrā puraḥ sṛṣṭaṃ sāhasaṃ tadanu striyaḥ /<br />
            naitāsāṃ duṣkaraṃ kiṃcin nisargādiha vidyate //
             <span class="ref">MSS_4153</span></p>
         
         <p id="MSS_4154">
            aho dhārṣṭyamasādhūnāṃ nindatāmanaghāḥ striyaḥ /<br />
            muṣṇatāmiva caurāṇāṃ tiṣṭha caureti jalpatām //
             <span class="ref">MSS_4154</span></p>
         
         <p id="MSS_4155">
            aho nakṣatrarājasya sābhimānaṃ viceṣṭitam /<br />
            parikṣīṇasya vakratvaṃ saṃpūrṇasya suvṛttatā //
             <span class="ref">MSS_4155</span></p>
         
         <p id="MSS_4156">
            aho nu kaṣṭaṃ satataṃ pravāsam tato'tikaṣṭaḥ paragehavāsaḥ /<br />
            kaṣṭādhikā nīcajanasya sevā tato'tikaṣṭā dhanahīnatā ca //
             <span class="ref">MSS_4156</span></p>
         
         <p id="MSS_4157">
            aho nu citraṃ padmotthair baddhāstantubhiradrayaḥ /<br />
            avidyamānā yāvidyā tayā sarve vaśīkṛtāḥ //
             <span class="ref">MSS_4157</span></p>
         
         <p id="MSS_4158">
            aho pūrṇaṃ saraḥ spaṣṭam asi nātra vicāraṇā /<br />
            luṭhantastvayi yat sarve snānti jātu kathaṃcana //
             <span class="ref">MSS_4158</span></p>
         
         <p id="MSS_4159">
            aho prakṛtisādṛśyaṃ śleṣmaṇo durjanasya ca /<br />
            madhuraiḥ kopamāyāti kaṭukair upaśāmyati //
             <span class="ref">MSS_4159</span></p>
         
         <p id="MSS_4160">
            aho pracchāditākāryanaipuṇyaṃ paramaṃ khale /<br />
            yattuṣāgnirivānarcir dahannapi na lakṣyate //
             <span class="ref">MSS_4160</span></p>
         
         <p id="MSS_4161">
            aho prabhāvo vāgdevyā yanmātaṃgadivākaraḥ /<br />
            śrīharṣasyābhavat sabhyaḥ samo bāṇamayūrayoḥ //
             <span class="ref">MSS_4161</span></p>
         
         <p id="MSS_4162">
            aho pramādī bhagavān prajāpatiḥ kṛśātimadhyā ghaṭitā mṛgekṣaṇā /<br />
            yadi pramādādanilena bhajyate kathaṃ punaḥ śakṣyati kartumīdṛśam //
             <span class="ref">MSS_4162</span></p>
         
         <p id="MSS_4163">
            aho bata khalaḥ puṇyair mūrkho'pyaśrutapaṇḍitaḥ /<br />
            svaguṇodīraṇe śeṣaḥ paranindāsu vākpatiḥ //
             <span class="ref">MSS_4163</span></p>
         
         <p id="MSS_4164">
            aho bata mahat kaṣṭaṃ viparītamidaṃ jagat /<br />
            yenāpatrapate sādhur asādhustena tuṣyati //
             <span class="ref">MSS_4164</span></p>
         
         <p id="MSS_4165">
            aho bata vicitrāṇi caritāni mahātmanām /<br />
            lakṣmīṃ tṛṇāya manyante tadbhāreṇa namanti ca //
             <span class="ref">MSS_4165</span></p>
         
         <p id="MSS_4166">
            aho bata sabhā sabhyair iyaṃ maunādadhaḥ kṛtā /<br />
            santo vadanti yatsatyaṃ sabhāṃ na praviśanti vā //
             <span class="ref">MSS_4166</span></p>
         
         <p id="MSS_4167">
            aho bata saritpateridamanāryarūpaṃ paraṃ yadujjvalarucīn maṇīn suciracarcitāsthāguṇān
            /<br />
            jaḍairanupayogibhiḥ parata etya labdhāspadaiḥ kṣapatyaniśamūrjitairjhagiti tanmayatvaṃ
            gataḥ //
             <span class="ref">MSS_4167</span></p>
         
         <p id="MSS_4168">
            aho bāṇasya saṃdhānaṃ śaradi smarabhūpateḥ /<br />
            api so'yaṃ tviṣāmīśaḥ kanyārāśimupāgataḥ //
             <span class="ref">MSS_4168</span></p>
         
         <p id="MSS_4169">
            aho brahmaṇyadevasya dṛṣṭā brahmaṇyatā mayā /<br />
            yaddaridratamo lakṣmīm āśliṣṭo bibhratorasi //
             <span class="ref">MSS_4169</span></p>
         
         <p id="MSS_4170">
            aho bhavati sādṛśyaṃ mṛdaṅgasya ca khalasya ca /<br />
            yāvanmukhagatau tau hi tāvanmadhurabhāṣiṇau //
             <span class="ref">MSS_4170</span></p>
         
         <p id="MSS_4171">
            aho bhāryā aho putraḥ aho ātmā aho sukham /<br />
            aho mātā aho bhrātā paśya māyāvimohitam //
             <span class="ref">MSS_4171</span></p>
         
         <p id="MSS_4172">
            aho bhuvaḥ saptasamudravatyā dvīpeṣu varṣeṣvadhipuṇyametat /<br />
            gāyanti yatratyajanā murāreḥ karmāṇi bhadrāṇyavatāravanti //
             <span class="ref">MSS_4172</span></p>
         
         <p id="MSS_4173">
            aho madāvalepo'yam asārāṇāṃ durātmanām /<br />
            kauravāṇāṃ mahīpatvam asmākaṃ kila kālajam //
             <span class="ref">MSS_4173</span></p>
         
         <p id="MSS_4174">
            aho mahaccitramidaṃ kālagatyā duratyayā /<br />
            ārurukṣatyupānadvai śiro mukuṭasevitam //
             <span class="ref">MSS_4174</span></p>
         
         <p id="MSS_4175">
            aho mahattvaṃ mahatāmapūrvaṃ vipattikāle'pi paropakāraḥ /<br />
            yathāsyamadhye patito'pi rāhoḥ kalānidhiḥ puṇyacayaṃ dadāti //
             <span class="ref">MSS_4175</span></p>
         
         <p id="MSS_4176">
            aho mahīyasāṃ puṃsām uparyupari pauruṣam /<br />
            rāmeṇājagavaṃ śaṃbhor bhagnamambhojanālavat //
             <span class="ref">MSS_4176</span></p>
         
         <p id="MSS_4177">
            aho māyājālaṃ hṛdayahariṇo yatra patitaḥ samutthātuṃ bhūyaḥ prabhavati na kiṃcit kathamapi
            /<br />
            na cet tasya cchettā paramaguruvākyopanamito nijātmajñānākhurvividhadṛḍhasadyuktidaśanaiḥ
            //
             <span class="ref">MSS_4177</span></p>
         
         <p id="MSS_4178">
            aho māyābalaṃ viṣṇoḥ snehabaddhamidaṃ jagat //
             <span class="ref">MSS_4178</span></p>
         
         <p id="MSS_4179">
            kva deho bhautiko'nātmā kva cātmā prakṛteḥ paraḥ /<br />
            kasya ke patiputrādyā moha eva hi kāraṇam //
             <span class="ref">MSS_4179</span></p>
         
         <p id="MSS_4180">
            aho me saubhāgyaṃ mama ca bhavabhūteśca bhaṇitaṃ ghaṭāyāmāropya pratiphalati tasyāṃ
            laghimani /<br />
            girāṃ devī sadyaḥ śrutikalitakalhārakalikā- madhūlīmādhuryaṃ kṣipati paripūrtyai bhagavatī
            //
             <span class="ref">MSS_4180</span></p>
         
         <p id="MSS_4181">
            aho mohaḥ puṃsāmiha jagati jātiḥ kila śubhā jarāmṛtyuvyādhīnapi jayati yā niṣprabhatayā
            /<br />
            parasmājjātānāṃ vyasanaśatamete'pi dadhati svayaṃ sutvā tebhyo vidiśati sutān sā viśasitum
            //
             <span class="ref">MSS_4181</span></p>
         
         <p id="MSS_4182">
            aho moho varākasya kākasya yadasau puraḥ /<br />
            sarīsarti narīnarti yadayaṃ śikhihaṃsayoḥ //
             <span class="ref">MSS_4182</span></p>
         
         <p id="MSS_4183">
            aho yeṣāṃ varaṃ janma sarvaprāṇyupajīvanam /<br />
            sujanasyeva yeṣāṃ vai vimukhā yānti nārthinaḥ //
             <span class="ref">MSS_4183</span></p>
         
         <p id="MSS_4184">
            aho raghuśiromaṇerabhinavapratāpāvali- pracaṇḍakiraṇaprathāprasarasādhvasādāśvayam
            /<br />
            surādhipatirambudān kamalamindirā sevate himāṃśurapi candramāḥ satatamambhudhau majjati
            //
             <span class="ref">MSS_4184</span></p>
         
         <p id="MSS_4185">
            ahorātramaye loke jarārūpeṇa saṃcaran /<br />
            mṛtyurgrasati bhūtāni pavanaṃ pannago yathā //
             <span class="ref">MSS_4185</span></p>
         
         <p id="MSS_4186">
            ahorātrāṇi gacchanti sarveṣāṃ prāṇināmiha /<br />
            āyūṃṣi kṣapayantyāśu grīṣme jalamivāṃśavaḥ //
             <span class="ref">MSS_4186</span></p>
         
         <p id="MSS_4187">
            ahorātre vibhajate sūryo mānuṣadaivike /<br />
            rātriḥ svapnāya bhūtānāṃ ceṣṭāyai karmaṇāmahaḥ //
             <span class="ref">MSS_4187</span></p>
         
         <p id="MSS_4188">
            aho rūpamaho rūpam aho mukhamaho mukham /<br />
            aho madhyamaho madhyam asyāḥ sāraṅgacakṣuṣaḥ //
             <span class="ref">MSS_4188</span></p>
         
         <p id="MSS_4189">
            aho vidhātastvamatīva bāliśo yastvātmasṛṣṭyapratirūpamīhase /<br />
            pare'nujīvatyaparasya yā mṛtir viparyayaścettvamasi dhruvaḥ paraḥ //
             <span class="ref">MSS_4189</span></p>
         
         <p id="MSS_4190">
            na hi kramaścediha mṛtyujanmanoḥ śarīriṇāmastu tadātmakarmabhiḥ /<br />
            yaḥ snehapāśo nijasargavṛddhaye svayaṃ kṛtaste tamimaṃ vivṛścasi //
             <span class="ref">MSS_4190</span></p>
         
         <p id="MSS_4191">
            aho vidhātrā hatakena nārthāt kṛto viyogo'pi viyogināṃ naḥ /<br />
            rathāṅganāmnāmiva yena sīmā na vidyate nāpi sapakṣavattvam //
             <span class="ref">MSS_4191</span></p>
         
         <p id="MSS_4192">
            aho viśālaṃ bhūpāla bhuvanatritayodaram /<br />
            māti mātumaśakyo'pi yaśorāśiryadatra te //
             <span class="ref">MSS_4192</span></p>
         
         <p id="MSS_4193">
            aho viṣādapyadhikāḥ striyo raktavimānitāḥ /<br />
            aho asevyāḥ sādhūnāṃ rājāno'tattvadarśinaḥ //
             <span class="ref">MSS_4193</span></p>
         
         <p id="MSS_4194">
            aho vaicitryametasya saṃsārasya kimucyate /<br />
            guṇo'pi kleśahetuḥ syād viśrāntaḥ kaṇṭhakandale //
             <span class="ref">MSS_4194</span></p>
         
         <p id="MSS_4195">
            aho saṃsāravairasyaṃ vairasyakāraṇaṃ striyaḥ /<br />
            dolālolā ca kamalā rogābhogagehaṃ deham //
             <span class="ref">MSS_4195</span></p>
         
         <p id="MSS_4196">
            aho saṃsṛtiveśyeyaṃ rāgādyuddīpanodyatā /<br />
            rasamutpādya sarveṣām ante vairasyakāriṇī //
             <span class="ref">MSS_4196</span></p>
         
         <p id="MSS_4197">
            aho satsaṃgatirloke kiṃ pāpaṃ na vināśayet /<br />
            na dadāti sukhaṃ kiṃ vā narāṇāṃ puṇyakarmaṇām //
             <span class="ref">MSS_4197</span></p>
         
         <p id="MSS_4198">
            aho samudragambhīradhīracittamanasvinaḥ /<br />
            kṛtvāpyananyasāmānyam ullekhaṃ nodgiranti ye //
             <span class="ref">MSS_4198</span></p>
         
         <p id="MSS_4199">
            aho sāhajikaṃ prema dūrādapi virājate /<br />
            cakoranayanadvandvam āhlādayati candramāḥ //
             <span class="ref">MSS_4199</span></p>
         
         <p id="MSS_4200">
            aho susadṛśī vṛttis tulākoṭeḥ khalasya ca /<br />
            stokenonnatimāyāti stokenāyātyadhogatim //
             <span class="ref">MSS_4200</span></p>
         
         <p id="MSS_4201">
            aho strīpreraṇā nāma rajasālaṅghitātmanām /<br />
            puṃsāṃ vātyeva sarasāmāśayakṣobhakāriṇī //
             <span class="ref">MSS_4201</span></p>
         
         <p id="MSS_4202">
            aho sthiraḥ ko'pi tavepsito yuvā cirāya karṇotpalaśūnyatāṃ gate /<br />
            upekṣate yaḥ ślathabandhalambinīr jaṭāḥ kapole kalamāgrapiṅgalāḥ //
             <span class="ref">MSS_4202</span></p>
         
         <p id="MSS_4203">
            aho sthairyaṃ teṣāṃ prakṛtiniyamebhyaḥ sukṛtināṃ pratijñātatyāgo nahi bhavati kṛcchre'pi
            mahati /<br />
            tathā hi tvatsenābharanamitadhātrībharadalat- kaṭāho'pi svāṅgaṃ kimu kamaṭhanāthaścalayati
            //
             <span class="ref">MSS_4203</span></p>
         
         <p id="MSS_4204">
            aho hi me bahvaparāddhamāyuṣā yadapriyaṃ vācyamidaṃ mayedṛśam /<br />
            ta eva dhanyāḥ suhṛdaḥ parābhavaṃ jagatyadṛṣṭvaiva hi ye kṣayaṃ gatāḥ //
             <span class="ref">MSS_4204</span></p>
         
         <p id="MSS_4205">
            ahau vā hāre vā balavati ripau vā suhṛdi vā maṇau vā loṣṭe vā kusumaśayane vā dṛṣadi
            vā /<br />
            tṛṇe vā straiṇe vā mama samadṛśo yāntu divasāḥ kvacit puṇye'raṇye śiva śiva śiveti
            pralapataḥ //
             <span class="ref">MSS_4205</span></p>
         
         <p id="MSS_4206">
            ahnastriścaturambubhiḥ snapayasi svaṃ puṣkarāvarjitair bhuṅkṣe medhyatarāṇi bhadra
            taruṇānyaśvatthapatrāṇi ca /<br />
            puṇyāraṇyacaro'si na praviśasi grāmaṃ sakṛtkuñjara jñānaṃ cet kiyadapyudeti na samā
            brahmarṣayo'pi tvayā //
             <span class="ref">MSS_4206</span></p>
         
         <p id="MSS_4207">
            ahni bhāskaramicchanti rātrāvamṛtatejasam /<br />
            ahni rātrau ca rājānam icchanti guṇinaṃ prajāḥ //
             <span class="ref">MSS_4207</span></p>
         
         <p id="MSS_4208">
            ahni ravirdahati tvaci vṛddhaḥ puṣpadhanurdahati prabaloḍham /<br />
            rātridinaṃ punarantaramantaḥ saṃvṛtirasti raverna tu kantoḥ //
             <span class="ref">MSS_4208</span></p>
         
         <p id="MSS_4209">
            āṃ jñātaṃ nṛpate tvameva nikhilāṃ nityaṃ bibharṣi kṣitiṃ śailendrāḥ svayameva durbharabharāstaiḥ
            pratyutādho vrajet /<br />
            asyāścoddharaṇe kṣamo'pi na parastvatto varāhādikaḥ paśvāderbharaṇakriyānipuṇatā naiva
            prabhāgocaraḥ //
             <span class="ref">MSS_4209</span></p>
         
         <p id="MSS_4210">
            āḥ kaṣṭaṃ vanavāsisāmyakṛtayā siddhāśramaśraddhayā pallīṃ bālakuraṅga saṃprati kutaḥ
            prāpto'si mṛtyormukham /<br />
            yatrānekakuraṅgakoṭikadanakrīḍollasallohita- srotobhiḥ paripūrayanti parikhāmuḍḍāmarāḥ
            pāmarāḥ //
             <span class="ref">MSS_4210</span></p>
         
         <p id="MSS_4211">
            āḥ kaṣṭaṃ suvivekaśūnyahṛdayaiḥ saṃsargamāptaṃ ca tair vikrītaṃ badaraiḥ samaṃ kṣititale
            kugrāmasīmni sphuṭam /<br />
            saṃviṣṭaṃśaṭhagāḍhamūḍhavadane dhūtkāradūrīkṛtaṃ kiṃ jānātyaguṇo jano guṇamato muktāphalaṃ
            roditi //
             <span class="ref">MSS_4211</span></p>
         
         <p id="MSS_4212">
            āḥ kaṣṭamapraḥṛṣṭāḥ śiṣṭā api vittacāpalāviṣṭāḥ /<br />
            adhyāpayanti vedān ādāya cirāya māsi māsi bhṛtim //
             <span class="ref">MSS_4212</span></p>
         
         <p id="MSS_4213">
            āḥ kimarthamidaṃ cetaḥ satāmambhodhidurbharam /<br />
            iti krudheva durvedhāḥ paraduḥkhairapūrayat //
             <span class="ref">MSS_4213</span></p>
         
         <p id="MSS_4214">
            āḥ pākaṃ na karoṣi pāpini kathaṃ pāpī tvadīyaḥ pitā raṇḍe jalpasi kiṃ tavaiva jananī
            raṇḍā tvadīyā svasā /<br />
            nirgaccha tvaritaṃ gṛhād bahirito nedaṃ tvadīyaṃ gṛhaṃ hā hā nātha mamādya dehi maraṇaṃ
            jārasya bhāgyodayaḥ //
             <span class="ref">MSS_4214</span></p>
         
         <p id="MSS_4215">
            āḥ pātrī syāmakṛtakaghanapremavisphāritānāṃ savrīḍānāṃ sakalakaraṇānandanāḍiṃdhamānām
            /<br />
            teṣāṃ teṣāṃ hṛdayanihitākūtaniṣyandinetra- vyāpārāṇāṃ punarapi tathā subhruvo vibhramāṇām
            //
             <span class="ref">MSS_4215</span></p>
         
         <p id="MSS_4216">
            āḥ sarvataḥ sphuratu kairavamāpibantu jyotsnākarambhamudaraṃbharayaścakorāḥ /<br />
            yāto yadeṣa caramācalamūlacumbī paṅkeruhaprakarajāgaraṇapradīpaḥ //
             <span class="ref">MSS_4216</span></p>
         
         <p id="MSS_4217">
            āḥ sīte patigarvavibhramabharabhrāntabhramadbāndhava- pradhvaṃsasmitakāntimat tava
            tadā jātaṃ yadetanmukham /<br />
            saṃpratyeva haṭhāt tadeṣa kurute keśoccayākarṣaṇa- trāsottānitalolalocanapatadbāṣpaplutaṃ
            rāvaṇaḥ //
             <span class="ref">MSS_4217</span></p>
         
         <p id="MSS_4218">
            ākaṇṭhadṛṣṭaśirasāpyavibhāvyapārśva- pṛṣṭhodareṇa ciramṛgbhirupāsyamānaḥ /<br />
            nābhīsaroruhajuṣā caturānanena śete kilātra bhagavānaravindanābhaḥ //
             <span class="ref">MSS_4218</span></p>
         
         <p id="MSS_4219">
            ākaṇṭhārpitakañcukāñcalamuro hastāṅgulīmudraṇā- mātrāsūtritahāsyamāsyamalasāḥ pañcālikākelayaḥ
            /<br />
            tiryaglocanaceṣṭitāni vacasāṃ cchekoktisaṃkrāntayas tasyāḥsīdati śaiśave pratikalaṃ
            ko'pyeṣa kelikramaḥ //
             <span class="ref">MSS_4219</span></p>
         
         <p id="MSS_4220">
            ākampayan phalabharānataśālijālam ānartayaṃs taruvarān kusumāvanamrān /<br />
            utphullapaṅkajavanāṃ nalinīṃ vidhunvan yūnāṃ manaścalayati prasabhaṃ nabhasvān //
             <span class="ref">MSS_4220</span></p>
         
         <p id="MSS_4221">
            ākampitakṣitibhṛtā mahatā nikāmaṃ helābhibhūtajaladhitritayena yasya /<br />
            vīryeṇa saṃhatibhidā vihatonnatena kalpāntakālavisṛtaḥ pavano'nucakre //
             <span class="ref">MSS_4221</span></p>
         
         <p id="MSS_4222">
            ākampitāni hṛdayāni manasvinīnāṃ vātaiḥ praphullasahakārakṛtādhivāsaiḥ /<br />
            saṃbādhitaṃ parabhṛtasya madākulasya śrotrapriyairmadhukarasya ca gītanādaiḥ //
             <span class="ref">MSS_4222</span></p>
         
         <p id="MSS_4223">
            ākaraḥ kāraṇaṃ jantor daurjanyasya na jāyate /<br />
            kālakūṭaḥ sudhāsindhoḥ prāṇināṃ prāṇahārakaḥ //
             <span class="ref">MSS_4223</span></p>
         
         <p id="MSS_4224">
            ākaraḥ sarvaśāstrāṇāṃ ratnānāmiva sāgaraḥ /<br />
            guṇairna parituṣyāmo yasya matsariṇo vayam //
             <span class="ref">MSS_4224</span></p>
         
         <p id="MSS_4225">
            ākaraprabhavaḥ kośaḥ kośāddaṇḍaḥ prajāyate /<br />
            pṛthivī kośadaṇḍābhyāṃ prāpyate kośabhūṣaṇā //
             <span class="ref">MSS_4225</span></p>
         
         <p id="MSS_4226">
            ākarṇapalitaḥ śyāmo vayasāśītipañcakaḥ /<br />
            raṇe paryacarad droṇo vṛddhaḥ ṣoḍaśavarṣavat //
             <span class="ref">MSS_4226</span></p>
         
         <p id="MSS_4227">
            ākarṇamullasati mātarapāṅgadeśe kālāñjanena ghaṭitā tava bhāti rekhā /<br />
            śaivālapaṅktiriva saṃtatanirjihāna- kāruṇyapūrapadavī kalitānubandhā //
             <span class="ref">MSS_4227</span></p>
         
         <p id="MSS_4228">
            ā karṇamūlamapakṛtya dhanuḥ sabāṇaṃ mayyeva kiṃ praharasi smara baddhakopaḥ /<br />
            tasyāṃ muhuḥ kṣipa śarān hariṇekṣaṇāyāṃ tanmanmatho'pi bhava manmatha eva mā bhūḥ
            //
             <span class="ref">MSS_4228</span></p>
         
         <p id="MSS_4229">
            ākarṇaya tvamimamabhyupagamya vādaṃ jānātu ko'pi yadi vā hṛdayaṃ śrutīnām /<br />
            tasyāpyasaṃkhyabhavabandhaśatārjito'yaṃ dvaitabhramo galatu janmaśataiḥ kiyadbhiḥ
            //
             <span class="ref">MSS_4229</span></p>
         
         <p id="MSS_4230">
            ākarṇaya sarojākṣi vacanīyamidaṃ bhuvi /<br />
            śaśāṅkastava vaktreṇa pāmarairupamīyate //
             <span class="ref">MSS_4230</span></p>
         
         <p id="MSS_4231">
            ākarṇāntavisarpiṇaḥ kuvalayacchāyāmuṣaścakṣuṣaḥ kṣepā eva tavāharanti hṛdayaṃ kiṃ
            saṃbhrameṇāmunā /<br />
            mugdhe kevalametadāhitanakhotkhātāṅkamutpāṃśulam bāhvormūlamalīkamuktakabarībandhacchalād
            darśitam //
             <span class="ref">MSS_4231</span></p>
         
         <p id="MSS_4232">
            ākarṇitāni rasitāni yayā prasarpat pradyumnarājarathaniḥsvanasodarāṇi /<br />
            uccai raṇaccaraṇanūpurayā purandhryā kṣipraṃ priyaṃ kupitayāpi tayābhisasre //
             <span class="ref">MSS_4232</span></p>
         
         <p id="MSS_4233">
            ākarṇya garjitaṃ ghoraṃ jaladānāṃ samāgame /<br />
            bālā vidhūtalajjeva satrāsaṃ śliṣyati priyam //
             <span class="ref">MSS_4233</span></p>
         
         <p id="MSS_4234">
            ākarṇya garjitaravaṃ ghanagarjitulyaṃ siṃhasya yānti vanamanyadibhā bhayārtāḥ /<br />
            tatraiva pauruṣanidhiḥ svakulena sārdhaṃ darpoddhuro vasati vītabhayo varāhaḥ //
             <span class="ref">MSS_4234</span></p>
         
         <p id="MSS_4235">
            ākarṇya jayadevasya govindānandinīrgiraḥ /<br />
            bāliśāḥ kālidāsāya spṛhayantu vayaṃ tu na //
             <span class="ref">MSS_4235</span></p>
         
         <p id="MSS_4236">
            ākarṇyante tapanatanayagrāmasaṃlāpaghoṣā mandaṃ mandaṃ grasati niyataḥ kālapāśo'pi
            kaṇṭhe /<br />
            āpṛcchyante kṛtajigamiṣāsaṃbhramāḥ prāṇavātā naivedānīmapi viṣayavaimukhyamabhyeti
            cetaḥ //
             <span class="ref">MSS_4236</span></p>
         
         <p id="MSS_4237">
            ākarṇya bhūpāla yaśastvadīyaṃ vidhūnayantīha na ke śirāṃsi /<br />
            viśvaṃbharābhaṅgabhayena dhātrā nākāri karṇau bhujageśvarasya //
             <span class="ref">MSS_4237</span></p>
         
         <p id="MSS_4238">
            ākarṇya māmavādīd dhanyāstā yuvatayaḥ sakhi kaṭhorāḥ /<br />
            yā viṣahante dīrgha- priyatamavirahānalāsāram //
             <span class="ref">MSS_4238</span></p>
         
         <p id="MSS_4239">
            ākarṇya vāṇīḥ paurāṇīr mayaitadavadhāritam /<br />
            tiṣṭhantu devā devyo'pi sevyo nārāyaṇaḥ paraḥ //
             <span class="ref">MSS_4239</span></p>
         
         <p id="MSS_4240">
            ākarṇya vāravanitāpaṭhitaṃ sabhāyāṃ saṃpūraṇaṃ sapadi pādamudārabhāvaḥ /<br />
            yaḥ kālidāsamaraṇaṃ hṛdi niścikāya bhojaḥ sa eva paramaṃ bhuvi bhāvaboddhā //
             <span class="ref">MSS_4240</span></p>
         
         <p id="MSS_4241">
            ākarṇya saṃgaramahārṇavaceṣṭitāni goṣṭhīrasāhṛtajanasya manovikāraḥ /<br />
            aṅge karoti pulakaṃ nayane vikāśaṃ kāntiṃ ca kāmapi mukhe sphuraṇaṃ ca bāhvoḥ //
             <span class="ref">MSS_4241</span></p>
         
         <p id="MSS_4242">
            ākarṇya smarayauvarājyapaṭahaṃ jīmūtanūtnadhvaniṃ nṛtyatkekikuṭumbakasya dadhataṃ
            mandrāṃ mṛdaṅgakriyām /<br />
            unmīlannavanīlakandaladalavyājena romāñcitā harṣeṇeva samucchritān vasumatī dadhre
            śilīndhradhvajān //
             <span class="ref">MSS_4242</span></p>
         
         <p id="MSS_4243">
            ākarṇyāmraphalastutiṃ jalamabhūt tannārikelāntaraṃ prāyaḥ kaṇṭakitaṃ tathaiva panasaṃ
            jātaṃ dvidhorvārukam /<br />
            āste'dhomukhameva kādalaphalaṃ drākṣāphalaṃ kṣudratāṃ śyāmatvaṃ bata jāmbavaṃ gatamaho
            mātsaryadoṣādiha //
             <span class="ref">MSS_4243</span></p>
         
         <p id="MSS_4244">
            ākarṣatevordhvamatikraśīyān atyunnatatvāt kucamaṇḍalena /<br />
            nanāma madhyo'tigurutvabhājā nitāntamākrānta ivāṅganānām //
             <span class="ref">MSS_4244</span></p>
         
         <p id="MSS_4245">
            ākarṣanti na keṣām antaḥkaraṇaṃ pravālaśālinyaḥ /<br />
            lalanā ivātra latikāḥ kusumeṣu śilīmukhairnicitāḥ //
             <span class="ref">MSS_4245</span></p>
         
         <p id="MSS_4246">
            ākarṣanniva gāṃ vamanniva khurān paścārdhamujjhanniva svīkurvanniva khaṃ pibanniva
            diśaśchāyāmamarṣanniva /<br />
            sāṅgāraprakarāṃ spṛśanniva dharāṃ vātaṃ samaśnanniva śrīmannātha sa vājirāṭ tava kathaṃ
            mādṛggirāṃ gocaraḥ //
             <span class="ref">MSS_4246</span></p>
         
         <p id="MSS_4247">
            ākarṣet kaiśikavyāye na śikhāṃ cālayet tataḥ /<br />
            pūrvāparau samau kāryau samāṃsau niścalau karau //
             <span class="ref">MSS_4247</span></p>
         
         <p id="MSS_4248">
            ākalitorukramapada- padmālaṃkṛtyanalpapuṇyabhavam /<br />
            nijaguṇagurusvarūpaṃ kāvyañjayati prasannamatimadhuram //
             <span class="ref">MSS_4248</span></p>
         
         <p id="MSS_4249">
            ākalpaṃ murajinmukhendumadhuronmīlanmarunmādhurī- dhīrodāttamanoharaḥ sukhayatu tvāṃ
            pāñcajanyadhvaniḥ /<br />
            līlālaṅghitameghanādavibhavo yaḥ kumbhakarṇavyathā- dāyī dānavadantināṃ daśamukhaṃ
            dikcakramākrāmati //
             <span class="ref">MSS_4249</span></p>
         
         <p id="MSS_4250">
            ākalpaṃ yadi varṣasi pratidinaṃ dhārāsahasraistathāpy- ambhodhau kalayatyagādhajaṭhare
            kastāvakīnaṃ śramam /<br />
            ambhoda kṣaṇamātramujjhasi payaḥ pṛṣṭhe yadi kṣmābhṛtāṃ tat kiṃ na prasaranti nirjharasaridvyājena
            te kīrtayaḥ //
             <span class="ref">MSS_4250</span></p>
         
         <p id="MSS_4251">
            ākālpya talpaṃ śaśikāntikalpam udgrathya vīṭīḥ surapuṣpagarbhāḥ /<br />
            dvāre dṛgantān parikalpayantī mano manojasya camaccakāra //
             <span class="ref">MSS_4251</span></p>
         
         <p id="MSS_4252">
            ā kalyād ā niśīthācca kukṣyarthaṃ vyāpriyāmahe /<br />
            na ca nirvṛṇumo jātu śāntāstu sukhamāsate //
             <span class="ref">MSS_4252</span></p>
         
         <p id="MSS_4253">
            ākasmikasmitamukhīṣu sakhīṣu vijñā vijñāsvapi praṇayanihnavamācarantī /<br />
            tatraiva raṅkunayanā nayanāravindam aspandamāhitavatī dayite gate'pi //
             <span class="ref">MSS_4253</span></p>
         
         <p id="MSS_4254">
            ākāṅkṣiṇaṃ kṣmāpatimandirāṇi praviśya pātālasahodarāṇi /<br />
            adhogaternānyadupārjayanti phalaṃ bhujaṅgā iva vāyubhakṣyāḥ //
             <span class="ref">MSS_4254</span></p>
         
         <p id="MSS_4255">
            ākāṅkṣoccapade'hamātmakamatiḥ kārye manodhāraṇā ityevaṃvidhabhāvajātamucitaṃ dhartuṃ
            na cittāntare /<br />
            vaiṣamyasya nivāraṇāya mṛgayestatkāraṇaṃ nāpare svātmanyeva gaveṣayetyatitarāṃ śreyaskaraṃ
            te sadā //
             <span class="ref">MSS_4255</span></p>
         
         <p id="MSS_4256">
            ākāraṃ vinigūhatāṃ ripubalaṃ jetuṃ samuttiṣṭhatāṃ tantraṃ cintayatāṃ kṛtākṛtaśatavyāpāraśākhākulam
            /<br />
            mantriproktaniṣeviṇāṃ kṣitibhujāmāśaṅkināṃ sarvato duḥkhāmbhonidhivartināṃ sukhalavaḥ
            kāntāsamāliṅganam //
             <span class="ref">MSS_4256</span></p>
         
         <p id="MSS_4257">
            ākāraḥ kamanīyatākulagṛhaṃ līlālasā sā gatiḥ saṃparkaḥ kamalākaraiḥ kalatayā lokottaraṃ
            kūjitam /<br />
            yasyeyaṃ guṇasaṃpadasti mahatī tasyāpi bhavyasya te saṃrabdhatvamasadgumadgukalahe
            nāhaṃ sahe haṃsa he //
             <span class="ref">MSS_4257</span></p>
         
         <p id="MSS_4258">
            ākāraḥ sa manoharaḥ sa mahimā tadvaibhavaṃ tadvayaḥ sā kāntiḥ sa ca viśvavismayakaraḥ
            saubhāgyabhāgyodayaḥ /<br />
            ekaikasya viśeṣavarṇanavidhau tasyāḥ sa eva kṣamo yasyāsminnuragaprabhoriva bhavejjihvāsahasradvayam
            //
             <span class="ref">MSS_4258</span></p>
         
         <p id="MSS_4259">
            ākāraṇāya māntrikam āgatadūtasya vacanamādāya /<br />
            kṛtvā pramāṇamādāv abhimantrya ca tatra mantraṇa //
             <span class="ref">MSS_4259</span></p>
         
         <p id="MSS_4260">
            ākāradāruṇo'yaṃ bhayamasmādityaniścayo'yamapi /<br />
            bhavati mahābhairavamapi śivasya rūpaṃ śivāyaiva //
             <span class="ref">MSS_4260</span></p>
         
         <p id="MSS_4261">
            ākāraparivṛttistu buddheḥ paribhavaḥ punaḥ /<br />
            āśāhānirivārthitvaṃ parāsutvamivāparam //
             <span class="ref">MSS_4261</span></p>
         
         <p id="MSS_4262">
            ākāramātravijñānasaṃpāditamanorathāḥ /<br />
            dhanyāste ye na śṛṇvanti dīnāḥ kvāpyarthināṃ giraḥ //
             <span class="ref">MSS_4262</span></p>
         
         <p id="MSS_4263">
            ākāraveṣasaubhāgyaiḥ kandarpapratimo'pi san /<br />
            yāsāṃ saṃgamamāsādya prāptaḥ ko vā na vañcanām //
             <span class="ref">MSS_4263</span></p>
         
         <p id="MSS_4264">
            ākāraśchādyamāno'pi na śakyo vinigūhitum /<br />
            balāddhi vivṛṇotyeva bhāvamantargataṃ nṛṇām //
             <span class="ref">MSS_4264</span></p>
         
         <p id="MSS_4265">
            ākārasaṃvṛtiḥ kāryā suraktenāpi kāminā /<br />
            raktaḥ paribhavaṃ yāti paribhūtaḥ kathaṃ priyaḥ //
             <span class="ref">MSS_4265</span></p>
         
         <p id="MSS_4266">
            ākārasadṛśaprajñaḥ prajñayā sadṛśāgamaḥ /<br />
            āgamaiḥ sadṛśārambha ārambhasadṛśo'dayaḥ //
             <span class="ref">MSS_4266</span></p>
         
         <p id="MSS_4267">
            ākārālāpasaṃbhogair yadīyairlajjate janaḥ /<br />
            aho vakroddhuragrīvas taireva karabho'dhamaḥ //
             <span class="ref">MSS_4267</span></p>
         
         <p id="MSS_4268">
            ākārāhīnakāntirnidhanavirahito yogadollāsabhāgī vikrānto viśvatulyaḥ kamalakalitadṛgvibhramotkṛṣṭamūrtiḥ
            /<br />
            nānāśāpūrṇakīrtiḥ sukharasamayito vāraṇākrāntadeho yādṛgdeva tvamevaṃ bhavatu ripugaṇo'pyādivarṇapralopāt
            //
             <span class="ref">MSS_4268</span></p>
         
         <p id="MSS_4269">
            ākāreṇa tathā gatyā ceṣṭayā bhāṣitairapi /<br />
            netravaktravikārābhyāṃ jñāyate'ntarhitaṃ manaḥ //
             <span class="ref">MSS_4269</span></p>
         
         <p id="MSS_4270">
            ākāreṇa nareṇa vānarayuvā vāhena vāleyako vyāghreṇaivaratho (?) gavāpi gavayaḥ siṃhena
            kauleyakaḥ /<br />
            śyāmāṅgena pikena kāka iti [ca] spardhānubaddhādarā yadyapyatra tathāpi tadguṇagaṇasyāṃśaṃ
            labhante na te //
             <span class="ref">MSS_4270</span></p>
         
         <p id="MSS_4271">
            ākāreṇa śaśī girā parabhṛtaḥ pārāvataścumbane haṃsaścaṅkramaṇe samaṃ dayitayā ratyā
            vimarde gajaḥ /<br />
            itthaṃ bhartari me samastayuvatiślāghyairguṇaiḥ sevite kṣuṇṇaṃ nāsti vivāhitaḥ patiriti
            syānnaiṣa doṣo yadi //
             <span class="ref">MSS_4271</span></p>
         
         <p id="MSS_4272">
            ākāreṇaiva caturās tarkayanti pareṅgitam /<br />
            garbhasthaṃ ketakīpuṣpam āmodeneva ṣaṭpadāḥ //
             <span class="ref">MSS_4272</span></p>
         
         <p id="MSS_4273">
            ākāre madanaḥ sukāvyaracanācāturyayuktau guruḥ ṣaḍbhāṣāsvapi dṛśyate vyasanitā taṃ
            dṛṣṭavatyaḥ striyaḥ /<br />
            svaprāṇeśvarasaṅgamaṃ sukhakaraṃ hitvā na jīvantyaho tasyānte kriyate'nayā tanayayābhyāsaḥ
            kalānāṃ katham //
             <span class="ref">MSS_4273</span></p>
         
         <p id="MSS_4274">
            ākārairiṅgitairgatyā ceṣṭayā bhāṣitena ca /<br />
            netravaktravikāraiśca gṛhyate'ntargataṃ manaḥ //
             <span class="ref">MSS_4274</span></p>
         
         <p id="MSS_4275">
            ākārairna vidanti vakraphaṇitīrboddhuṃ na medhāvinaḥ śabdākhyeyanijāśayaṃ kulavadhūvargasya
            naitad vratam /<br />
            grāme'smin ṛjuvācyavācakahatātmāno yuvāno jaḍās tattvajñopagatādhvagāvadhirayaṃ kāmajvaraḥ
            sahyatām //
             <span class="ref">MSS_4275</span></p>
         
         <p id="MSS_4276">
            ākāro na manoharaḥ śravaṇayoḥ śalyopamaṃ kūjitaṃ vaktraṃ viḍvikṛtaṃ kṛtāntasamayālambīdamālokitam
            /<br />
            krīḍāsaṃvanane pṛthagjanacite vāsastarau kutsite tat kenāstu varāka kāka kanakāgāre
            tavāveśanam //
             <span class="ref">MSS_4276</span></p>
         
         <p id="MSS_4277">
            ākāśakuṇḍe sataḍiddhutāśe karoti homaṃ jhaṣaketudevaḥ /<br />
            uccāṭanāyeva viyoginīnāṃ yadgarjitaṃ saiṣa hi mantrapāṭhaḥ //
             <span class="ref">MSS_4277</span></p>
         
         <p id="MSS_4278">
            ākāśataḥ patitametya nadādimadhyaṃ tatrāpi dhāvanasamutthamalāvaliptam /<br />
            nānāvidhāvanigatāśucipūrṇamarṇo yattena śuddhimupayāti kathaṃ śarīram //
             <span class="ref">MSS_4278</span></p>
         
         <p id="MSS_4279">
            ākāśadeśāt paripātukāni laṅkeśaśīrṣāṇi sakuntalāni /<br />
            kṣaṇaṃ nabhaḥ prāṃśumahīruhasya śikyāśritānīva phalāni rejuḥ //
             <span class="ref">MSS_4279</span></p>
         
         <p id="MSS_4280">
            ākāśadhāraṇāṃ kurvan mṛtyuṃ jayati niścitam /<br />
            yatra tatra sthito vāpi sukhamatyantamaśnute //
             <span class="ref">MSS_4280</span></p>
         
         <p id="MSS_4281">
            ākāśa prasara prasarpata diśastvaṃ pṛthvi pṛthvī bhava pratyakṣīkṛtamādirājayaśasāṃ
            yuṣmābhirujjṛmbhitam /<br />
            śrīmuddāpharaśāhapārthivayaśorāśeḥ samujjṛmbhaṇād bījocchvāsavidīrṇadāḍimadaśāṃ brahmāṇḍamārokṣyati
            //
             <span class="ref">MSS_4281</span></p>
         
         <p id="MSS_4282">
            ākāśamānasavigāhanarājahaṃsaṃ nārījanagrahilatānalinīmahebham /<br />
            āghrāyamānaratināyakasaṃpradāya- dīkṣāguruṃ dṛśi niveśaya sundarīndum //
             <span class="ref">MSS_4282</span></p>
         
         <p id="MSS_4283">
            ākāśamutpatatu gacchatu vā digantam ambhonidhiṃ viśatu tiṣṭhatu vā yatheccham /<br />
            janmāntarārjitaśubhāśubhakṛnnarāṇām chāyeva na tyajati karmaphalānubandhaḥ //
             <span class="ref">MSS_4283</span></p>
         
         <p id="MSS_4284">
            ākāśayānataṭakoṭikṛtaikapādās taddhemadaṇḍayugalānyavalambya hastaiḥ /<br />
            kautūhalāt tava taraṅgavighaṭṭitāni paśyanti devi manujāḥ svakalevarāṇi //
             <span class="ref">MSS_4284</span></p>
         
         <p id="MSS_4285">
            ākāśavāpīsitapuṇḍarīkaṃ śāṇopalaṃ manmathasāyakānām /<br />
            paśyoditaṃ śāradamutpalākṣi saṃdhyāṅganākandukamindubiṃbam //
             <span class="ref">MSS_4285</span></p>
         
         <p id="MSS_4286">
            ākāśaśyāmimānaṃ jaladharaghaṭanāṃ vā dadhānaṃ sudhāṃśuṃ nūnaṃ manye priyāsyaṃ śirasi
            śirasijairāhitāpūrvaśobham /<br />
            yaddṛṣṭvā hanta harṣaṃ manasi kalayase jñānaśāntyādibhavyā- rāmorvījacchidāyai niśitataramasiṃ
            taṃ mahānto bruvanti //
             <span class="ref">MSS_4286</span></p>
         
         <p id="MSS_4287">
            ākāśasaudhamadhiruhya digaṅganānām aṅgeṣu nikṣipati kāmyamivāṅgarāgam /<br />
            tārāvarodhavalito lalitātmajaśrīr jyotsnācchalena muditākhilaloka induḥ //
             <span class="ref">MSS_4287</span></p>
         
         <p id="MSS_4288">
            ākāśasaudhe śaśisaṃpaṭasthaṃ tamālanīlaṃ śivaliṅgamuccaiḥ /<br />
            siddhāṅganeyaṃ rajanī sakāmā nakṣatraratnaiḥ paripūjatīva //
             <span class="ref">MSS_4288</span></p>
         
         <p id="MSS_4289">
            ākāśāt patitaṃ toyaṃ yathā gacchati sāgaram /<br />
            sarvadevanamaskāraḥ keśavaṃ prati gacchati //
             <span class="ref">MSS_4289</span></p>
         
         <p id="MSS_4290">
            ākāśāt patitaṃ punarjalanidhau madhye ciraṃ saṃsthitaṃ paścād duḥsahadeharandhrajanitakleśānvitaṃ
            mauktikam /<br />
            bāle bālakuraṅgalocanayuge ghoraṃ tapaḥ saṃcaran nāsābhūṣaṇatāmupaiti sakhi te bimbādharāpekṣayā
            //
             <span class="ref">MSS_4290</span></p>
         
         <p id="MSS_4291">
            ākāśe naṭanaṃ saroruhayuge mañjīramañjudhvaniḥ śītāṃśau kalakūjitaṃ kisalaye pīyūṣapānotsavaḥ
            /<br />
            svargakṣoṇidhare nakhāt paribhavo dhvānte karākarṣaṇaṃ rambhāyāṃ rasanāravastaruṇayoḥ
            puṇyāni manyāmahe //
             <span class="ref">MSS_4291</span></p>
         
         <p id="MSS_4292">
            ākāśe paśya nemā nibiḍaghanaghaṭāḥ saṃbhṛtāgneyacūrṇā mañjūṣā bhānti tāsāmupari suradhanuḥ
            kaitavāt ketavo'mī /<br />
            vidyunno nālayantraśrutimukhanipataddīptavarttiprakāśaḥ sainyaṃ mārasya manye sphurati
            vimathituṃ māninī mānadurgam //
             <span class="ref">MSS_4292</span></p>
         
         <p id="MSS_4293">
            ākiṃcanyaṃ ca rājyaṃ ca tulayā samatolayam /<br />
            atyaricyata dāridryaṃ rājyādapi guṇādhikam //
             <span class="ref">MSS_4293</span></p>
         
         <p id="MSS_4294">
            ākiṃcanyaṃ sukhaṃ loke pathyaṃ śivamanāmayam /<br />
            anamitramatho hyetad durlabhaṃ sulabhaṃ satām //
             <span class="ref">MSS_4294</span></p>
         
         <p id="MSS_4295">
            ākiṃcanyaṃ susaṃtoṣo nirāśīṣṭvamacāpalam /<br />
            etadāhuḥ paraṃ śreya ātmajñasya jitātmanaḥ //
             <span class="ref">MSS_4295</span></p>
         
         <p id="MSS_4296">
            ākiṃcanyādatiparicayājjāyayopekṣyamāṇo bhūpālānāmananusaraṇād bibhyadevākhilebhyaḥ
            /<br />
            gehe tiṣṭhan kumatiralasaḥ kūpakūrmaiḥ sadharmā kiṃ jānīte bhuvanacaritaṃ kiṃ sukhaṃ
            copabhuṅkte //
             <span class="ref">MSS_4296</span></p>
         
         <p id="MSS_4297">
            ākiṃcanye ca rājye ca viśeṣaḥ sumahānayam /<br />
            nityodvigno hi dhanavān mṛtyorāsyagato yathā //
             <span class="ref">MSS_4297</span></p>
         
         <p id="MSS_4298">
            ākīrṇaḥ śobhate rājā na viviktaḥ kadācana /<br />
            ye taṃ viviktamicchanti te tasya ripavaḥ smṛtāḥ //
             <span class="ref">MSS_4298</span></p>
         
         <p id="MSS_4299">
            ākuñcitāgrāṅgulinā tato'nyaḥ kiṃcitsamāvarjitanetraśobhaḥ /<br />
            tiryagvisaṃsarpinakhaprabheṇa pādena haimaṃ vililekha pīṭham //
             <span class="ref">MSS_4299</span></p>
         
         <p id="MSS_4300">
            ākuñcitaikajaṅghaṃ darāvṛtordhvoru gopitārdhoru /<br />
            sutanoḥ śvasitakramanamadṛ- udarasphuṭanābhi śayanamidam //
             <span class="ref">MSS_4300</span></p>
         
         <p id="MSS_4301">
            ākuñcitorū dvau yatra jānubhyāṃ dharaṇiṃ gatau /<br />
            dardurakramamityāhuḥ sthānakaṃ dṛḍhabhedane //
             <span class="ref">MSS_4301</span></p>
         
         <p id="MSS_4302">
            ākuñcya pāṇimaśuciṃ mama mūrdhni veśyā mantrāmbhasāṃ pratipadaṃ pṛṣataiḥ pavitre /<br />
            tārasvanaṃ prathitathūtkamadāt prahāraṃ hāhā hato'hamiti roditi viṣṇuśarmā //
             <span class="ref">MSS_4302</span></p>
         
         <p id="MSS_4303">
            ākuñcyāgraṃ nakhavilikhane paśyati bhrūvibhaṅgyā gāḍhāśleṣe vadati ca ha hā muñca
            muñceti vācam /<br />
            keśākṛṣṭāvaruṇanayanā tāḍane sāśrunetrā nānābhāvaṃ śrayati taruṇī nāṭake manmathasya
            //
             <span class="ref">MSS_4303</span></p>
         
         <p id="MSS_4304">
            ākubjīkṛtapṛṣṭhamunnatavaladvaktrāgrapucchaṃ bhayād antarveśmaniveśitaikanayanaṃ niṣkampakarṇadvayam
            /<br />
            lālākīrṇavidīrṇasṛkkavikacaddaṃṣṭrākarālānanaḥ śvā niḥśvāsanirodhapīvaragalo mārjāramāskandati
            //
             <span class="ref">MSS_4304</span></p>
         
         <p id="MSS_4305">
            ākumāramupadeṣṭumicchavaḥ saṃnivṛttimapathānmahāpadaḥ /<br />
            yogaśaktijitajanmamṛtyavaḥ śīlayanti yatayaḥ suśīlatām //
             <span class="ref">MSS_4305</span></p>
         
         <p id="MSS_4306">
            ākulaścalapatatrikulānām āravairanuditauṣasarāgaḥ /<br />
            āyayāvaharidaśvavipāṇḍus tulyatāṃ dinamukhena dināntaḥ //
             <span class="ref">MSS_4306</span></p>
         
         <p id="MSS_4307">
            ākṛtipremasarasā vilāsālasagāminī /<br />
            visāre hanta saṃsāre sāraṃ sāraṅgalocanā //
             <span class="ref">MSS_4307</span></p>
         
         <p id="MSS_4308">
            ākṛteḥ kiṃcidullekho vibhāvayati lakṣaṇam /<br />
            mahatopaplaveneva pīḍitaṃ candramaṇḍalam //
             <span class="ref">MSS_4308</span></p>
         
         <p id="MSS_4309">
            ākṛṣṭaḥ śikhayā nakhairvilikhitaḥ spṛṣṭaḥ kapolasthale maulau dāmabhirāhataḥ pratidiśaṃ
            krāman salīlaṃ pathi /<br />
            itthaṃ vāravilāsinīkṛtaparīhāsasya daityādhvare viṣṇorvāmanaveṣavibhramabhṛto hāsormayaḥ
            pāntu vaḥ //
             <span class="ref">MSS_4309</span></p>
         
         <p id="MSS_4310">
            ākṛṣṭakaravālo'sau saṃparāye paribhraman /<br />
            pratyarthisenayā dṛṣṭaḥ kṛtāntena samaḥ prabhuḥ //
             <span class="ref">MSS_4310</span></p>
         
         <p id="MSS_4311">
            ākṛṣṭapratanuvapurlataistaradbhis tasyāmbhas tadatha saromahārṇavasya /<br />
            akṣobhi prasṛtavilolabāhupakṣair yoṣāṇāmurubhirurojagaṇḍaśailaiḥ //
             <span class="ref">MSS_4311</span></p>
         
         <p id="MSS_4312">
            ākṛṣṭaścakravākairnayanakalanayā bandhakībhirnirasto nāstaṃ drāgeti bhānurnivasati
            nalinībodhanidrāntarāle /<br />
            sandhyādīpaprarohaṃ bahulatilarasavyāptapatrāntarālaṃ vāsāgāre diśantī hasati navavadhūkrodhadṛṣṭā
            bhujiṣyā //
             <span class="ref">MSS_4312</span></p>
         
         <p id="MSS_4313">
            ākṛṣṭiḥ kṛtacetasāṃ sumahatāmuccāṭanaṃ cāṃhasām ācaṇḍālamamūkalokasulabho vaśyaśca
            mokṣaśriyaḥ /<br />
            no dīkṣāṃ na ca dakṣiṇāṃ na ca puraścaryāṃ manāgīkṣate mantro'yaṃ rasānāspṛgeva phalati
            śrīkṛṣṇanāmātmakaḥ //
             <span class="ref">MSS_4313</span></p>
         
         <p id="MSS_4314">
            ākṛṣṭibhagnakaṭakaṃ kena tava prakṛtikomalaṃ subhage /<br />
            dhanyena bhujamṛṇālaṃ grāhyaṃ madanasya rājyamiva //
             <span class="ref">MSS_4314</span></p>
         
         <p id="MSS_4315">
            ākṛṣṭe kavacādahīndrarasanākalpe kṛpāṇe tvayā śrīmannāyaka rāmacandra bhavataḥ pratyarthināṃ
            veśmasu /<br />
            gāhante sahasā lulāyacamarīśārdūlaśākhācarī- yakṣorakṣaśṛgālakolaśalabhṛdbhallūkabhillādayaḥ
            //
             <span class="ref">MSS_4315</span></p>
         
         <p id="MSS_4316">
            ākṛṣṭe yudhi kārmuke raghupatervāmo'bravīd dakṣiṇaṃ dānādānasubhojaneṣu purato yuktaṃ
            kimitthaṃ tava /<br />
            kāmānyaḥ punarabravīnmama na bhīḥ praṣṭuṃ jagatsvāminaṃ chettuṃ rāvaṇavaktrapaṃktimiti
            yo dadyāt sa vo maṃgalam //
             <span class="ref">MSS_4316</span></p>
         
         <p id="MSS_4317">
            ākṛṣṭe yudhi kārmuke samavadad vāmaḥ karo dakṣiṇaṃ re re dakṣiṇahasta bhojanamahādānādi
            te kurvataḥ /<br />
            paścād gaṃntumayuktamityatha punaḥ so'pyabravīdadravaṃ praṣṭuṃ rāghavamāśurāvaṇaśirovṛndāni
            bhindāni kim //
             <span class="ref">MSS_4317</span></p>
         
         <p id="MSS_4318">
            ākṛṣṭe vasanāñcale kuvalayaśyāmā trapādhaḥkṛtā dṛṣṭiḥ saṃvalitā rucā kucayuge svarṇaprabhe
            śrīmati /<br />
            bālaḥ kaścana cūtapallava iti prāntasmitāsyaśriyaṃ śliṣyaṃstāmatha rukmiṇīṃ natamukhīṃ
            kṛṣṇaḥ sa puṣṇātu naḥ //
             <span class="ref">MSS_4318</span></p>
         
         <p id="MSS_4319">
            ākṛṣyante kariṇaḥ paṅkanimagnā mahadvipaireva /<br />
            prāptāpado mahānta uddharaṇīyā mahāpuṃbhiḥ //
             <span class="ref">MSS_4319</span></p>
         
         <p id="MSS_4320">
            ākṛṣyādāvamandagrahamalakacayaṃ vaktramāsajya vaktre kaṇṭhe lagnaḥ sukaṇṭhaḥ punarapi
            kucayordattagāḍhāṅgasaṅgaḥ /<br />
            baddhāsaktirnitambe patati caraṇayoryaḥ sa tādṛk priyo me bāle lajjā praṇaṣṭā nahi
            nahi kuṭile colakaḥ kiṃ trapākṛt //
             <span class="ref">MSS_4320</span></p>
         
         <p id="MSS_4321">
            ā keśagrahaṇānmitram akāryāt saṃnivartayan /<br />
            avācyaḥ kasyacid bhavati kṛtayatno yathābalam //
             <span class="ref">MSS_4321</span></p>
         
         <p id="MSS_4322">
            ākopito'pi kulajo na vadatyavācyaṃ niṣpīḍito madhurameva vamet kilekṣuḥ /<br />
            nīco jano guṇaśatairapi sevyamāno hāsyeṣu yad vadati tat kalaheṣvavācyam //
             <span class="ref">MSS_4322</span></p>
         
         <p id="MSS_4323">
            ākaumāraṃ samarajayinā kurvatorvīmavīrām etenāmī kathamiva diśāmīśitāro vimuktāḥ /<br />
            antarjñātaṃ vapuṣi kalayā tasya te'ṣṭau praviṣṭāḥ prahvībhūte prabhavati nahi kṣatriyāṇāṃ
            kṛpāṇaḥ //
             <span class="ref">MSS_4323</span></p>
         
         <p id="MSS_4324">
            ā kaumārād gurucaraṇaśuśrūṣayā brahmavidyā- svāsthāyāsthāmahaha, mahatīmarjitaṃ kauśalaṃ
            yat /<br />
            nidrāhetorniśi niśi kathāḥ śṛṇvatāṃ pārthivānāṃ kālakṣepaupayikamidamapyāḥ kathaṃ
            paryaṇaṃsīt //
             <span class="ref">MSS_4324</span></p>
         
         <p id="MSS_4325">
            ākrandāḥ stanitairvilocanajalānyaśrāntadhārāmbubhis tadvicchedabhuvaśca śokaśikhinastulyāstaḍidvibhramaiḥ
            /<br />
            antarme dayitāmukhaṃ tava śaśī vṛttiḥ samaivāvayos tatkiṃ māmaniśaṃ sakhe jaladhara
            tvaṃ dagdhumevodyataḥ //
             <span class="ref">MSS_4325</span></p>
         
         <p id="MSS_4326">
            ākranditaṃ ruditamāhatamānane vā kasyārdramastu hṛdayaṃ kimataḥ phalaṃ vā /<br />
            yasyā mano dravati yā jagatāṃ svatantrā tasyāstavāmba purataḥ kathayāmi khedam //
             <span class="ref">MSS_4326</span></p>
         
         <p id="MSS_4327">
            ākramya yad dvijairbhuktaṃ parikṣīṇaiśca bāndhavaiḥ /<br />
            gobhiśca nṛpaśārdūla rājasūyād viśiṣyate //
             <span class="ref">MSS_4327</span></p>
         
         <p id="MSS_4328">
            ākramya yasya dordaṇḍam aricakraṃ prakāśate /<br />
            prāpnoti puruṣo loke sa vaikuṇṭha iti prathām //
             <span class="ref">MSS_4328</span></p>
         
         <p id="MSS_4329">
            ākramya sarvaḥ kālena paralokaṃ ca nīyate /<br />
            karmapāśavaśo jantus tatra kā paridevanā //
             <span class="ref">MSS_4329</span></p>
         
         <p id="MSS_4330">
            ākramyākramya sādhūnāṃ dārāṃścaiva dhanāni ca /<br />
            bhokṣyanti niranukrośā rudatāmapi bhārata //
             <span class="ref">MSS_4330</span></p>
         
         <p id="MSS_4331">
            ākramyājeragrimaskandhamuccair āsthāyātho vītaśaṅkaṃ śiraśca /<br />
            helālolā vartma gatvātimartyaṃ dyāmārohan mānabhājaḥ sukhena //
             <span class="ref">MSS_4331</span></p>
         
         <p id="MSS_4332">
            ākramyaikāmagrapādena jaṅghām anyāmuccairādadānaḥ kareṇa /<br />
            sāsthisvānaṃ dāruvaddāruṇātmā kaṃcinmadhyāt pāṭayāmāsa dantī //
             <span class="ref">MSS_4332</span></p>
         
         <p id="MSS_4333">
            ākramyoccaiḥ śirasi vasatirbhūbhṛtāmunnatānāṃ toyādānaṃ tadapi jaladherlokasaṃtāpaśāntyai
            /<br />
            dīrghā chāyā prakṛtimahati vyomni cābhogabandho he he megha spṛhayati na te kaḥ kiletthaṃ
            vratāya //
             <span class="ref">MSS_4333</span></p>
         
         <p id="MSS_4334">
            ākrāntaṃ valibhiḥ prasahya palitairatyantamāskanditaṃ vārdhakyaṃ ślathasaṃdhibandhanatayā
            niḥsthāma nirdhāma ca /<br />
            etanme vapurasthikevalajaratkaṅkālamālokaya - - sthūlaśirākarālaparuṣatvaṅmātrapātrīkṛtam
            //
             <span class="ref">MSS_4334</span></p>
         
         <p id="MSS_4335">
            ākrāntapūrvā rabhasena sainikair digaṅganāvyomarajo'bhidūṣitā /<br />
            bherīravāṇāṃ pratiśabditairghanair jagarja gāḍhaṃ gurumatsarādiva //
             <span class="ref">MSS_4335</span></p>
         
         <p id="MSS_4336">
            ākrāntamantararibhirmadamatsarādyair gātraṃ valīpalitarogaśatānuviddham /<br />
            dāraiḥ sutaiśca gṛhamāvṛtamuttamarṇair mātaḥ kathaṃ bhavatu me manasaḥ prasādaḥ //
             <span class="ref">MSS_4336</span></p>
         
         <p id="MSS_4337">
            ākrāntāsu vasundharāsu yavanairāsetuhemācalaṃ vidrāṇe kṣitibhṛdgaṇe vikaruṇe nidrāti
            nārāyaṇe /<br />
            nirvighnaprasare kalāvapi balānniṣkaṇṭakaṃ vaidikaṃ panthānaṃ kila tatra tatra paripātyeko
            hi lokottaraḥ //
             <span class="ref">MSS_4337</span></p>
         
         <p id="MSS_4338">
            ākrānteva mahopalena muninā śapteva durvāsasā sātatyaṃ bata mudriteva jatunā nīteva
            mūrcchāṃ viṣaiḥ /<br />
            baddhevātanurajjubhiḥ paraguṇān vaktuṃ na śaktā satī jihvā lohaśalākayā khalamukhe
            viddheva saṃlakṣyate //
             <span class="ref">MSS_4338</span></p>
         
         <p id="MSS_4339">
            ākrānte śaiśave'sminnabhinavavayasā śāsanānmīnaketor bālāyā netrayugmaṃ śrutiyugamaviśad
            bhrūyugenāpi sārdham /<br />
            vakṣojadvandvamuccairbahiriha niragācchroṇabimbena sākaṃ madhyaḥ saṃgṛhya baddhastrivalibhirabhitaḥ
            kārśyamaṅgīkaroti //
             <span class="ref">MSS_4339</span></p>
         
         <p id="MSS_4340">
            ākrāmantu tameva cūtamapi ca krośantu rephottaraṃ ḍimbho'smākamapīti vābhidadhatāṃ
            kākā varākāḥ svayam /<br />
            gantavyaṃ kva tato'nyataḥ parabhṛta kṣantavyametāvadapy agre kasya nivedyatāmidamatikrānto
            vasanto'dhunā //
             <span class="ref">MSS_4340</span></p>
         
         <p id="MSS_4341">
            ākruśyamāno nākrośen manyureva titikṣataḥ /<br />
            ākroṣṭāraṃ nirdahati sukṛtaṃ cāsya vindati //
             <span class="ref">MSS_4341</span></p>
         
         <p id="MSS_4342">
            ākruṣṭo'pi vrajati na ruṣaṃ bhāṣate nāpabhāṣyaṃ notkṛṣṭo'pi pravahati madaṃ śauryadhairyādidharmaiḥ
            /<br />
            yo yāto'pi vyasanamaniśaṃ kātaratvaṃ na yāti santaḥ prāhustamiha sujanaṃ tattvabuddhyā
            vivecya //
             <span class="ref">MSS_4342</span></p>
         
         <p id="MSS_4343">
            ākrośakasamo loke suhṛdanyo na vidyate /<br />
            yastu duṣkṛtamādāya sukṛtaṃ svaṃ prayacchati //
             <span class="ref">MSS_4343</span></p>
         
         <p id="MSS_4344">
            ākrośannāhvayannanyān ādhāvan maṇḍalaṃ rudan /<br />
            gāḥ kālayati daṇḍena ḍimbhaḥ sasyāvatāriṇīḥ //
             <span class="ref">MSS_4344</span></p>
         
         <p id="MSS_4345">
            ākrośaparivādābhyāṃ vihiṃsantyabudhā budhān /<br />
            vaktā pāpamupādatte kṣamamāṇo vimucyate //
             <span class="ref">MSS_4345</span></p>
         
         <p id="MSS_4346">
            ākrośena na dūyate na ca paṭuḥ proktaḥ samānandyate durgandhena na bādhyate na ca
            samaṃ modena saṃjīyate /<br />
            strīratnena na rajyate na ca mṛtasnānena vidveṣyate mādhyasthena virājito vijayate
            ko'pyeṣa yogīśvaraḥ //
             <span class="ref">MSS_4346</span></p>
         
         <p id="MSS_4347">
            ākṣipantyaravindāni mugdhe tava mukhaśriyam /<br />
            koṣadaṇḍasamagrāṇāṃ kimeṣāmasti duṣkaram //
             <span class="ref">MSS_4347</span></p>
         
         <p id="MSS_4348">
            ākṣipasi karṇamakṣṇā balirapi baddhastvayā tridhā madhye /<br />
            iti jitasakalavadānye tanudāne lajjase sutanu //
             <span class="ref">MSS_4348</span></p>
         
         <p id="MSS_4349">
            ākṣiptasaṃpātamapetaśobham udvahni dhūmākuladigvibhāgam /<br />
            vṛtaṃ nabho bhogikulairavasthāṃ paroparuddhasya purasya bheje //
             <span class="ref">MSS_4349</span></p>
         
         <p id="MSS_4350">
            ākṣiptā cāmaraśrīḥ prasabhamapahṛtaḥ pauṇḍarīko vilāsaḥ pracchanno vīrakambuḥ samajani
            vihitaḥ kaṇṭhabhārāya hāraḥ /<br />
            lupto hāsaprakāśaḥ kamapi paribhavaṃ prāpitaḥ puṣparāśiś candrābhairyadyaśobhiḥ pratidharaṇibhujāṃ
            nihnutā kiṃ ca kīrtiḥ //
             <span class="ref">MSS_4350</span></p>
         
         <p id="MSS_4351">
            ākṣiptaiḥ pratipakṣabhūmipatibhiḥ kruddhena deva tvayā vitrastairna mahāyudhāni vividhānyāviṣkriyante
            yudhi /<br />
            dūrāvarjitamaulayastava purastanvanti te kevalaṃ nānākārakirīṭaratnanikarairindrāyudhāni
            kṣitau //
             <span class="ref">MSS_4351</span></p>
         
         <p id="MSS_4352">
            ākṣepacaraṇalaṅghana- keśagrahakelikutukataralena /<br />
            strīṇāṃ patirapi gururiti dharmaṃ na śrāvitā sutanuḥ //
             <span class="ref">MSS_4352</span></p>
         
         <p id="MSS_4353">
            ākṣepavacanaṃ tasya na vaktavyaṃ kadācana /<br />
            anukūlaṃ priyaṃ cāsya vaktavyaṃ janasaṃsadi //
             <span class="ref">MSS_4353</span></p>
         
         <p id="MSS_4354">
            ākhuḥ kailāsaśailaṃ tulayati karaṭastārkṣyamāṃsābhilāṣī babhrurlāṅgūlamūlaṃ calayati
            capalastakṣakāhiṃ jighāṃsuḥ /<br />
            bhekaḥ pāraṃ yiyāsurbhujagamapi mahāghasmarasyāmburāśeḥ prāyeṇāsannapātaḥ smarati
            samucitaṃ karma na kṣudrakarmā //
             <span class="ref">MSS_4354</span></p>
         
         <p id="MSS_4355">
            ākhunā bhakṣitasyātha nāmoccārya samuddharet /<br />
            mārgadhūliṃ kṣiped dūraṃ tasya śīghraṃ sukhaṃ bhavet //
             <span class="ref">MSS_4355</span></p>
         
         <p id="MSS_4356">
            ākhubhyaḥ kiṃ khalairjñātaṃ khalebhyaśca kimākhubhiḥ /<br />
            anyat paragṛhotkhātāt karma yeṣāṃ na vidyate //
             <span class="ref">MSS_4356</span></p>
         
         <p id="MSS_4357">
            ākhurvāñchati bhasmasūtraharaṇaṃ vyālastathā mūṣakaṃ vyālaṃ barhirayaṃ hariśca vṛṣabhaṃ
            gaṅgā tathā candrakam /<br />
            itthaṃ duḥkhamaharniśaṃ śṛṇu vibho soḍhavyametat kathaṃ śaṃbhorātmadaśānibodhanaparaṃ
            tvāṃ pātu dīnaṃ vacaḥ //
             <span class="ref">MSS_4357</span></p>
         
         <p id="MSS_4358">
            ākheṭakaṃ vṛthākleśaṃ mūrkhaṃ vyasanasaṃsthitam /<br />
            samālāpena yo yuṅkte sa gacchati parābhavam //
             <span class="ref">MSS_4358</span></p>
         
         <p id="MSS_4359">
            ākheṭakasya dharmeṇa vibhavāḥ syurvaśe nṛṇām /<br />
            nṛprajāḥ prerayatyeko hantyanyo'tra mṛgāniva //
             <span class="ref">MSS_4359</span></p>
         
         <p id="MSS_4360">
            ākhyātanāmaracanācaturasrasaṃdhi- saddhātvalaṃkṛtiguṇaṃ sarasaṃ suvṛttam /<br />
            āseduṣāmapi divaṃ kavipuṃgavānāṃ tiṣṭhatyakhaṇḍamiha kāvyamayaṃ śarīram //
             <span class="ref">MSS_4360</span></p>
         
         <p id="MSS_4361">
            ākhyāte hasitaṃ pitāmaha iti trastaṃ kapālīti ca vyāvṛttaṃ gururityasau dahana ityāviṣkṛtā
            bhīrutā /<br />
            paulomīpatirityasūyitamatha vrīḍāvanamraṃ śriyā pāyād vaḥ puruṣottamo'yamiti ca nyastaḥ
            sa puṣpāñjaliḥ //
             <span class="ref">MSS_4361</span></p>
         
         <p id="MSS_4362">
            ākhyāyikānurāgī vrajati sadā puṇyapustakaṃ śrotum /<br />
            daṣṭa iva kṛṣṇasarpaiḥ palāyate dānadharmebhyaḥ //
             <span class="ref">MSS_4362</span></p>
         
         <p id="MSS_4363">
            ākhyāstadīyā rucirārthapoṣā gāyanti kośādhikṛtāḥ satoṣāḥ /<br />
            paraṃtu puṇyairiha harṣadhāma prāptaṃ tvayā saṃprati cūtanāma //
             <span class="ref">MSS_4363</span></p>
         
         <p id="MSS_4364">
            āgacchatāṃ ca tucchānām atucchānāṃ ca gacchatām /<br />
            yadadhvani na saṃghaṭṭo ghaṭānāṃ tad vṛthā saraḥ //
             <span class="ref">MSS_4364</span></p>
         
         <p id="MSS_4365">
            āgacchatānavekṣita- pṛṣṭhenārthī varāṭakeneva /<br />
            muṣitāsmi tena jaghanāṃ- śukamapi voḍhuṃ naśaktena //
             <span class="ref">MSS_4365</span></p>
         
         <p id="MSS_4366">
            āgacchadutsavo bhāti yathaiva na tathā gataḥ /<br />
            himāṃśorudayaḥ sāyaṃ cakāsti na tathoṣasi //
             <span class="ref">MSS_4366</span></p>
         
         <p id="MSS_4367">
            āgacchadurvīndracamūsamutthair bhūreṇubhiḥ pāṇḍuritā mukhaśrīḥ /<br />
            vispaṣṭamācaṣṭa haridvadhūnāṃ rūpaṃ patityāgadaśānurūpam //
             <span class="ref">MSS_4367</span></p>
         
         <p id="MSS_4368">
            āgacchantyavaguṇṭhayantyatha punaḥ paśyanti jighranti ca svārabdhaṃ madhumakṣikāṃ
            na kaṇamapyasya svayaṃ bhuñjate /<br />
            dhanyastvanya upetya nirbhayamamūrutsārayan dūrataḥ svādaṃsvādamidaṃ svasaṃbhṛtamiva
            svacchandamānandati //
             <span class="ref">MSS_4368</span></p>
         
         <p id="MSS_4369">
            āgacchan sūcito yena yenānīto gṛhaṃ prati /<br />
            prathamaṃ sakhi kaḥ pūjyaḥ kiṃ kākaḥ kiṃ kramelakaḥ //
             <span class="ref">MSS_4369</span></p>
         
         <p id="MSS_4370">
            āgacchāgaccha sajjaṃ kuru varaturagaṃ saṃnidhehi drutaṃ me khaṅgaḥ kvāsau kṛpāṇīmupanaya
            dhanuṣā kiṃ kimaṅga praviṣṭam /<br />
            saṃrambhonnidritānāṃ kṣitibhṛti gahane'nyo'nyamevaṃ pratīcchan vādaḥ svapnābhidṛṣṭe
            tvayi cakitadṛśāṃ vidviṣāmāvirāsīt //
             <span class="ref">MSS_4370</span></p>
         
         <p id="MSS_4371">
            āgacchāmi jhaṭityahaṃ priyatame kāryaṃ vidhāyālpakaṃ gatvetastvamihaiva tiṣṭha vijane
            tāvadgṛhe sundare /<br />
            ityuktvā sakhi vañcakaḥ sa tu gatastatra sthitā yā niśā sarvā sā hi gatā mamātikuṭilo
            no vai tathāpyāgataḥ //
             <span class="ref">MSS_4371</span></p>
         
         <p id="MSS_4372">
            āgataṃ vigrahaṃ vidvān upāyaiḥ praśamaṃ nayet /<br />
            vijayasya hyanityatvād rabhasena na saṃpatet //
             <span class="ref">MSS_4372</span></p>
         
         <p id="MSS_4373">
            āgataḥ patiritīritaṃ janaiḥ śṛṇvatī cakitametya dehalīm /<br />
            kaumudīva śiśirīkariṣyate locane mama kadā mṛgekṣaṇā //
             <span class="ref">MSS_4373</span></p>
         
         <p id="MSS_4374">
            āgataḥ pāṇḍavāḥ sarve duryodhanasamīhayā /<br />
            tasmai gāṃ ca suvarṇaṃ ca ratnāni vividhāni ca //
             <span class="ref">MSS_4374</span></p>
         
         <p id="MSS_4375">
            āgatavyayaśīlasya kṛśatvamatiśobhate /<br />
            dvitīyaścandramā vandyo na vandyaḥ pūrṇacandramāḥ //
             <span class="ref">MSS_4375</span></p>
         
         <p id="MSS_4376">
            āgataśca gataścaiva gatvā yaḥ punarāgataḥ /<br />
            akarṇahṛdayo mūrkhas tatraiva nidhanaṃ gataḥ //
             <span class="ref">MSS_4376</span></p>
         
         <p id="MSS_4377">
            āgatānagaṇitapratiyātān vallabhānabhisisārayiṣūṇām /<br />
            prāpi cetasi savipratisāre subhruvāmavasaraḥ sarakeṇa //
             <span class="ref">MSS_4377</span></p>
         
         <p id="MSS_4378">
            āgatānāmapūrṇānāṃ pūrṇānāmapi gacchatām /<br />
            yadadhvani na saṃghaṭṭo ghaṭānāṃ tat saro'varam //
             <span class="ref">MSS_4378</span></p>
         
         <p id="MSS_4379">
            āgate kusumadhanvini tanvyā mānasād bahirabhūt kucakokaḥ /<br />
            tiṣṭhatāsya sarasīruhacakṣuḥ khañjanena cakitaṃ sahasaiva //
             <span class="ref">MSS_4379</span></p>
         
         <p id="MSS_4380">
            āgatya praṇipātasāntvitasakhīdattāntare sāgasi svairaṃ kurvati talpapārśvanibhṛte
            dhūrte'ṅgasaṃvāhanam /<br />
            jñātvā sparśavaśāt tayā kila sakhībhrāntyā svavakṣaḥ śanaiḥ khinnāsītyabhidhāya mīlitadṛśā
            sānandamāropitaḥ //
             <span class="ref">MSS_4380</span></p>
         
         <p id="MSS_4381">
            āgatya saṃprati viyogavisaṃṣṭhulāṅgīm ambhojinīṃ kvacidapi kṣapitatriyāmaḥ /<br />
            etāṃ prasādayati paśya śanaiḥ prabhāte tanvaṅgi pādapatanena sahasraraśmiḥ //
             <span class="ref">MSS_4381</span></p>
         
         <p id="MSS_4382">
            āgatya samprati śaratsamayaḥ prasādād īṣadvihasya vikasatkumudacchalena /<br />
            utsārya roṣamiva vāridharoparodham eṣa prasādayati digvanitāmukhāni //
             <span class="ref">MSS_4382</span></p>
         
         <p id="MSS_4383">
            āgatya satvaramasī ravirambarāntam ullāsya pādapatanaiḥ sphuṭasāṃdhyarāgaḥ /<br />
            paśya prasādayati rāgavatīṃ pratīcī- dikkāminīṃ prakupitāmiva manyamānaḥ //
             <span class="ref">MSS_4383</span></p>
         
         <p id="MSS_4384">
            āgatyaiva kutaścideva gaganābhogaṃ ca kṛtvātmasāt bhāvābhāvavilokanāspadamamūn nītvendumukhyānapi
            /<br />
            jājvalyaṃ jagato vidhāya kimapi prāptaḥ priyo'hnāṃ patir yātvastaṃ praviśatvathābdhimathavā
            merau paribhrāmyatu //
             <span class="ref">MSS_4384</span></p>
         
         <p id="MSS_4385">
            āgantau jāṅghike caiva sarve kākāḥ samāḥ smṛtāḥ /<br />
            kṣetraje śakune grāhyaḥ kākolasteṣu sarvadā //
             <span class="ref">MSS_4385</span></p>
         
         <p id="MSS_4386">
            āgamaṃ nirgamaṃ sthānaṃ tathā vṛddhikṣayāvubhau /<br />
            vicārya sarvapaṇyānāṃ kārayet krayavikrayau //
             <span class="ref">MSS_4386</span></p>
         
         <p id="MSS_4387">
            āgamarūpavicāriṇy adhikaraṇasahasraśikṣitavipakṣe /<br />
            svāminijaiminiyoginy uparajyati hṛdayamasmadīyamidam //
             <span class="ref">MSS_4387</span></p>
         
         <p id="MSS_4388">
            āgamādeva narakāḥ śrūyante rauravādayaḥ /<br />
            viṣayitvaṃ daridrāṇāṃ pratyakṣaṃ narakaṃ viduḥ //
             <span class="ref">MSS_4388</span></p>
         
         <p id="MSS_4389">
            āgamārthaṃ hi yatate rakṣaṇārthaṃ hi sarvadā /<br />
            kuṭumbapoṣaṇe svāmī tadanye taskarā iva //
             <span class="ref">MSS_4389</span></p>
         
         <p id="MSS_4390">
            āgamiṣyanti te bhāvā ye bhāvā mayi bhāvinaḥ /<br />
            ahaṃ tairanusartavyo na teṣāmanyato gatiḥ //
             <span class="ref">MSS_4390</span></p>
         
         <p id="MSS_4391">
            āgamena ca yuktyā ca yo'rthaḥ samabhigamyate /<br />
            parīkṣya hemavad grāhyaḥ pakṣapātagraheṇa kim //
             <span class="ref">MSS_4391</span></p>
         
         <p id="MSS_4392">
            āgame yasya catvāri nirgame sārdhapañca ca /<br />
            ativistāravistīrṇāś ciraṃ tiṣṭhanti no śriyaḥ //
             <span class="ref">MSS_4392</span></p>
         
         <p id="MSS_4393">
            āgamo'bhyadhiko bhogād vinā pūrvakramāgatāt /<br />
            āgame'pi balaṃ naiva bhuktiḥ stokāpi yatra no //
             <span class="ref">MSS_4393</span></p>
         
         <p id="MSS_4394">
            āgarjadgirikuñjakuñjaraghaṭānistīrṇakarṇajvaraṃ jyānirghoṣamamandadundubhiravairādhmātamuttambhayan
            /<br />
            velladbhairavaruṇḍamuṇḍanikarairvīro vidhatte bhuvaṃ tṛpyatkālakarālavaktravighasavyākīryamāṇāmiva
            //
             <span class="ref">MSS_4394</span></p>
         
         <p id="MSS_4395">
            āgarbhamābaddhamamarṣaśīlaḥ pituḥ smaran kṣatrakṛtāparādham /<br />
            paraśvadhenaiva bhṛgupravīraḥ prāṇairviyojyāpi ripūṃśchinatti //
             <span class="ref">MSS_4395</span></p>
         
         <p id="MSS_4396">
            ā garbhād ā kulaparivṛḍhād ā caturvaktrato'pi tvatpādābjaprapadanaparān vetsi naścandramaule
            /<br />
            māyāyāśca prapadanapareṣvapravṛttiṃ tvamāttha svāminnevaṃ sati yaducitaṃ tatra devaḥ
            pramāṇam //
             <span class="ref">MSS_4396</span></p>
         
         <p id="MSS_4397">
            āgaskāriṇi kaiṭabhapramathane tattāḍanārthaṃ ruṣā nābhīpaṅkajamastratāṃ gamayituṃ
            jāte prayatne śriyaḥ /<br />
            svāvāsonmathanopapāditabhayabhrāntātmanastatkṣaṇ āda abrahmaṇyaparāḥ purātanamunervāgvṛttayaḥ
            pāntu vaḥ //
             <span class="ref">MSS_4397</span></p>
         
         <p id="MSS_4398">
            āgāradāhī mitraghnaḥ śākunirgrāmayājakaḥ /<br />
            rudhirāndhe patantyete somaṃ vikrīṇate ca ye //
             <span class="ref">MSS_4398</span></p>
         
         <p id="MSS_4399">
            āgulphamālambitavalguveṇī vibhāti bālā kanakāṅgayaṣṭiḥ /<br />
            uttīrṇamaurvīva vaśīkṛtorvī manobhuvaścampakacāpavallī //
             <span class="ref">MSS_4399</span></p>
         
         <p id="MSS_4400">
            āgneyāstrapravīṇaprabalamṛgabhaṭāḥ śatrusaṃkṣobhadakṣā yasya prauḍhapratāpānalabahalaśikhāsvindhanatvaṃ
            prayānti /<br />
            so'yaṃ prācīpayodhiprahitakaratatītūrṇasaṃpūrṇakopo bāṅgālakṣoṇipālastribhuvanajanatāgītakīrti
            prarohaḥ //
             <span class="ref">MSS_4400</span></p>
         
         <p id="MSS_4401">
            āgneyīmeti śītādiva diśamaruṇo vāsarāḥ saṃkucantī- vāsaṃstarṣe'pi toyād vahati tanuśikhī
            śītapīḍāṃ pramārṣṭi (?) /<br />
            talpe'nalpaprakopapravidalitadṛḍhāliṅganagranthibandhe labdhvā saṃdhānarandhraṃ nibiḍayati
            jaḍo dampatī mātariśvā //
             <span class="ref">MSS_4401</span></p>
         
         <p id="MSS_4402">
            āgneye yadi koṇe grāmasya purasya vā bhavati kūpaḥ /<br />
            nityaṃ sa karoti bhayaṃ dāhaṃ ca samānuṣaṃ prāyaḥ //
             <span class="ref">MSS_4402</span></p>
         
         <p id="MSS_4403">
            āgneyyāmanalājī- vikayuvatipravaradhātulābhaśca /<br />
            yāmye māṣakulatthaṃ bhojyaṃ gāndharvikairyogaḥ //
             <span class="ref">MSS_4403</span></p>
         
         <p id="MSS_4404">
            āghaṭṭayati mantrāṇi bruvan hāsyaṃ prapadyate /<br />
            saṃbhāvayati doṣeṇa vṛtticchedaṃ karoti ca //
             <span class="ref">MSS_4404</span></p>
         
         <p id="MSS_4405">
            āghātaṃ nīyamānasya vadhyasyeva pade pade /<br />
            āsannataratāṃ yāti mṛtyurjantordine dine //
             <span class="ref">MSS_4405</span></p>
         
         <p id="MSS_4406">
            āghūrṇadvapuṣaḥ skhalanmṛdugiraḥ kiñcillasadvāsaso revatyāṃ saniṣaṇṇaniḥsahabhujasyātāmranetradyuteḥ
            /<br />
            śvāsāmodamadāndhaṣaṭpadakulavyādaṣṭak aṇṭhasrajaḥ pāyāsuḥ parimantharāṇi halino mattasya
            yātāni vaḥ //
             <span class="ref">MSS_4406</span></p>
         
         <p id="MSS_4407">
            āghūrṇitaṃ pakṣmalamakṣipadmaṃ prāntadyutiśvaityajitāmṛtāṃśu /<br />
            asyā ivāsyāścaladindranīla- golāmalaśyāmalatāratāram //
             <span class="ref">MSS_4407</span></p>
         
         <p id="MSS_4408">
            āghrāṇaśravaṇāvalokanarasāsvādādayaścumbana- śraddhā vāgviṣavarṣaṇaṃ ca śiraso doṣā
            ime yairjanaḥ /<br />
            mūḍho laṅghitasatpatho'yamiti saṃkruddhaḥ śaṭhānāṃ haṭhād yaḥ śīrṣāṇi kṛpāṇapāṇiralunāt
            tasmai namaḥ kalkine //
             <span class="ref">MSS_4408</span></p>
         
         <p id="MSS_4409">
            āghrātaṃ kamalaṃ priyeṇa sudṛśā smitvāpanītaṃ mukhaṃ dattaṃ vibhramakanduke nakhapadaṃ
            sītkṛtya gūḍhau stanau /<br />
            dattā campakamālikorasi bhujānirbhinnaromāñcayā mīlallocanayā sthitaṃ praṇayinordūre'pi
            pūrṇo rasaḥ //
             <span class="ref">MSS_4409</span></p>
         
         <p id="MSS_4410">
            āghrātaṃ parilīḍhamugranakharaiḥ kṣuṇṇaṃ ca yaccarvitaṃ kṣiptaṃ yad bhuvi nīrasatvakupiteneti
            vyathāṃ mā kṛthāḥ /<br />
            he māṇikya tavaitadeva kuśalaṃ yadvānareṇāgrahād antaḥsattvanirūpaṇāya sahasā cūrṇīkṛtaṃ
            nāśmanā //
             <span class="ref">MSS_4410</span></p>
         
         <p id="MSS_4411">
            āghrātaṃ maraṇena janma jarayā yātyujjvalaṃ yauvanaṃ saṃtoṣo dhanalipsayā śamasukhaṃ
            prauḍhāṅganāvibhramaiḥ /<br />
            lokairmatsaribhirguṇā vanabhuvo vyālairnṛpā durjanair asthairyeṇa vibhūtirapyapahṛtā
            grastaṃ na kiṃ kena vā //
             <span class="ref">MSS_4411</span></p>
         
         <p id="MSS_4412">
            āghrātakṣoṇipīṭhaḥ khuraśikharasamākṛṣṭareṇusturaṅgaḥ puñjīkṛtyākhilāṅghrīn kramavaśavinamajjānurunmuktakāyaḥ
            /<br />
            pṛṣṭhāntaḥpārśvakaṇḍūvyapanayanara sād dvistrirudvartitāṅgaḥ protthāya drāṅ nirīhaḥ
            kṣaṇamatha vapurāsyānupūrvyāṃ dhunoti //
             <span class="ref">MSS_4412</span></p>
         
         <p id="MSS_4413">
            āghrāya pustakaṃ dhanyāḥ sarvaṃ vidma iti sthitāḥ /<br />
            śatakṛtvo'pi śṛṇvanto hā na vidmo jaḍā vayam //
             <span class="ref">MSS_4413</span></p>
         
         <p id="MSS_4414">
            āghrāya śramajamanindyagandhabandhuṃ niśvāsaśvasanamasaktamaṅganānām /<br />
            āraṇyāḥ sumanasa īṣire na bhṛṅgair aucityaṃ gaṇayati ko viśeṣakāmaḥ //
             <span class="ref">MSS_4414</span></p>
         
         <p id="MSS_4415">
            āghrāyāghrāya gandhaṃ vikṛtamukhapuṭo darśayan dantapaṅktiṃ dhāvannunmuktanādo muhurapi
            rabhasākṛṣṭayā pṛṣṭhalagnaḥ /<br />
            gardabhyāḥ pādaghātadviguṇitasurataprītirākṛṣṭaśiśno vegādāruhyamuhyannavatarati kharaḥ
            khaṇḍitecchaścirāya //
             <span class="ref">MSS_4415</span></p>
         
         <p id="MSS_4416">
            ācakṣmahe bata kimadyatanīmavasthāṃ tasyādya vindhyaśikharasya mahonnatasya /<br />
            yatraiva sapta munayastapasā niṣeduḥ so'yaṃ kilādya vasatih piśitāśanānām //
             <span class="ref">MSS_4416</span></p>
         
         <p id="MSS_4417">
            ācamyādharasindhuvāri kabarīsaṃbhārasaṃmārjite svedāmbhaḥsnapite kapolavigalatkāśmīrapaṅkojjvale
            /<br />
            kāñcīmantrarutena nirbharagalanmuktākalāpasrajā dhanyasyorasi ghūrṇamānanayanā pañceṣumabhyarcati
            //
             <span class="ref">MSS_4417</span></p>
         
         <p id="MSS_4418">
            ācarati durjano yat sahasā manaso'pyagocarānarthān /<br />
            tanna na jāne jāne spṛśati manaḥ kiṃ tu naiva niṣṭhuratām //
             <span class="ref">MSS_4418</span></p>
         
         <p id="MSS_4419">
            ācaran bahubhirvairam alpakairapi naśyati /<br />
            janaiḥ pratyāyito'mātyaṃ pretamityatyajannṛpaḥ //<br />
            ācarecca sakalāṃ raticaryāṃ kāmasūtravihitāmanavadyām /<br />
            deśakālabalaśaktyanurodhād vaidyatantrasamayoktyaviruddhām //
             <span class="ref">MSS_4419</span></p>
         
         <p id="MSS_4420">
            ācāntakāntirunnidrair mayūkhairahimatviṣaḥ /<br />
            dhūsarāpi kalā cāndrī kiṃ na badhnāti locanam //
             <span class="ref">MSS_4420</span></p>
         
         <p id="MSS_4421">
            ācāraṃ bhajate tyajatyapi madaṃ vairāgyamālambate kartuṃ vāñchati saṅgabhaṅgagalitottuṅgābhimānaṃ
            tapaḥ /<br />
            daivanyastaviparyayaiḥ sukhaśikhābhraṣṭaḥ praṇaṣṭo janaḥ prāyastāpavilīnalohasadṛśīmāyāti
            karmaṇyatām //
             <span class="ref">MSS_4421</span></p>
         
         <p id="MSS_4422">
            ācāraḥ kulamākhyāti deśamākhyāti bhāṣaṇam /<br />
            saṃbhramaḥ snehamākhyāti vapurākhyāti bhojanam //
             <span class="ref">MSS_4422</span></p>
         
         <p id="MSS_4423">
            ācāraḥ kulamākhyāti vapurākhyāti bhojanam /<br />
            vacanaṃ śrutamākhyāti snehamākhyāti locanam //
             <span class="ref">MSS_4423</span></p>
         
         <p id="MSS_4424">
            ācāraḥ khalu kartavyaḥ prāṇaiḥ kaṇṭhagatairapi /<br />
            ācāraiḥ śudhyate deho vastraṃ kṣārodakairiva //
             <span class="ref">MSS_4424</span></p>
         
         <p id="MSS_4425">
            ācāraḥ paramo dharma ācāraḥ paramaṃ tapaḥ /<br />
            ācāraḥ paramaṃ jñānam ācārāt kiṃ na sādhyate //
             <span class="ref">MSS_4425</span></p>
         
         <p id="MSS_4426">
            ācāraḥ paramo dharmaḥ śrutyuktaḥ smārta eva ca /<br />
            tasmādasmin sadā yukto nityaṃ syādātmavān dvijaḥ //
             <span class="ref">MSS_4426</span></p>
         
         <p id="MSS_4427">
            ācāraḥ paramo dharmaḥ sarveṣāmiti niścayaḥ /<br />
            hīnācāraparītātmā pretya ceha ca naśyati //
             <span class="ref">MSS_4427</span></p>
         
         <p id="MSS_4428">
            ācāraḥ prathamo dharmo nṛṇāṃ śreyaskaro mahān /<br />
            ihaloke parā kīrtiḥ paratra paramaṃ sukham //
             <span class="ref">MSS_4428</span></p>
         
         <p id="MSS_4429">
            ācāra ityavahitena mayā gṛhītā yā vetrayaṣṭiravarodhagṛheṣu rājñaḥ /<br />
            kāle gate bahutithe mama saiva jātā prasthānaviklavagateravalambanāya //
             <span class="ref">MSS_4429</span></p>
         
         <p id="MSS_4430">
            ācāradhārādhavalīkṛtānāṃ rādhādhavārādhanamānasānām /<br />
            vidyāvivekonnatibhūṣitānāṃ bhavādṛśānāmiha kā praśaṃsā //
             <span class="ref">MSS_4430</span></p>
         
         <p id="MSS_4431">
            ācāraprabhavo dharmo nṛṇāṃ śreyaskaro mahān /<br />
            ihaloke parā kīrtiḥ paratra paramaṃ sukham //
             <span class="ref">MSS_4431</span></p>
         
         <p id="MSS_4432">
            ācāraprerako rājā hyetat kālasya kāraṇam /<br />
            yadi kālah pramāṇaṃ hi kasmād dharmo'sti kartṛṣu //
             <span class="ref">MSS_4432</span></p>
         
         <p id="MSS_4433">
            ācāramācara cirād ālasyamapāsya jātyucitam /<br />
            lokānurāgasādhanam ārādhanametadeva hareḥ //
             <span class="ref">MSS_4433</span></p>
         
         <p id="MSS_4334">
            ācārasaṃbhavo dharmo dharmād vedāḥ samutthitāḥ /<br />
            vedairyajñāḥ samutpannā yajñairdevāḥ pratiṣṭhitāḥ //
             <span class="ref">MSS_4334</span></p>
         
         <p id="MSS_4435">
            ācārahīnaṃ na punanti vedā yadyapyadhītā saha ṣaḍbhiraṅgaiḥ /<br />
            chandāṃsyenaṃ mṛtyukāle tyajanti nīḍaṃ śakuntā iva jātapakṣāḥ //
             <span class="ref">MSS_4435</span></p>
         
         <p id="MSS_4436">
            ācārahīnasya tu brāhmaṇasya vedāḥ ṣaḍaṅgāstvakhilāḥ sayajñāḥ /<br />
            kāṃ prītimutpādayituṃ samarthā andhasya dārā iva darśanīyāḥ //
             <span class="ref">MSS_4436</span></p>
         
         <p id="MSS_4437">
            ācārāt phalate dharma ācārāt phalate dhanam /<br />
            ācārācchriyamāpnoti ācāro hantyalakṣaṇam //
             <span class="ref">MSS_4437</span></p>
         
         <p id="MSS_4438">
            ācārād vicyuto vipro na vedaphalamaśnute /<br />
            ācāreṇa tu saṃyuktaḥ saṃpūrṇaphalabhāk smṛtaḥ //
             <span class="ref">MSS_4438</span></p>
         
         <p id="MSS_4439">
            ācārāllabhate dharmam ācārāllabhate dhanam /<br />
            ācārācchriyamāpnoti ācāro hantyalakṣaṇam //
             <span class="ref">MSS_4439</span></p>
         
         <p id="MSS_4440">
            ācārāllabhate hyāyur ācārādīpsitāṃ prajām /<br />
            ācārād dhanamakṣayyam ācāro hantyalakṣaṇam //
             <span class="ref">MSS_4440</span></p>
         
         <p id="MSS_4441">
            ācārāllabhate hyāyur ācārāllabhate śriyam /<br />
            ācārāt kīrtimāpnoti puruṣaḥ pretya ceha ca //
             <span class="ref">MSS_4441</span></p>
         
         <p id="MSS_4443">
            ācāro grāmavāsānto gṛhāntā prabhutā striyaḥ /<br />
            nṛpaśrīrbrahmaśāpāntā phalāntaṃ brahmavarcasam //
             <span class="ref">MSS_4443</span></p>
         
         <p id="MSS_4444">
            ācāryaḥ saptayuddhaḥ syāc caturyuddhastu bhārgavaḥ /<br />
            dvābhyāṃ caiva bhaved yodha ekena gaṇako bhavet //
             <span class="ref">MSS_4444</span></p>
         
         <p id="MSS_4445">
            ācāryaḥ sarvaceṣṭāsu loka eva hi dhīmataḥ /<br />
            anukuryāt tamevāto laukikārthe parīkṣakaḥ //
             <span class="ref">MSS_4445</span></p>
         
         <p id="MSS_4446">
            ācāryamānīya śubhe'hni kāryaṃ paiṣṭaṃ śvayugmaṃ śucirarcayitvā /<br />
            kṣīreṇa bhojyaṃ bhaṣaṇasya tuṣṭyai dadyāt kumārīśiśubāndhavebhyaḥ //
             <span class="ref">MSS_4446</span></p>
         
         <p id="MSS_4447">
            ācāryaśca pitā caiva mātā bhrātā ca pūrvajaḥ /<br />
            nārtenāpyavamantavyā brāhmaṇena viśeṣataḥ //
             <span class="ref">MSS_4447</span></p>
         
         <p id="MSS_4448">
            ācāryā narapatayaśca tulyaśīlā na hyeṣāṃ paricitirasti sauhṛdaṃ vā /<br />
            śuśrūṣāṃ ciramapi samcitāṃ prayatnāt saṃkruddhā raja iva nāśayanti meghāḥ //
             <span class="ref">MSS_4448</span></p>
         
         <p id="MSS_4449">
            ācāryeṇa dhanurdeyaṃ brāhmaṇe suparīkṣite /<br />
            lubdhe dhūrte kṛtaghne ca mandabuddhau na dīyate //
             <span class="ref">MSS_4449</span></p>
         
         <p id="MSS_4450">
            ācāryopāsanaṃ vedaśāstrārtheṣu vivekitā /<br />
            tatkarmaṇāmanuṣṭhānaṃ saṅgaḥ sadbhirgiraḥ śubhāḥ //
             <span class="ref">MSS_4450</span></p>
         
         <p id="MSS_4451">
            stryālokālambhavigamaḥ sarvabhūtātmadarśanam /<br />
            tyāgaḥ parigrahāṇāṃ ca jīrṇakāṣāyadhāraṇam //
             <span class="ref">MSS_4451</span></p>
         
         <p id="MSS_4452">
            viṣayendriyasaṃrodhas tandrālasyavivarjanam /<br />
            śarīraparisaṃkhyānaṃ pravṛttiṣvaghadarśanam //
             <span class="ref">MSS_4452</span></p>
         
         <p id="MSS_4453">
            nīrajastamasā sattvaśuddhirniḥspṛhatā śamaḥ /<br />
            etairupāyaiḥ saṃśuddhaḥ sa hi yogyamṛtībhavet //
             <span class="ref">MSS_4453</span></p>
         
         <p id="MSS_4454">
            ācāryo brahmaṇo mūrtiḥ pitā mūrtiḥ prajāpateḥ /<br />
            bhrātā marutpatemūrtir mātā sākṣāt kṣitestanuḥ //
             <span class="ref">MSS_4454</span></p>
         
         <p id="MSS_4455">
            dayāyā bhaginī mūrtir dharmasyātmātithiḥ svayam /<br />
            agnerabhyāgato mūrtiḥ sarvabhūtāni cātmanaḥ //
             <span class="ref">MSS_4455</span></p>
         
         <p id="MSS_4456">
            ācāryo brahmaṇo mūrtiḥ pitā mūrtiḥ prajāpateḥ /<br />
            mātā pṛthivyā mūrtiśca bhrātā svo mūrtirātmanaḥ //
             <span class="ref">MSS_4456</span></p>
         
         <p id="MSS_4457">
            ācāryo brahmalokeśaḥ prājāpatye pitā prabhuḥ /<br />
            atithistvindralokeśo devalokasya cartvijaḥ //
             <span class="ref">MSS_4457</span></p>
         
         <p id="MSS_4458">
            ācāryau dvārihetau (?) śarakalaśabharau (?) droṇabhūstatsamāno bhīṣmastātasya tāto
            dhanuṣi na sadṛśāḥ karṇaduryodhanādyāḥ /<br />
            itthaṃ hantavyacintākulahṛdayatalā kauravāṇāṃ purastād dīvyaddoḥstambhaśālī samiti
            vijayate pāṇḍavah khāṇḍavāriḥ //
             <span class="ref">MSS_4458</span></p>
         
         <p id="MSS_4459">
            ācinvānamahanyahanyahani sākārān vihārakramān ārundhānamarundhatīhṛdayamapyārdrasmitārdraśriyā
            /<br />
            ātanvānamananyajanmanayanaślāghyāmanarghyāṃ daśām ānandaṃ vrajasundarīstanataṭīsāmrājyamujjṛmbhate
            //
             <span class="ref">MSS_4459</span></p>
         
         <p id="MSS_4460">
            ācīrṇamaśubhaṃ karma dvijā bhogāya kalpate /<br />
            aveṣṭitagalo nāgaḥ kimadaṣṭvā hi gacchati //
             <span class="ref">MSS_4460</span></p>
         
         <p id="MSS_4461">
            ācumbitaṃ kāmivareṇa harṣāt sakāmavāmācibukaṃ manojñam /<br />
            śṛṅgārasatsaṃpuṭapadmamadhye bhṛṅgābhidhaḥ (?) korakavad vibhāti //
             <span class="ref">MSS_4461</span></p>
         
         <p id="MSS_4462">
            ācumbya bimbādharamaṅgavallīm āliṅgya saṃspṛśya kapolapālim /<br />
            śrīkhaṇḍamādāya kareṇa kāntaḥ saṃtrāsayāmāsa saroruhākṣīm //
             <span class="ref">MSS_4462</span></p>
         
         <p id="MSS_4463">
            ācūḍamācaraṇamamba tavānuvāram antaḥsmaran bhuvanamaṅgalamaṅgamaṅgam /<br />
            ānandasāgarataraṅgaparamparābhir āndolito na gaṇayāmi gatānyahāni //
             <span class="ref">MSS_4463</span></p>
         
         <p id="MSS_4464">
            ācchanne kṣititejasī manasijavyāpārameyaṃ manaḥ svātmā ca dvayametadasti daśamaṃ dravyaṃ
            pareṣāṃ tamaḥ /<br />
            kālākāśadiśāṃ nirastamadhunā nāmāpi varṣāgame dravyaṃ vāri guṇaśca vāridaravaḥ karmāpi
            vārikriyā //
             <span class="ref">MSS_4464</span></p>
         
         <p id="MSS_4465">
            ācchādayasi kiṃ mugdhe vastreṇādharapallavam /<br />
            khaṇḍitā eva śobhante vīrādharapayodharāḥ //
             <span class="ref">MSS_4465</span></p>
         
         <p id="MSS_4466">
            ācchāditāyatadigambaramuccakairgām ākramya saṃsthitamudagraviśālaśṛṅgam /<br />
            mūrdhniskhalattuhinadīdhitikoṭimenam udvīkṣya ko bhuvi na vismayate nageśam //
             <span class="ref">MSS_4466</span></p>
         
         <p id="MSS_4467">
            ācchādya puṣpapaṭameṣa mahāntamanta- rāvartibhirgṛhakapotaśirodharābhaiḥ /<br />
            svāṅgāni dhūmarucimāguravīṃ dadhānair dhūpāyatīva paṭalairnavanīradānām //
             <span class="ref">MSS_4467</span></p>
         
         <p id="MSS_4468">
            ācchidya priyataḥ kadambakusumaṃ yasyāridārairnavaṃ yātrābhaṅgavidhāyino jalamucāṃ
            kālasya cihnaṃ mahat /<br />
            hṛṣyadbhiḥ paricumbitaṃ nayanayornyastaṃ hṛdi sthāpitaṃ sīmante nihitaṃ kathaṃcana
            tataḥ karṇāvataṃsīkṛtam //
             <span class="ref">MSS_4468</span></p>
         
         <p id="MSS_4469">
            ācchidya lakṣmīmita eva pūrvam atraiva visrambhasukhaprasuptaḥ /<br />
            ekaḥ paraṃ veda sa kaiṭabhārir mahāśayatvaṃ makarālayasya //
             <span class="ref">MSS_4469</span></p>
         
         <p id="MSS_4470">
            ācchidyoragamaṇḍalīkabalanākāṅkṣārasaṃ patriṇāṃ bharturyena śarīradānavidhinā manye
            jagadrakṣitam /<br />
            no cet tena garutmatā kabalite śeṣe nirālambanā kva kṣoṇī kva payodharāḥ kva girayaḥ
            kvaite diśāṃ nāyakāḥ //
             <span class="ref">MSS_4470</span></p>
         
         <p id="MSS_4471">
            ājagāma yadā lakṣmīr nārikelaphalāmbuvat /<br />
            nirjagāma yadā lakṣmīr gajabhuktakapitthavat //
             <span class="ref">MSS_4471</span></p>
         
         <p id="MSS_4472">
            ājananādāmaraṇā- dabhyasyatu vāyasastapasyatu vā /<br />
            ekāmapi kākalikāṃ kokilakānteva nākalayet //
             <span class="ref">MSS_4472</span></p>
         
         <p id="MSS_4473">
            ājananādāmaraṇā- dabhyasyatu vāyasastapasyatu vā /<br />
            kekivadekāṃ kekāṃ kokilavat pañcamaṃ ca kiṃ kurute //
             <span class="ref">MSS_4473</span></p>
         
         <p id="MSS_4474">
            ājanmakalpatarukānanakāmacārī yatkautukādupagataḥ kuṭajaṃ milindaḥ /<br />
            tatkarmaṇaḥ susadṛśaṃ phalametadeva yatprāpya sāmyamadhunā madhumakṣikābhiḥ //
             <span class="ref">MSS_4474</span></p>
         
         <p id="MSS_4475">
            ā janmanaḥ kuśalamaṇvapi re kujanman pāṃso tvayā yadi kṛtaṃ vada tattvametat /<br />
            utthāpito'syanalasārathinā yadarthaṃ duṣṭena tatkuru kalaṅkaya viśvametat //
             <span class="ref">MSS_4475</span></p>
         
         <p id="MSS_4476">
            ā janmanaḥ pratimuhūrtaviśeṣaramyāṇy āceṣṭitāni tava saṃprati tāni tāni /<br />
            cāṭūni cārumadhurāṇi ca saṃsmṛtāni dehaṃ dahanti hṛdayaṃ ca vidārayanti //
             <span class="ref">MSS_4476</span></p>
         
         <p id="MSS_4477">
            ā janmanaḥ śāṭhyamaśikṣito yas tasyāpramāṇaṃ vacanaṃ janasya /<br />
            parātisamdhānamadhīyate yair vidyeti te santu kilāptavācaḥ //
             <span class="ref">MSS_4477</span></p>
         
         <p id="MSS_4478">
            ā janmanaḥ sahajatulyarvivartamāna- daurgatyato'sti paramo na suhṛnmamānyaḥ /<br />
            yenātmano'parigaṇayya vināśamāśu deva tvadāśrayaṇapuṇyadhanaḥ kṛto'smi //
             <span class="ref">MSS_4478</span></p>
         
         <p id="MSS_4479">
            ā janmanaḥ saha nivāsitayā mayaiva mātuḥ payodharapayo'pi samaṃ nipīya /<br />
            tvaṃ puṇḍarīkamukha bandhutayā nirastam eko nivāpasalilaṃ pibasītyayuktam //
             <span class="ref">MSS_4479</span></p>
         
         <p id="MSS_4480">
            ā janmano vihitabhaktirananyanāthaḥ sārathyakarmaṇi ca dakṣatayā niyuktaḥ /<br />
            nādyāpyavāpa caraṇāvaruṇo'pi sūryāt puṇyairvinā nahi bhavanti manīṣitāni //
             <span class="ref">MSS_4480</span></p>
         
         <p id="MSS_4481">
            ājanmabrahmacārī pṛthulabhujaśilāstambhavibhrājamāna- jyāghātaśreṇisamjñāntaritavasumatī
            cakrajaitrapraśastiḥ /<br />
            vakṣaḥ pīṭhe ghanāstravraṇakiṇakaṭhine saṃkṣṇuvānaḥ pṛṣatkān prāpto rājanyagoṣṭhīvanagajamṛgayā
            kautukī jāmadagnyaḥ //
             <span class="ref">MSS_4481</span></p>
         
         <p id="MSS_4482">
            ājanmabrahmacārī sakalaripukulānalpakālāgnikalpaḥ kalpāntaḥ kalpakartā kapiśatanuruciḥ
            kāmagaḥ kāmadātā /<br />
            kāntaḥ kāmāribandhuḥ kapikulatilakaḥ kopanaḥ komalāṅgaḥ kauśalyāsūnudūtaḥ kalayatu
            kuśalaṃ vāyuputraściraṃ vaḥ //
             <span class="ref">MSS_4482</span></p>
         
         <p id="MSS_4483">
            ājanmaviṣasaṃbhogāt kanyā viṣamayī kṛtā /<br />
            sparśocchvāsādibhirhanti tasyāstvetat parīkṣaṇam //
             <span class="ref">MSS_4483</span></p>
         
         <p id="MSS_4484">
            ājanmavyavasāyinā kratuśatairārādhya puṣpāyudhaṃ kenākāri purā tanūdari tanutyāgaḥ
            prayāgabhrame /<br />
            yasyārthe sakhi lolanetranalinīnālāyamānaskhalad- baṣpāmbhaḥpatanāntarālavalitagrīvaṃ
            pathaḥ paśyasi //
             <span class="ref">MSS_4484</span></p>
         
         <p id="MSS_4485">
            ājanmasiddhaṃ kauṭilyaṃ khalasya ca halasya ca /<br />
            soḍhuṃ tayormūkhākṣepam alamekaiva sā kṣamā //
             <span class="ref">MSS_4485</span></p>
         
         <p id="MSS_4486">
            ājanmasevitaṃ dānair mānaiśca paripoṣitam /<br />
            tīkṣṇavākyānmitramapi tatkālaṃ yāti śatrutām /<br />
            vakroktiśalyamuddhartuṃ na śakyaṃ mānasaṃ yataḥ //
             <span class="ref">MSS_4486</span></p>
         
         <p id="MSS_4487">
            ājanmasthitayo mahīruha ime kūle samunmūlitāḥ kallolāḥ kṣaṇabhaṅgurāḥ punaramī nītāḥ
            parāmunnatim /<br />
            antaḥ prastarasaṃgraho bahirapi bhraśyanti gandhadrumā bhrātaḥ śoṇa na so'stiyo na
            hasati tvatsaṃpadāṃ viplave //
             <span class="ref">MSS_4487</span></p>
         
         <p id="MSS_4488">
            ājanmānugate'pyasmin nāle vimukhamambujam /<br />
            prāyeṇa guṇapūrṇeṣu rītirlakṣmīvatāmiyam //
             <span class="ref">MSS_4488</span></p>
         
         <p id="MSS_4489">
            ājanmaiva tamaḥ suhṛtkuṭilatā vaktre girāṃ nirgamo grāmotsādakaraḥ śmaśānaviṭapī prāyeṇa
            yasyāśrayaḥ /<br />
            dhig dhātaḥ sasṛje sa eva malinaḥ krūraḥ kathaṃ kauśikaḥ sṛṣṭo vā kimakalpyatāsya
            bhavatā kalpāntamāyuḥ sthiram //
             <span class="ref">MSS_4489</span></p>
         
         <p id="MSS_4490">
            ājānulambibāhuḥ kambugrīvo balī caturdaṃṣṭraḥ /<br />
            bhāgyanidhiḥ pṛthuvakṣā laghumadhurāśī ca padmākṣaḥ //
             <span class="ref">MSS_4490</span></p>
         
         <p id="MSS_4491">
            ājāvasau coḍanṛpasya senā mahāvanasyāśvamṛgākulasya /<br />
            mattebhasāradrumapūrṇitasya dāvānalo'bhūccalamūrticaṇḍaḥ //
             <span class="ref">MSS_4491</span></p>
         
         <p id="MSS_4492">
            ājīvaḥ kapaṭānurāgakalayā doṣo na duḥśīlatā vaidhavyaṃ na ca bādhate sadasatoḥ saṃbhāvanāvyatyayāt
            /<br />
            yatkiṃcitkaraṇe parasvaharaṇa vrīḍā na pīḍākarī no vā rājabhayaṃ ca hī bata sukhaṃ
            jīvanti vārastriyaḥ //
             <span class="ref">MSS_4492</span></p>
         
         <p id="MSS_4493">
            ā jīvanāstāt praṇayāḥ kopāstatkṣaṇabhaṅgurāḥ /<br />
            parityāgāśca niḥsaṅgā bhavanti hi mahātmanām //
             <span class="ref">MSS_4493</span></p>
         
         <p id="MSS_4494">
            ājīvitāntāḥ praṇayāḥ kopāśca kṣaṇabhaṅgurāḥ /<br />
            parityāgāśca niḥsaṅgā na bhavanti mahātmanām //
             <span class="ref">MSS_4494</span></p>
         
         <p id="MSS_4495">
            ājīvocchittaye yāsāṃ prītidveṣāvubhau hi tau /<br />
            kathaṃ nu khalu tau tāsāṃ syātāmupari kasyacit //
             <span class="ref">MSS_4495</span></p>
         
         <p id="MSS_4496">
            ājīvyaḥ sarvabhūtānāṃ rājā parjanyavad bhavet /<br />
            nirājīvyaṃ tyajantyenaṃ śuṣkaṃ sara ivāṇḍajāḥ //
             <span class="ref">MSS_4496</span></p>
         
         <p id="MSS_4497">
            ājīvyaikataraṃ bhāvaṃ yastvanyamupajīvati /<br />
            na tasmād vindate kṣemaṃ jārānnāryasatī yathā //
             <span class="ref">MSS_4497</span></p>
         
         <p id="MSS_4498">
            ājau tvadvājirājiprakharakhurataranyāsalīlābhirurvyāṃ dīrṇāyāṃ deva niryannaviralamavanīpāla
            pātālavahniḥ /<br />
            aśnīyād viśvameva pratinṛpativadhūnetradhārāmbudhārā- vārā yadyenamārādarikuladamana
            drāṅ na nirvāpayeyuḥ //
             <span class="ref">MSS_4498</span></p>
         
         <p id="MSS_4499">
            ājñāṃ manmathacakravartinṛpaterādāya niḥśaṅkadhīr bhrāmyadbhṛṅgamahājanān pikagirā
            sākūtamākārayan /<br />
            kuñjāṭe cyutapatrasaṃstaravati śrīmān vasantābhidho vyāpārī sumanomarandavasubhir
            vāṇijyamālambate //
             <span class="ref">MSS_4499</span></p>
         
         <p id="MSS_4500">
            ājñākaraśca tāḍana- paribhavasahanaśca satyamahamasyāḥ /<br />
            na tu śīlaśītaleyaṃ priyetaradvaktumapi veda //
             <span class="ref">MSS_4500</span></p>
         
         <p id="MSS_4501">
            ājñā kākuryācñā- kṣepo hasitaṃ ca śuṣkaruditaṃ ca /<br />
            iti nidhuvanapāṇḍityaṃ dhyāyaṃstasyā na tṛpyāmi //
             <span class="ref">MSS_4501</span></p>
         
         <p id="MSS_4502">
            ājñā kīrtiḥ pālanaṃ brāhmaṇānāṃ dānaṃ bhogo mitrasaṃrakṣaṇaṃ ca /<br />
            yeṣāmete ṣaḍguṇā na pravṛttāḥ ko'rthas teṣāṃ pārthivopāśrayeṇa //
             <span class="ref">MSS_4502</span></p>
         
         <p id="MSS_4503">
            ājñā tejaḥ pārthivānāṃ sā ca vāci pratiṣṭhitā /<br />
            yatte brūyurasat sadvā sa dharmo vyavahāriṇām //
             <span class="ref">MSS_4503</span></p>
         
         <p id="MSS_4504">
            ājñāpayiṣyasi padaṃ dāsyasi dayitasya śirasi kiṃ tvarase /<br />
            asamayamānini mugdhe mā kuru bhagnāṅkuraṃ prema //
             <span class="ref">MSS_4504</span></p>
         
         <p id="MSS_4505">
            ājñābhaṅgakarān rājā na kṣameta sutānapi /<br />
            viśeṣaḥ ko nu rājñaśca rājñaścitragatasya ca //
             <span class="ref">MSS_4505</span></p>
         
         <p id="MSS_4506">
            ājñābhaṅgo narendrāṇāṃ brāhmaṇānāmanādaraḥ /<br />
            pṛthak śayyā ca nārīṇām aśastravihito vadhaḥ //
             <span class="ref">MSS_4506</span></p>
         
         <p id="MSS_4507">
            ājñāmavāpya mahatīṃ dviṣatāṃ nikhātān- nirvartya tāṃ sapadi labdhamukhaprasādaḥ /<br />
            uccaiḥ pramodamanumoditadarśanaḥ san dhanyo namasyati padāmburuhaṃ prabhūṇām //
             <span class="ref">MSS_4507</span></p>
         
         <p id="MSS_4508">
            ājñāmātraphalaṃ rājyaṃ brahmacaryaphalaṃ tapaḥ /<br />
            jñānamātraphalā vidyā dattabhuktaphalaṃ dhanam //
             <span class="ref">MSS_4508</span></p>
         
         <p id="MSS_4509">
            ājñāmeva muner nidhāya śirasā vindhyācala sthīyatām atyuccaiḥ padamicchatā punariyaṃ
            no laṅghanīyā tvayā /<br />
            mainākādimahīdhralabdhavasatiṃ yaḥ pītavānambudhiṃ tasya tvāṃ gilataḥ kapolamilanakleśo'pi
            kiṃ jāyate //
             <span class="ref">MSS_4509</span></p>
         
         <p id="MSS_4510">
            ājñā mauliṣu bhūbhujāṃ bhayarujā citteṣu durmedhasāṃ prītiḥ satsu diśāsu kīrtiratulā
            yenārpitā sarvataḥ /<br />
            sarvaṃ rājyamakaṇṭakaṃ ca vihitaṃ dhvastā dviṣāṃ saṃpadaḥ so'sau saṃmatavaibhavo vijayate
            śrīrājanārāyaṇaḥ //
             <span class="ref">MSS_4510</span></p>
         
         <p id="MSS_4511">
            ājñārūpeṇa yā śaktiḥ sarveṣāṃ mūrdhani sthitā /<br />
            prabhuśaktir hi sā jñeyā prabhāvamahitodayā //
             <span class="ref">MSS_4511</span></p>
         
         <p id="MSS_4512">
            ājñā śakraśikhāmaṇipraṇayinī śāstrāṇi cakṣurnavaṃ bhaktirbhūtapatau pinākini padaṃ
            laṅketi divyā purī /<br />
            utpattirdruhiṇānvaye ca tadaho nedṛg varo labhyate syāccedeṣa na rāvaṇaḥ kva nu punaḥ
            sarvatra sarve guṇāḥ //
             <span class="ref">MSS_4512</span></p>
         
         <p id="MSS_4513">
            ājñāsaṃpādinīṃ dakṣāṃ vīrasūṃ priyavādinīm /<br />
            yo'dṛṣṭadoṣāṃ tyajati so'kṣayaṃ narakaṃ vrajet //
             <span class="ref">MSS_4513</span></p>
         
         <p id="MSS_4514">
            ājñeva śambarariporavalaṅghanīyā vāñcheva vigrahavatī vaśagā dṛśor me /<br />
            anyārthameva kimutāpaṇamabhyupaiti saṃdeśamānayati sā kimu sārasākṣyāḥ //
             <span class="ref">MSS_4514</span></p>
         
         <p id="MSS_4515">
            āñjasyaṃ vyavahārāṇām ārjavaṃ paramaṃ dhiyām /<br />
            svātantryamapi tantreṣu sūte kāvyapariśramaḥ //
             <span class="ref">MSS_4515</span></p>
         
         <p id="MSS_4516">
            āṭīkase'ṅgakarighoṭīpadātijuṣi vāṭībhuvi kṣitibhujāṃ ceṭī bhavaṃstadapi śāṭīnate vapuṣi
            vīṭīnavādhivadanaṃ /<br />
            koṭīraratnaparipāṭī bhṛśāruṇitajūṭīvidhuntanulasan pāṭīraliptimibhadhāṭījuṣaṃ suravadhūṭīnutāṃ
            bhaja śivam //
             <span class="ref">MSS_4516</span></p>
         
         <p id="MSS_4517">
            āṭopena paṭīyasā yadapi sā vāṇī kaverāmukhe khelantī prathate tathāpi kurute no sanmanorañjanam
            /<br />
            na syād yāvadamandasundaraguṇālaṃkārajhaṃkāritaḥ saprasyandilasadrasāyanarasāsārānusārī
            rasaḥ //
             <span class="ref">MSS_4517</span></p>
         
         <p id="MSS_4518">
            āḍhyarājakṛtotsāhair hṛdayasthaiḥ smṛtairapi /<br />
            jihvāntaḥkṛṣyamāṇeva na kavitve pravartate //
             <span class="ref">MSS_4518</span></p>
         
         <p id="MSS_4519">
            āḍhyasya kiṃ ca dānena suhitasyāśanena kim /<br />
            kiṃ śaśāṅkena śītāloḥ kiṃ ghanena himāgame //
             <span class="ref">MSS_4519</span></p>
         
         <p id="MSS_4520">
            āḍhyānāṃ māṃsaparamaṃ madhyānāṃ gorasottaram /<br />
            tailaprāyaṃ daridrāṇāṃ bhojanaṃ bharatarṣabha //
             <span class="ref">MSS_4520</span></p>
         
         <p id="MSS_4521">
            āḍhyānnivāpalambho niketagāmī ca picchilaḥ panthāḥ /<br />
            dvayamākulayati cetaḥ skandhāvāradvijātīnām //
             <span class="ref">MSS_4521</span></p>
         
         <p id="MSS_4522">
            āḍhyo vāpi daridro vā duḥkhitaḥ sukhito'pi vā /<br />
            nirdoṣo vā sadoṣo vā vayasyaḥ paramā gatiḥ //
             <span class="ref">MSS_4522</span></p>
         
         <p id="MSS_4523">
            ātatāyinamāyāntaṃ hanyādevāvicārayan /<br />
            hananādeva nistāro narakāt tasya duṣkṛteḥ //
             <span class="ref">MSS_4523</span></p>
         
         <p id="MSS_4524">
            ātatāyinamāyāntam api vedāntapāragam /<br />
            jighāṃsantaṃ jighāṃsīyān na tena brahmahā bhavet //
             <span class="ref">MSS_4524</span></p>
         
         <p id="MSS_4525">
            ātanvadbhirdikṣu patrāgranādaṃ prāptairdūrādāśu tīkṣṇairmukhāgraiḥ /<br />
            ādau raktaṃ sainikānāmajīvair jīvaiḥ paścāt patripūgairapāyi //
             <span class="ref">MSS_4525</span></p>
         
         <p id="MSS_4526">
            ātapatyaviduṣāmamṛtāṃśum aṃśumantamapi raśmisahasre /<br />
            rāgiṇāṃ bhavati lakṣaṇamindor indranīlaśakalacchavilakṣma //
             <span class="ref">MSS_4526</span></p>
         
         <p id="MSS_4527">
            ātapāsahanaḥ pāṇḍuḥ śākhāhīno muhur yadi /<br />
            akālaphalapākī syāc chākhī pittātmakaḥ kṛśaḥ //
             <span class="ref">MSS_4527</span></p>
         
         <p id="MSS_4528">
            ātape dhṛtimatā saha vadhvā yāminīvirahiṇā vihagena /<br />
            sehire na kiraṇā himaraśmer duḥkhite manasi sarvamasahyam //
             <span class="ref">MSS_4528</span></p>
         
         <p id="MSS_4529">
            ātaralāghavahetor murahara tariṃ tavāvalambe /<br />
            apaṇaṃ paṇamiha kuruṣe nāvikapuruṣe na viśvāsaḥ //
             <span class="ref">MSS_4529</span></p>
         
         <p id="MSS_4530">
            ātāmratāmapanayāmi vivarṇa eṣa lākṣākṛtāṃ caraṇayostava devi mūrdhnā /<br />
            kopoparāgajanitāṃ tu mukhendubimbe hartuṃ kṣamo yadi paraṃ karuṇāmayi syāt //
             <span class="ref">MSS_4530</span></p>
         
         <p id="MSS_4531">
            ātāmrāḥ kiraṇā ravernavadalatvakpallavāḥ pādapāḥ vallyastārakatulyakāntisumanaḥsaurabhyasaṃbhāvitāḥ
            /<br />
            vātyasmin madhumattaṣaṭpadapadavyādhūtacūtadruma- prāgbhāraprapatatparāgapaṭalāmodī
            marud dākṣiṇaḥ //
             <span class="ref">MSS_4531</span></p>
         
         <p id="MSS_4532">
            ātāmrābhā roṣabhājaḥ kaṭāntād āśūtkhāte mārgaṇe dhūrgatena /<br />
            niścyotantī nāgarājasya jajñe dānasyāho lohitasyeva dhārā //
             <span class="ref">MSS_4532</span></p>
         
         <p id="MSS_4533">
            ātāmrāyatalocanāṃśulaharīlīlāsudhāp yāyitaiḥ gītāmreḍitadivyakelibharitaiḥ sphītaṃ
            vrajastrījanaiḥ /<br />
            svedāmbhaḥkaṇabhūṣitena kimapi smereṇa vaktrendunā pādāmbhojamṛdupracārasubhagaṃ paśyāmi
            dṛśyaṃ mahaḥ //
             <span class="ref">MSS_4533</span></p>
         
         <p id="MSS_4534">
            ātāmre nayane sphuran kucabharaḥ śvāso na viśrāmyati svedāmbhaḥkaṇadanturaṃ tava mukhaṃ
            hetustu no lakṣyate /<br />
            dhik ko veda manaḥ striyā iti girā ruṣṭāṃ priyāṃ bhīṣayaṃs tasyāstatkṣaṇakātarekṣaṇaparispṛṣṭo
            hariḥ pātu vaḥ //
             <span class="ref">MSS_4534</span></p>
         
         <p id="MSS_4535">
            ātāmrau pūjitāvoṣṭhau lelihānau mṛdutvacau /<br />
            jihvā raktā ca tanvī ca tālu raktaṃ praśasyate //
             <span class="ref">MSS_4535</span></p>
         
         <p id="MSS_4536">
            ātāruṇyodbhedāt kānte dṛṣṭiryathā nyastā /<br />
            sāmājikamadhyasthā kathamanyā samupayāti parabhāgam //
             <span class="ref">MSS_4536</span></p>
         
         <p id="MSS_4537">
            ātithyaṃ brāhmaṇānāṃ tu kuryāt pratidinaṃ gṛhe /<br />
            ātithye rantidevasya madhuparkaṃ gavāṃ śatam //
             <span class="ref">MSS_4537</span></p>
         
         <p id="MSS_4538">
            ātithye śrāddhayajñeṣu devayātrotsaveṣu ca /<br />
            mahājane ca siddhārtho na gacched yogavit kvacit //
             <span class="ref">MSS_4538</span></p>
         
         <p id="MSS_4539">
            āturasya kuto nidrā trastasyāmarṣitasya ca /<br />
            arthaṃ cintayato vāpi kāmayānasya vā punaḥ //
             <span class="ref">MSS_4539</span></p>
         
         <p id="MSS_4540">
            āturād vittaharaṇaṃ mṛtācca prapalāyanam /<br />
            etad vaidyasya vaidyatvaṃ na vaidyaḥ prabhurāyuṣaḥ //
             <span class="ref">MSS_4540</span></p>
         
         <p id="MSS_4541">
            āture ca pitā vaidyaḥ svasthībhūte ca bāndhavaḥ /<br />
            gate roge kṛte svāsthye vaidyo bhavati pālakaḥ //
             <span class="ref">MSS_4541</span></p>
         
         <p id="MSS_4542">
            āture niyamo nāsti bāle vṛddhe tathaiva ca /<br />
            parācārarate caiva eṣa dharmaḥ sanātanaḥ //
             <span class="ref">MSS_4542</span></p>
         
         <p id="MSS_4543">
            āttamāttamadhikāntamukṣituṃ kātarā śapharaśaṅkinī jahau /<br />
            añjalau jalamadhīralocanā locanapratiśarīralāñchitam //
             <span class="ref">MSS_4543</span></p>
         
         <p id="MSS_4544">
            ātte vāsasi roddhumakṣamatayā doḥkandalībhyāṃ stanau tasyoraḥsthalamuttarīyaviṣaye
            sadyo mayā sañjitam /<br />
            śroṇīṃ tasya kare'dhirohati punarvrīḍāmbudhau māmatho majjantīmudatārayanmanasijo
            devaḥ sa mūrcchāguruḥ //
             <span class="ref">MSS_4544</span></p>
         
         <p id="MSS_4545">
            ātte sīmantaratne marakatini hṛte hematāṭaṅkapatre luptāyāṃ mekhalāyāṃ jhaṭiti maṇitulākoṭiyugme
            gṛhīte /<br />
            śoṇaṃ bimboṣṭhakāntyā tvadarimṛgadṛśāmitvarīṇāmaraṇye rājan guñjāphalānāṃ sraja iti
            śabarā naiva hāraṃ haranti //
             <span class="ref">MSS_4545</span></p>
         
         <p id="MSS_4546">
            ātmakāryaṃ mahākāryaṃ parakāryaṃ na kevalam /<br />
            ātmakāryasya doṣeṇa kūpe patati mānavaḥ //
             <span class="ref">MSS_4546</span></p>
         
         <p id="MSS_4547">
            ātmacchandena vartante nāryo manmathacoditāḥ /<br />
            na ca dahyanti gacchantyaḥ sutaptairapi pāṃsubhiḥ //
             <span class="ref">MSS_4547</span></p>
         
         <p id="MSS_4548">
            ātmacchidraṃ na jānāti paracchidrāṇi paśyati /<br />
            śvacchidraṃ yadi jānāti paracchidraṃ na paśyati //
             <span class="ref">MSS_4548</span></p>
         
         <p id="MSS_4549">
            ātmajanmāspadaṃ vaṃśaṃ kāmaṃ dahana vāryase /<br />
            kiṃ tu saṃnihitānetāṇ apyagne kiṃ dahasyaho //
             <span class="ref">MSS_4549</span></p>
         
         <p id="MSS_4550">
            ātmajādiparikleśam ātmanyāropya mūḍhadhīḥ /<br />
            pratikartumaśakto'pi vārddhakye śocate param //
             <span class="ref">MSS_4550</span></p>
         
         <p id="MSS_4551">
            ātmajñaḥ śaucavān dāntas tapasvī vijitendriyaḥ /<br />
            dharmakṛd vedavidyāvit sāttviko devayonitām //
             <span class="ref">MSS_4551</span></p>
         
         <p id="MSS_4552">
            ātmajñānaṃ samārambhas titikṣā dharmanityatā /<br />
            yamarthānnāpakarṣanti sa vai paṇḍita ucyate //
             <span class="ref">MSS_4552</span></p>
         
         <p id="MSS_4553">
            ātmajñānamanāyāsas titikṣā dharmanityatā /<br />
            vāk caiva guptā dānaṃ ca naitānyantyeṣu bhārata //
             <span class="ref">MSS_4553</span></p>
         
         <p id="MSS_4554">
            ātmajñānī yato dhanyo madhyaḥ pitṛpitāmahaiḥ /<br />
            mātṛpakṣeṇa mātrā ca khyātiṃ yāti narādhamaḥ //
             <span class="ref">MSS_4554</span></p>
         
         <p id="MSS_4555">
            ātmatattvaṃ na jānāti karoti bahuvistaram /<br />
            sa eva nidhanaṃ yāti nālikerodakaṃ yathā //
             <span class="ref">MSS_4555</span></p>
         
         <p id="MSS_4556">
            ātmadehasya māṃsāni bhoktuṃ brahmanna śakyate /<br />
            dehināṃ vada yadyogyaṃ saṃtuṣṭirjāyate yataḥ //
             <span class="ref">MSS_4556</span></p>
         
         <p id="MSS_4557">
            ātmadoṣairniyacchanti sarve duḥkhamukhe janāḥ /<br />
            manye duścaritaṃ te'sti tasyeyaṃ niṣkṛtiḥ kṛtā //
             <span class="ref">MSS_4557</span></p>
         
         <p id="MSS_4558">
            ātmadveṣād bhaven mṛtyuḥ paradveṣād dhanakṣayaḥ /<br />
            rājadveṣād bhaven nāśo brahmadveṣāt kulakṣayaḥ //
             <span class="ref">MSS_4558</span></p>
         
         <p id="MSS_4559">
            ātmanaḥ pratikūlāni parebhyo yadi necchasi /<br />
            pareṣāṃ pratikūlebhyo nivartaya tato manaḥ //
             <span class="ref">MSS_4559</span></p>
         
         <p id="MSS_4560">
            ātmanaḥ prīyate nātmā parataḥ svata eva vā /<br />
            lakṣaye'labdhakāmaṃ tvāṃ cintayā śabalaṃ mukham //
             <span class="ref">MSS_4560</span></p>
         
         <p id="MSS_4561">
            ātmanaḥ śaktimudvīkṣya mānotsāhau tu yo vrajet /<br />
            śatrūneko'pi hanyācca kṣatriyān bhārgavo yathā //
             <span class="ref">MSS_4561</span></p>
         
         <p id="MSS_4562">
            ātmanaśca paritrāṇe dakṣiṇānāṃ ca saṃgare /<br />
            strīviprābhyupapattau ca ghnan dharmeṇa na duṣyati //
             <span class="ref">MSS_4562</span></p>
         
         <p id="MSS_4563">
            ātmanaśca pareṣāṃ ca pratāpastava kīrtinut /<br />
            bhayakṛd bhūpaterbāhur dviṣāṃ ca suhṛdāṃ ca te //
             <span class="ref">MSS_4563</span></p>
         
         <p id="MSS_4564">
            ātmanaśca pareṣāṃ ca yaḥ samīkṣya balābalam /<br />
            antaraṃ naiva jānāti sa tiraskriyate'ribhiḥ //
             <span class="ref">MSS_4564</span></p>
         
         <p id="MSS_4565">
            ātmanaścapalo nāsti kuto'nyeṣāṃ bhaviṣyati /<br />
            tasmāt sarvāṇi kāryāṇi capalo hantyasaṃśayam //
             <span class="ref">MSS_4565</span></p>
         
         <p id="MSS_4566">
            ātmanaśca prajāyāśca doṣadarśyuttamo nṛpaḥ /<br />
            viniyacchati cātmānam ādau bhṛtyāṃstataḥ prajāḥ //
             <span class="ref">MSS_4566</span></p>
         
         <p id="MSS_4567">
            ātmanātmānamanvicchen manobuddhīndriyairyataiḥ /<br />
            ātmaiva hyātmano bandhur ātmaiva ripurātmanaḥ //
             <span class="ref">MSS_4567</span></p>
         
         <p id="MSS_4568">
            ātmanānarthayuktena pāpe niviśate manaḥ /<br />
            sa karma kaluṣaṃ kṛtvā kleśe mahati dhīyate //
             <span class="ref">MSS_4568</span></p>
         
         <p id="MSS_4569">
            ātmanāma gurornāma nāmātikṛpaṇasya ca /<br />
            āyuṣkāmo na gṛhṇīyāt jyeṣṭhāpatyakalatrayoḥ //
             <span class="ref">MSS_4569</span></p>
         
         <p id="MSS_4570">
            ātmanā vihitaṃ duḥkham ātmanā vihitaṃ sukham /<br />
            garbhaśayyāmupādāya bhujyate paurvadehikam //
             <span class="ref">MSS_4570</span></p>
         
         <p id="MSS_4571">
            ātmanāśāya nonnatyai chidreṇa paripūrṇatā /<br />
            bhūyo bhūyo ghaṭīpātraṃ nimajjat kiṃ na paśyasi //
             <span class="ref">MSS_4571</span></p>
         
         <p id="MSS_4572">
            ātmanā saṃgṛhītena śatruṇā śatrumuddharet /<br />
            padalagnaṃ karasthena kaṇṭakenaiva kaṇṭakam //
             <span class="ref">MSS_4572</span></p>
         
         <p id="MSS_4573">
            ātmanindātmapūjā ca paranindā parastavaḥ /<br />
            anācaritamāryāṇāṃ vṛttametaccaturvidham //
             <span class="ref">MSS_4573</span></p>
         
         <p id="MSS_4574">
            ātmanīnamupatiṣṭhate guṇāḥ saṃbhavanti viramanti cāpadaḥ /<br />
            ityanekaphalabhāji mā sma bhūd arthitā kathamivāryasaṃgame //
             <span class="ref">MSS_4574</span></p>
         
         <p id="MSS_4575">
            ātmanaiva guṇadoṣakovidaḥ kiṃ na vetsi karaṇīyavastuṣu /<br />
            yattathāpi na gurūn na pṛcchasi tvaṃ kramo'yamiti tatra kāraṇam //
             <span class="ref">MSS_4575</span></p>
         
         <p id="MSS_4576">
            ātmano gururātmaiva puruṣasya viśeṣataḥ /<br />
            yat pratyakṣānumānābhyāṃ śreyo'sāvanuvindate //
             <span class="ref">MSS_4576</span></p>
         
         <p id="MSS_4577">
            ātmano na sahāyārthaṃ pitā mātā ca tiṣṭhati /<br />
            na putradārā na jñātir dharmastiṣṭhati kevalam //
             <span class="ref">MSS_4577</span></p>
         
         <p id="MSS_4578">
            ātmano balamajñātvā dharmārthaparivarjitam /<br />
            alabhyamicchan naiṣkarmyān mūḍhabuddhirihocyate //
             <span class="ref">MSS_4578</span></p>
         
         <p id="MSS_4579">
            ātmano'bhyudayākāṅkṣī pīḍyamānaḥ pareṇa vā /<br />
            deśakālabalopetaḥ prārabhetaiva vigraham //
             <span class="ref">MSS_4579</span></p>
         
         <p id="MSS_4580">
            ātmano mukhadoṣeṇa badhyante śukasārikāḥ /<br />
            bakās tatra na badhyante maunaṃ sarvārthasādhanam //
             <span class="ref">MSS_4580</span></p>
         
         <p id="MSS_4581">
            ātmano'rdhamiti śrautaṃ sā rakṣati dhanaṃ prajā /<br />
            śarīraṃ lokayātrāṃ vai dharmaṃ svargamṛṣīn pit n //
             <span class="ref">MSS_4581</span></p>
         
         <p id="MSS_4582">
            ātmano vadhamāhartā kvāsau vihagataskaraḥ /<br />
            yena tat prathamaṃ steyaṃ goptureva gṛhe kṛtam //
             <span class="ref">MSS_4582</span></p>
         
         <p id="MSS_4583">
            ātmano vikriyamiva kurvan dadyāt samīhitam /<br />
            jalavat parvatāñchatrūn bhindyādanupalakṣitaḥ //
             <span class="ref">MSS_4583</span></p>
         
         <p id="MSS_4584">
            ātmannicchasi hanta śāśvatapurīmārge vihartuṃ yadi bhrātaḥ saṃyamavarmaṇā kuru tadā
            rakṣāvidhiṃ sarvataḥ /<br />
            no cedindriyataskaraistava haṭhāt tīkṣṇāgrabhūrisphurac- cintābhallaśatairvibhidya
            manaso grāhyo viveko maṇiḥ //
             <span class="ref">MSS_4584</span></p>
         
         <p id="MSS_4585">
            ātmanyapi na viśvāsas tāvān bhavati satsu yaḥ /<br />
            tasmāt satsu viśeṣeṇa sarvaḥ praṇayamicchati //
             <span class="ref">MSS_4585</span></p>
         
         <p id="MSS_4586">
            ātmanyasya samucchritīkṛtaguṇasyāhotarāmaucitī yadgātrāntaravarjanādajanayad bhūjānireṣa
            dviṣām /<br />
            bhūyo'haṃkriyate sma yena ca hṛdā skandho na yaścānamat tanmarmāṇi dalaṃ dalaṃ samidalaṃkarmīṇabāṇavrajaḥ
            //
             <span class="ref">MSS_4586</span></p>
         
         <p id="MSS_4587">
            ātmapakṣakṣayāyaiva parapakṣodayāya ca /<br />
            mantradvaidhamamātyānāṃ tanna syādiha bhūtaye //
             <span class="ref">MSS_4587</span></p>
         
         <p id="MSS_4588">
            ātmapakṣaparityāgāt parapakṣeṣu yo rataḥ /<br />
            sa parairhanyate mūḍho nīlavarṇaśṛgālavat //
             <span class="ref">MSS_4588</span></p>
         
         <p id="MSS_4589">
            ātmapitṛbhrātaraśca tat strīputrāśca śatravaḥ /<br />
            snuṣā śvaśrūḥ sapatnī ca nanāndā yātaras tathā //
             <span class="ref">MSS_4589</span></p>
         
         <p id="MSS_4590">
            ātmapitṛmātṛguṇaiḥ prakhyātaścottamottamaḥ /<br />
            guṇairātmabhavaiḥ khyātaḥ paitṛkairmātṛkaiḥ pṛthak //
             <span class="ref">MSS_4590</span></p>
         
         <p id="MSS_4591">
            ātmapratītirdṛḍhatā viraktir iti trayaṃ svātmani yo dadhāti /<br />
            netā sa evāsti samastaśiṣṭa- guṇāśrayatvānnikhilaprajānām //
             <span class="ref">MSS_4591</span></p>
         
         <p id="MSS_4592">
            ātmapraśaṃsā maraṇaṃ paranindā ca tādṛśī /<br />
            tathāpi vakṣye kākutstha nāsti matsadṛśaḥ kapiḥ //
             <span class="ref">MSS_4592</span></p>
         
         <p id="MSS_4593">
            ātmapraśaṃsinaṃ duṣṭaṃ dhṛṣṭaṃ viparidhāvakam /<br />
            sarvatrotsṛṣṭadaṇḍaṃ ca lokaḥ satkurute naram //
             <span class="ref">MSS_4593</span></p>
         
         <p id="MSS_4594">
            ātmabuddhiḥ sukhaṃ caiva gurubuddhirviśeṣataḥ /<br />
            parabuddhirarvināśāya strībuddhiḥ pralayaṃkarī //
             <span class="ref">MSS_4594</span></p>
         
         <p id="MSS_4595">
            ātmabuddhyā sukhī bhūyāt gurubuddhyā viśeṣataḥ /<br />
            bahubuddhyā vināśaḥ syāt strībuddhyā pralayo bhavet //
             <span class="ref">MSS_4595</span></p>
         
         <p id="MSS_4596">
            ātmabhāgyakṣatadravyaḥ strīdravyeṇānukampitaḥ /<br />
            arthataḥ puruṣo nārī yā nārī sārthataḥ pumān //
             <span class="ref">MSS_4596</span></p>
         
         <p id="MSS_4597">
            ātmarakṣā hi satataṃ pūrvaṃ kāryā vijānatā /<br />
            agnāviva hi saṃproktā vṛttī rājopajīvinām //
             <span class="ref">MSS_4597</span></p>
         
         <p id="MSS_4598">
            ekadeśaṃdahed agniḥ śarīraṃ vā paraṃ gataḥ /<br />
            saputradāraṃ rājā tu ghātayed ardhayeta vā //
             <span class="ref">MSS_4598</span></p>
         
         <p id="MSS_4599">
            ātmarakṣitatantrāṇāṃ suparīkṣitakāriṇām /<br />
            āpado nopapadyante puruṣāṇāṃ svadoṣajāḥ //
             <span class="ref">MSS_4599</span></p>
         
         <p id="MSS_4600">
            ātmaratiḥ paraśāṭhyaṃ sajjanabandhuvarjanam /<br />
            ripau śraddhā striyāṃ bhaktiḥ tasya nindā bhaved dhruvam //
             <span class="ref">MSS_4600</span></p>
         
         <p id="MSS_4601">
            ātmarutādapi virutaṃ kurvāṇāḥ spardhayā saha mayūraiḥ /<br />
            kiṃ jānanti varākāḥ kākāḥ kekāravān kartum //
             <span class="ref">MSS_4601</span></p>
         
         <p id="MSS_4602">
            ātmavat satataṃ paśyed api kīṭapipīlikam /<br />
            ātmanaḥ pratikūlāni pareṣāṃ na samācaret //
             <span class="ref">MSS_4602</span></p>
         
         <p id="MSS_4603">
            ātmavat sarvabhūtāni paradravyāṇi loṣṭavat /<br />
            mātṛvat paradārāṃśca yaḥ paśyati sa paśyati //
             <span class="ref">MSS_4603</span></p>
         
         <p id="MSS_4604">
            ātmavat sarvabhūtāni paśyatāṃ śāntacetasām /<br />
            abhinnamātmanaḥ sarvaṃ ko dātā dīyate ca kim //
             <span class="ref">MSS_4604</span></p>
         
         <p id="MSS_4605">
            ātmavargaṃ parityajya paravargaṃ samāśrayet /<br />
            svayameva layaṃ yāti yathā rājānyadharmataḥ //
             <span class="ref">MSS_4605</span></p>
         
         <p id="MSS_4606">
            ātmavargaṃ parityajya paravargeṣu ye ratāḥ /<br />
            vānavannahaṃ rodimi ātmānaṃ naiva rodyate //
             <span class="ref">MSS_4606</span></p>
         
         <p id="MSS_4607">
            ātmavargaṃ parityajya paravargeṣu ye ratāḥ /<br />
            sarve te'pi vinaśyanti yathā rājā kukardamaḥ //
             <span class="ref">MSS_4607</span></p>
         
         <p id="MSS_4608">
            ātmavāṃstvalpadeśo'pi yuktaḥ prakṛtisaṃpadā /<br />
            nayajñaḥ pṛthivīṃ kṛtsnāṃ jayatyeva na hīyate //
             <span class="ref">MSS_4608</span></p>
         
         <p id="MSS_4609">
            ātmavikrayiṇi klībe sadā śaṅkitacetasi /<br />
            nityamiṣṭaviyogārte kiṃ sevakapaśau sukham //
             <span class="ref">MSS_4609</span></p>
         
         <p id="MSS_4610">
            ātmavit saha tayā divāniśaṃ bhogabhāgapi na pāpamāpa saḥ /<br />
            āhṛtā hi viṣayaikatānatā jñānadhautamanasaṃ na limpati //
             <span class="ref">MSS_4610</span></p>
         
         <p id="MSS_4611">
            ātmasaṃpadguṇaiḥ samyak saṃyuktaṃ yuktakāriṇam /<br />
            mahendramiva rājānaṃ prāpya loko vivardhate //
             <span class="ref">MSS_4611</span></p>
         
         <p id="MSS_4612">
            ātmasaṃbhāvitāḥ stabdhā dhanamānamadānvitāḥ /<br />
            yajante nāmayajñaiste dambhenāvidhipūrvakam //
             <span class="ref">MSS_4612</span></p>
         
         <p id="MSS_4613">
            ātmastrīdhanaguhyānāṃ goptā bandhus tu mitravat /<br />
            dhanadas tu kuberaḥ syād yamaḥ syāc ca sudaṇḍakṛt //
             <span class="ref">MSS_4613</span></p>
         
         <p id="MSS_4614">
            ātmastrīdhanaguhyānāṃ śaraṇaṃ samaye suhṛt /<br />
            proktottamo'yamanyaśca tridvyekapadamitrakaḥ //
             <span class="ref">MSS_4614</span></p>
         
         <p id="MSS_4615">
            ātmahetoḥ parārthe vā narmahāsyāśrayāt tathā /<br />
            ye mṛṣā na vadantīha te narāḥ svargagāminaḥ //
             <span class="ref">MSS_4615</span></p>
         
         <p id="MSS_4616">
            ātmā kāyaśca dvāvetau mitrarūpāvubhāvapi /<br />
            kāyaṃ mitraṃ parityajya ātmā yāti suniścitam //
             <span class="ref">MSS_4616</span></p>
         
         <p id="MSS_4617">
            ātmā janmaśatairdhanārjanadhiyā mithyā kimāyāsyate paṅgoḥ śrīrgṛhameti laṅghitabhuvo
            daivecchayā nirdhanāḥ /<br />
            ityetāḥ puruṣārthamūlahatayaḥ kaiścit samutsāritā mugdhānāmalasotkaṭāḥ pratipadaṃ
            kurvanti cittabhramam //
             <span class="ref">MSS_4617</span></p>
         
         <p id="MSS_4618">
            ātmā jeyaḥ sadā rājñā tato jeyāśca śatravaḥ /<br />
            ajitātmā narapatir vijayeta kathaṃ ripūn //
             <span class="ref">MSS_4618</span></p>
         
         <p id="MSS_4619">
            ātmātmanaiva janitaḥ putra ityucyate budhaiḥ /<br />
            tasmād bhāryāṃ naraḥ paśyen mātṛvat putramātaram //
             <span class="ref">MSS_4619</span></p>
         
         <p id="MSS_4620">
            ātmādhīnaśarīrāṇāṃ svapatāṃ nidrayā svayā /<br />
            kadannamapi martyānām amṛtatvāya kalpate //
             <span class="ref">MSS_4620</span></p>
         
         <p id="MSS_4621">
            ātmānaṃ kupathena nirgamayituṃ yaḥ sūkalāśvāyate kṛtyākṛtyavivekajīvitahatau yaḥ kṛṣṇasarpāyate
            /<br />
            yaḥ puṇyadrumakhaṇḍakhaṇḍanavidhau sphūrjatkuṭhārāyate taṃ luptavratamudramindriyagaṇaṃ
            jitvā śubhaṃyurbhava //
             <span class="ref">MSS_4621</span></p>
         
         <p id="MSS_4622">
            ātmānaṃ ca jagat sarvaṃ dṛśā nityāvibhinnayā /<br />
            cidākāśamayaṃ dhyāyan yogī yāti parāṃ gatim //
             <span class="ref">MSS_4622</span></p>
         
         <p id="MSS_4623">
            ātmānaṃ ca paraṃ caiva trāyate mahato bhayāt /<br />
            krudhyantamapratikrudhyan dvayoreṣa cikitsakaḥ //
             <span class="ref">MSS_4623</span></p>
         
         <p id="MSS_4624">
            ātmānaṃ ca paraṃ caiva palāyan hanti saṃyuge /<br />
            dravyanāśo vyayo'kīrtir ayaśaśca palāyane //
             <span class="ref">MSS_4624</span></p>
         
         <p id="MSS_4625">
            ātmānaṃ ca paraṃ caiva vīkṣya dhīraḥ samutpatet /<br />
            etadeva hi vijñānaṃ yadātmaparavedanam //
             <span class="ref">MSS_4625</span></p>
         
         <p id="MSS_4626">
            ātmānaṃ dharmakṛtyaṃ ca putradārāṃśca pīḍayan /<br />
            devatātithibhṛtyāṃśca sa kadarya iti smṛtaḥ //
             <span class="ref">MSS_4626</span></p>
         
         <p id="MSS_4627">
            ātmānaṃ nāvamanyeta pūrvābhirasamṛddhibhiḥ /<br />
            āmṛtyoḥ śriyamanvicchen naināṃ manyeta durlabhām //
             <span class="ref">MSS_4627</span></p>
         
         <p id="MSS_4628">
            ātmānaṃ niyamaistaistaiḥ karṣayitvā prayatnataḥ /<br />
            prāpyate nipuṇairdharmo na sukhāllabhyate sukham //
             <span class="ref">MSS_4628</span></p>
         
         <p id="MSS_4629">
            ātmānaṃ paramaṃ pramāṇanikarairaprāpyamavyāhataṃ jñeyaṃ yad guruvīkṣaṇādapi janā mūḍhāstu
            muktvaiva tat /<br />
            kośeṣu pramiteṣu pañcasu parijñātuṃ samudyuñjate naṣṭebhāḥ kalaśāntareṣvapi karaṃ
            kṛtvā vicinvanti hi //
             <span class="ref">MSS_4629</span></p>
         
         <p id="MSS_4630">
            ātmānaṃ prathamaṃ rājā vinayenopapādayet /<br />
            tataḥ putrāṃs tato'mātyāṃs tato bhṛtyāṃs tataḥ prajām //
             <span class="ref">MSS_4630</span></p>
         
         <p id="MSS_4631">
            ātmānaṃ prathamaṃ rājā vinayenopapādayet /<br />
            tato'mātyāṃs tato bhṛtyāṃs tataḥ putrāṃs tataḥ prajāḥ //
             <span class="ref">MSS_4631</span></p>
         
         <p id="MSS_4632">
            ātmānaṃ bhāvayennityaṃ jñānena vinayena ca /<br />
            na punarmriyamāṇasya paścāttāpo bhaviṣyati //
             <span class="ref">MSS_4632</span></p>
         
         <p id="MSS_4633">
            ātmānaṃ mantriṇaṃ dūtam amātyavacanaṃ kramam /<br />
            ākāraṃ bruvate ṣaṣṭham etāvān mantraniścayaḥ //
             <span class="ref">MSS_4633</span></p>
         
         <p id="MSS_4634">
            ātmānaṃ mantridūtaṃ ca cchannaṃ triṣavaṇakramam /<br />
            ākāraṃ bruvate ṣaṣṭham etāvān mantraniścayaḥ //
             <span class="ref">MSS_4634</span></p>
         
         <p id="MSS_4635">
            ātmānaṃ satataṃ rakṣed dārairapi dhanairapi /<br />
            punardārāḥ punarvittaṃ na śarīraṃ punaḥ punaḥ //
             <span class="ref">MSS_4635</span></p>
         
         <p id="MSS_4636">
            ātmānaṃ sarvathā rakṣed rājā rakṣecca medinīm /<br />
            ātmamūlamidaṃ sarvam āhurhividuṣo janāḥ //
             <span class="ref">MSS_4636</span></p>
         
         <p id="MSS_4637">
            ātmānaṃ susthiraṃ lakṣyaṃ caiva sthiraṃ budhaḥ /<br />
            vedhayet triprakāraṃ tu sthiravedhī sa ucyate //
             <span class="ref">MSS_4637</span></p>
         
         <p id="MSS_4638">
            ātmā nadī bhārata puṇyatīrthā satyodakā dhṛtikūlā damormiḥ /<br />
            tasyāṃ snātaḥ pūyate puṇyakarmā puṇyo hyātmā nityamambho'mbha eva //
             <span class="ref">MSS_4638</span></p>
         
         <p id="MSS_4639">
            ātmā nadī saṃyamapuṇyatīrthā satyodakā śīlasamādhiyuktā /<br />
            tasyāṃ snātaḥ puṇyakarmā punāti na vāriṇā śuddhyati cāntarātmā //
             <span class="ref">MSS_4639</span></p>
         
         <p id="MSS_4640">
            ātmānandarasajñānām alaṃ śāstrāvalokanam /<br />
            bhakṣitavyā hyapūpāḥ kiṃ gaṇyāni suṣirāṇi kim //
             <span class="ref">MSS_4640</span></p>
         
         <p id="MSS_4641">
            ātmānamanuśoca tvaṃ kimanyamanuśocasi /<br />
            āyuste hīyate yasya sthitasya ca gatasya ca //
             <span class="ref">MSS_4641</span></p>
         
         <p id="MSS_4642">
            ātmānamanyamatha hanti jahāti dharmaṃ pāpaṃ samācarati yuktamapākaroti /<br />
            pūjyaṃ na pūjayati vakti vinindyavākyaṃ kiṃ kiṃ karoti na naraḥ khalu kopayuktaḥ //
             <span class="ref">MSS_4642</span></p>
         
         <p id="MSS_4643">
            ātmānamambhonidhiretu śoṣaṃ brahmāṇḍamāsiñcatu vā taraṅgaiḥ /<br />
            nāsti kṣatirnopacitaḥ kadāpi payodavṛtteḥ khalu cātakasya //<br />
            ātmānamākhyāti hi karmabhirnaraḥ svaśīlacāritrakṛtaiḥ śubhāśubhaiḥ /<br />
            pranaṣṭamapyātmakulaṃ tathā naraḥ punaḥ prakāśaṃ kurute svakarmabhiḥ //
             <span class="ref">MSS_4643</span></p>
         
         <p id="MSS_4644">
            ātmānamātmanā vetsi sṛjasyātmānamātmanā /<br />
            ātmanā kṛtinā ca tvam ātmanyeva pralīyase //
             <span class="ref">MSS_4644</span></p>
         
         <p id="MSS_4645">
            ātmānamālokya ca śobhamānam ādarśabimbe stimitāyatākṣī /<br />
            haropayāne tvaritā babhūva strīṇāṃ priyālokaphalo hi veṣaḥ //
             <span class="ref">MSS_4645</span></p>
         
         <p id="MSS_4646">
            ātmānameva prathamaṃ deśarūpeṇa yo jayet /<br />
            tato'mātyānamitrāṃśca na moghaṃ vijigīṣate //
             <span class="ref">MSS_4646</span></p>
         
         <p id="MSS_4647">
            ātmānameva prathamam icched guṇasamanvitam /<br />
            kurvīta guṇasaṃpannas tataḥ śeṣaparīkṣaṇam //
             <span class="ref">MSS_4647</span></p>
         
         <p id="MSS_4649">
            ātmāpi cāyaṃ na mama sarvā vā pṛthivī mama /<br />
            yathā mama tathānyeṣām iti buddhyā na me vyathā //
             <span class="ref">MSS_4649</span></p>
         
         <p id="MSS_4650">
            ātmā prayatnādarthebhyo manaḥ samadhitiṣṭhati /<br />
            saṃyogādātmamanasoḥ pravṛttirupajāyate //
             <span class="ref">MSS_4650</span></p>
         
         <p id="MSS_4651">
            ātmābhidhaṃ sukhamanantamakhaṇḍamekaṃ yajñādikarmajanitena sukhena tulyam /<br />
            mā brūhi karma sukhadaṃ tadapīti buddhyā ratnākarasya sadṛśaṃ nu kulālakuṇḍam //
             <span class="ref">MSS_4651</span></p>
         
         <p id="MSS_4652">
            ātmā manaśca tadvidyair antaḥkaraṇamucyate /<br />
            tābhyāṃ tu saprayatnābhyāṃ saṃkalpa upajāyate //
             <span class="ref">MSS_4652</span></p>
         
         <p id="MSS_4653">
            ātmā buddhīndriyāṇyarthā bahiṣkaraṇamucyate /<br />
            saṃkalpādhyavasāyābhyāṃ siddhirasya prakīrttitā //
             <span class="ref">MSS_4653</span></p>
         
         <p id="MSS_4654">
            ubhe ete hi karaṇe yatnānantaryake smṛte /<br />
            tasmāt prayatnasaṃrodhād bhāvayennirmanaskatām //
             <span class="ref">MSS_4654</span></p>
         
         <p id="MSS_4655">
            ātmāyatte guṇagrāme nairguṇyaṃ vacanīyatā /<br />
            daivāyatteṣu vitteṣu puṃsāṃ kā nāma vācyatā //
             <span class="ref">MSS_4655</span></p>
         
         <p id="MSS_4656">
            ātmāyamātmani gato hṛdaye'tisūkṣmo grāhyo'calena manasā satatābhiyogāt /<br />
            yo yaṃ vicintayati yāti sa tanmayatvaṃ yasmādataḥ subhagameva gatā yuvatyaḥ //
             <span class="ref">MSS_4656</span></p>
         
         <p id="MSS_4657">
            ātmā yasya vaśe nāsti kutas tasya pare janāḥ /<br />
            ātmānaṃ vaśamānīya trailokyaṃ vartate vaśe //
             <span class="ref">MSS_4657</span></p>
         
         <p id="MSS_4658">
            ātmā rakṣyaḥ prayatnena yuddhasiddhirhi cañcalā /<br />
            te svāmivacanaṃ sarve pratigṛhya mahaujasaḥ //
             <span class="ref">MSS_4658</span></p>
         
         <p id="MSS_4659">
            ātmārāmā vihitaratayo nirvikalpe samādhau jñānodrekād vighaṭitatamogranthayaḥ sattvaniṣṭhāḥ
            /<br />
            yaṃ vīkṣante kamapi tamasāṃ jyotiṣāṃ vā parastāt taṃ mohāndhaḥ kathamayamamuṃ vettu
            devaṃ purāṇam //
             <span class="ref">MSS_4659</span></p>
         
         <p id="MSS_4660">
            ātmārthaṃ jīvaloke'smin ko na jīvati mānavaḥ /<br />
            paraṃ paropakārārthaṃ yo jīvati sa jīvati //
             <span class="ref">MSS_4660</span></p>
         
         <p id="MSS_4661">
            ātmārthaṃ yaḥ paśūn hanyāt so'vaśyaṃ narakaṃ vrajet /<br />
            devān pit n samabhyarcya khādan māṃsaṃ na doṣabhāk //
             <span class="ref">MSS_4661</span></p>
         
         <p id="MSS_4662">
            ātmārthaṃ yuktavittānāṃ mitramaṇḍalabhedinām /<br />
            atilaṅghitalokānāṃ na bandhaḥ kenacit kvacit //
             <span class="ref">MSS_4662</span></p>
         
         <p id="MSS_4663">
            ātmārthatvena hi preyān viṣayo na svataḥ priyaḥ /<br />
            svata eva hi sarveṣām ātmā priyatamo yataḥ /<br />
            tata ātmā sadānando nāsya duḥkhaṃ kadācana //
             <span class="ref">MSS_4663</span></p>
         
         <p id="MSS_4664">
            ātmārthe saṃtatistyājyā rājyaṃ ratnaṃ dhanaṃ tathā /<br />
            api sarvasvamutsṛjya rakṣedātmānamātmanā //
             <span class="ref">MSS_4664</span></p>
         
         <p id="MSS_4665">
            ... ... ... ... ... ... /<br />
            ātmā vai yamito yena sa yamastu viśiṣyate //
             <span class="ref">MSS_4665</span></p>
         
         <p id="MSS_4666">
            ātmā samastajagatāṃ bhavatīti samyag vijñāya yad vitanute tvayi bhāvabandham /<br />
            sā bhaktirityabhimataṃ yadi siddhamiṣṭaṃ vyarthaṃ viśeṣyamalamastu viśeṣaṇaṃ naḥ //
             <span class="ref">MSS_4666</span></p>
         
         <p id="MSS_4667">
            ātmā sahaiti manasā mana indriyeṇa svārthena cendriyamiti krama eṣa śīghraḥ /<br />
            yogo'yameva manasaḥ kimagamyamasti yasmin mano vrajati tatra gato'yamātmā //
             <span class="ref">MSS_4667</span></p>
         
         <p id="MSS_4668">
            ātmāsti sarvajagatām ādhāraḥ pūrvamiti vicintyaiva /<br />
            paścāt tattvavicāraḥ kuḍye satyeva citrakarma syāt //
             <span class="ref">MSS_4668</span></p>
         
         <p id="MSS_4669">
            ātmā hi dārāḥ sarveṣāṃ dārasaṃgrahavartinām /<br />
            ... ... ... ... ... ... //
             <span class="ref">MSS_4669</span></p>
         
         <p id="MSS_4670">
            ātmīyaṃ caraṇaṃ dadhāti purato nimnonnatāyāṃ bhuvi svīyenaiva kareṇa karṣati taroḥ
            puṣpaṃ śramāśaṅkayā /<br />
            talpe kiṃ ca mṛgatvacā viracite nidrāti bhāgairnijair antaḥpremabharālasāṃ priyatamāmaṅge
            dadhāno haraḥ //
             <span class="ref">MSS_4670</span></p>
         
         <p id="MSS_4671">
            ātmaiva tātasya caturbhujasya jātaścaturdorucitaḥ smaro'pi /<br />
            taccāpayoḥ karṇalate bhruvorjye vaṃśatvagaṃśau cipiṭe kimasyāḥ //
             <span class="ref">MSS_4671</span></p>
         
         <p id="MSS_4672">
            ātmaiva devatāḥ sarvāḥ sarvamātmanyavasthitam /<br />
            ātmā hi janayatyeṣāṃ karmayogaṃ śarīriṇām //
             <span class="ref">MSS_4672</span></p>
         
         <p id="MSS_4673">
            ātmaiva bhāra iti taṃ tvayi yo nidhatte so'ṅgāni kāni kalayatvalasaḥ prapatteḥ /<br />
            viśvatra sātra savilakṣaṇalakṣaṇāyā visrambhasaṃpadiyameva samastamaṅgi //
             <span class="ref">MSS_4673</span></p>
         
         <p id="MSS_4674">
            ātmaiva yadi nātmānam ahitebhyo nivārayet /<br />
            ko'nyo hitakarastasmād ātmānaṃ vārayiṣyati //
             <span class="ref">MSS_4674</span></p>
         
         <p id="MSS_4675">
            ātmaiva hyātmanaḥ sākṣī gatirātmā tathātmanaḥ /<br />
            māvamaṃsthāḥ svamātmānaṃ nṛṇāṃ sākṣiṇamuttamam //
             <span class="ref">MSS_4675</span></p>
         
         <p id="MSS_4676">
            ātmaiva hyātmano bandhur ātmaiva ripurātmanaḥ /<br />
            ātmaiva cātmanaḥ sākṣī kṛtasyāpyakṛtasya ca //
             <span class="ref">MSS_4676</span></p>
         
         <p id="MSS_4677">
            atmodayaḥ parajyānir dvayaṃ nītiritīyatī /<br />
            tadūrīkṛtya kṛtibhir vācaspatyaṃ pratīyate //
             <span class="ref">MSS_4677</span></p>
         
         <p id="MSS_4678">
            ātmopakāracaturā narā na gaṇayanti gurukulakleśam /<br />
            vedhavyathaiva kiyatī śravaso hyavataṃsabhūṣaṇīyasya //
             <span class="ref">MSS_4678</span></p>
         
         <p id="MSS_4679">
            ātmopamaśca bhūteṣu yo vai bhavati pūruṣaḥ /<br />
            nyastadaṇḍo jitakrodhaḥ sa pretya sukhamedhate //
             <span class="ref">MSS_4679</span></p>
         
         <p id="MSS_4680">
            ātmaupamyena yo vetti durjanaṃ satyavādinam /<br />
            sa eva vañcyate tena brāhmaṇāśchāgato yathā //
             <span class="ref">MSS_4680</span></p>
         
         <p id="MSS_4681">
            ātmyaupamyena sarvatra samaṃ paśyati yo'rjuna /<br />
            sukhaṃ vā yadi vā duḥkhaṃ sa yogī paramo mataḥ //
             <span class="ref">MSS_4681</span></p>
         
         <p id="MSS_4682">
            ādadānaḥ pratidinaṃ kalāḥ samyaṅ mahīpatiḥ /<br />
            śuklapakṣe pravicaran śaśāṅka iva varddhate //
             <span class="ref">MSS_4682</span></p>
         
         <p id="MSS_4683">
            ādaraṃ rājasadasi dhanena labhate naraḥ /<br />
            subhaṭaḥ śatrusaṃgrāme vikrameṇa yathā jayam //
             <span class="ref">MSS_4683</span></p>
         
         <p id="MSS_4684">
            ādaraṇīyaguṇā sakhi mahatā nihitāsi tena śirasi tvam /<br />
            tava lāghavadoṣo'yaṃ saudhapatākeva yaccalasi //
             <span class="ref">MSS_4684</span></p>
         
         <p id="MSS_4685">
            ādareṇa yathā stauti dhanavantaṃ dhanecchayā /<br />
            tathā ced viśvakartāraṃ ko na mucyeta bandhanāt //
             <span class="ref">MSS_4685</span></p>
         
         <p id="MSS_4686">
            ādareṇārjavenaiva śauryād dānena vidyayā /<br />
            pratyutthānābhigamanair ānandasmitabhāṣaṇaiḥ /<br />
            upakāraiḥ svāśayena vaśīkuryājjagat sadā //
             <span class="ref">MSS_4686</span></p>
         
         <p id="MSS_4687">
            ā darśanāt praviṣṭā sā me suralokasundarī hṛdayam /<br />
            bāṇena makaraketoḥ kṛtamārgamavandhyapātena //
             <span class="ref">MSS_4687</span></p>
         
         <p id="MSS_4688">
            ādarśāya śaśāṅkamaṇḍalamidaṃ harmyāya hemācalaṃ dīpāya dyumaṇiṃ mahīmiva kathaṃ no
            bhikṣave dattavān /<br />
            ditsāpallavitapramodasalilavyākīrṇanetrāmbujo jānīmo bhṛgunandanastadakhilaṃ na prāyaśo
            dṛṣṭavān //
             <span class="ref">MSS_4688</span></p>
         
         <p id="MSS_4689">
            ādātavyaṃ na dātavyaṃ priyaṃ brūyan nirarthakam /<br />
            āśāṃ kālavatīṃ kuryāt kālaṃ vighnena yojayet //
             <span class="ref">MSS_4689</span></p>
         
         <p id="MSS_4690">
            ādātuṃ sakṛdīkṣite'pi kusume hastāgramālohitaṃ lākṣārañjanavārtayāpi sahasā raktaṃ
            talaṃ pādayoḥ /<br />
            aṅgānāmanulepanasmaraṇamapyatyantakhedāvahaṃ hantādhīradṛśaḥ kimanyadalakāmodo'pi
            bhārāyate //
             <span class="ref">MSS_4690</span></p>
         
         <p id="MSS_4691">
            ādānaṃ caiva tūṇīrāt saṃdhānaṃ karṣaṇaṃ tathā /<br />
            kṣepaṇaṃ ca tvarāyukto bāṇasya kurute tu yaḥ /<br />
            nityābhyāsavaśāt tasya śīghrasaṃdhānatā bhavet //
             <span class="ref">MSS_4691</span></p>
         
         <p id="MSS_4692">
            ādānapānalepaiḥ kāścid garalopatāpahāriṇyaḥ /<br />
            sadasi sthitaiva siddhau- ṣadhivallī kāpi jīvayati //
             <span class="ref">MSS_4692</span></p>
         
         <p id="MSS_4693">
            ādānamapriyakaraṃ dānaṃ ca priyakārakam /<br />
            abhīpsitānāmarthānāṃ kāle yuktaṃ praśasyate //
             <span class="ref">MSS_4693</span></p>
         
         <p id="MSS_4694">
            ādāya karamāḍhyebhyaḥ kīkaṭeṣvapi varṣasi /<br />
            prapīya vāri sindhubhyaḥ sthaleṣviva ghanāghanaḥ //
             <span class="ref">MSS_4694</span></p>
         
         <p id="MSS_4695">
            ādāya cāpamacalaṃ kṛtvāhīnaṃ guṇaṃ viṣamadṛṣṭiḥ /<br />
            yaścitramacyutaśaro lakṣyamabhāṅkṣīnnamastasmai //
             <span class="ref">MSS_4695</span></p>
         
         <p id="MSS_4696">
            ādāya daṇḍaṃ sakalāsu dikṣu yo'yaṃ paribhrāmyati bhānubhikṣuḥ /<br />
            abdhau nimajjanniva tāpaso'yaṃ saṃdhyābhrakāṣāyamadhatta sāyam //
             <span class="ref">MSS_4696</span></p>
         
         <p id="MSS_4697">
            ādāya dhanamanalpaṃ dadānayā subhaga tāvakaṃ vāsaḥ /<br />
            mugdhā rajakagṛhiṇyā kṛtā dinaiḥ katipayairniḥsvā //
             <span class="ref">MSS_4697</span></p>
         
         <p id="MSS_4698">
            ādāya patraṃ tvaritaṃ yadi śvā dūrvāṃ navāṃ vā navagomayaṃ vā /<br />
            prayāti yātuḥ paratas tadānīṃ rājaprasādaṃ niyataṃ bravīti //
             <span class="ref">MSS_4698</span></p>
         
         <p id="MSS_4699">
            ādāya pratipakṣakīrtinivahān brahmāṇḍamūṣāntare nirvighnaṃ dhamatā nitāntamuditaiḥ
            svaireva tejo'gnibhiḥ /<br />
            tattādṛkpuṭapākaśodhitamiva prāptaṃ guṇotkarṣiṇāṃ piṇḍasthaṃ ca mahattaraṃ ca bhavatā
            niḥkṣāratāraṃ yaśaḥ //
             <span class="ref">MSS_4699</span></p>
         
         <p id="MSS_4700">
            ādāya māṃsamakhilaṃ stanavarjamaṅgān māṃ muñca vāgurika yāmi kuru prasādam /<br />
            sīdanti śaṣpakavalagrahaṇānabhijñā manmārgavīkṣaṇaparāḥ śiśavo madīyāḥ //
             <span class="ref">MSS_4700</span></p>
         
         <p id="MSS_4701">
            ādāya vakulagandhān andhīkurvan pade pade bhramarān /<br />
            ayameti mandamandaṃ kāverīvāripāvanaḥ pavanaḥ //
             <span class="ref">MSS_4701</span></p>
         
         <p id="MSS_4702">
            ādāya vāri paritaḥ saritāṃ mukhebhyaḥ kiṃ tāvadarjitamanena durarṇavena /<br />
            kṣārīkṛtaṃ ca vaḍavādahane hutaṃ ca pātālakukṣikuhare viniveśitaṃ ca //
             <span class="ref">MSS_4702</span></p>
         
         <p id="MSS_4703">
            ādāya vāri yata eva jahāti bhūyas tatraiva yaḥ sa jaladaḥ prathamo jaḍānām /<br />
            vāntaṃ pratīpsati tadeva tadeva yastu srotaḥpatiḥ sa nirapatrapasārthavāhaḥ //
             <span class="ref">MSS_4703</span></p>
         
         <p id="MSS_4704">
            ādāya viprasvamapi nāśayed rājyaghātinaḥ /<br />
            ādāyāsthi dadhīcestu śakro daityān jaghāna hi //
             <span class="ref">MSS_4704</span></p>
         
         <p id="MSS_4705">
            ādāyādāya muktāstadanu śikhidhiyādāya māṇikyavargaṃ dhūmabhrāntiṃ vahantyaḥ svavadanakamalāmodalubdhālivṛnde
            /<br />
            paktuṃ bhillyaḥ pravṛttāḥ sarabhasamasakṛd yaddviṣatpattaneṣu brūmaḥ kiṃ kīrtipūraṃ
            dhavalitavasudhaṃ mallaśāhasya tasya //
             <span class="ref">MSS_4705</span></p>
         
         <p id="MSS_4706">
            ādāyāmṛtapūrṇamarkacaṣakaṃ śoṇāravindaprabhe pāṇāvindravadhūrvilokya ca punas tasmin
            nabhaḥśyāmikām /<br />
            cikṣepopari kopataḥ parijane'saṃśodhya dattā sudhety enaṃ taṃ śaśinaṃ praśaṃsati janas
            tatpāṇimuktārjunam //
             <span class="ref">MSS_4706</span></p>
         
         <p id="MSS_4707">
            ādāvaghaṭitaṃ kāryaṃ madhye sughaṭitaṃ mama /<br />
            bhūyo vighaṭitaṃ bhūyo bhūyād ghaṭayituṃ prabhuḥ //
             <span class="ref">MSS_4707</span></p>
         
         <p id="MSS_4708">
            ādāvaṅkuritaṃ punaḥ pratipadaṃ patrāvṛtaṃ tvāṃ mudā saurabhyasphuritaprasūnakalitaṃ
            dṛṣṭvātha hṛṣṭo'smyaham /<br />
            kiṃ brūmaḥ phalite tvayi drutataraṃ hā hanta kimpāka he bhūyo vyākulayanti kaṇṭakabharāḥ
            sarvatra tat kiṃ bruve //
             <span class="ref">MSS_4708</span></p>
         
         <p id="MSS_4709">
            ādāvañjanapuñjaliptavapuṣāṃ śvāsānilollāsita- protsarpadvirahānalena ca tataḥ saṃtāpitānāṃ
            dṛśām /<br />
            saṃpratyeva niṣekamaśrupayasā devasya cetobhuvo bhallīnāmiva pānakarma kurute kāmaṃ
            kuraṅgekṣaṇā //
             <span class="ref">MSS_4709</span></p>
         
         <p id="MSS_4710">
            ādāvapyupacāracāṭuvinayālaṃkāraśobhānvitaṃ madhye cāpi vicitravākyakusumairabhyarcitaṃ
            niṣphalaiḥ /<br />
            paiśunyāvinayāvamānamalinaṃ bībhatsamante ca yad dūre vo'stvakulīnasaṃgatamasaddharmārthamutpāditam
            //
             <span class="ref">MSS_4710</span></p>
         
         <p id="MSS_4711">
            ādāvādipitāmahasya niyamavyāpārapātre jalaṃ paścāt pannagaśāyino bhagavataḥ pādodakaṃ
            pāvanam /<br />
            bhūyaḥ śambhujaṭāvibhūṣaṇamaṇir jahnormaharṣeriyaṃ kanyā kalmaṣanāśinī bhagavatī bhāgīrathī
            dṛśyate //
             <span class="ref">MSS_4711</span></p>
         
         <p id="MSS_4712">
            ādāvāyuḥ parīkṣeta paścāllakṣaṇamuttamam /<br />
            āyurhīnanarāṇāṃ ca lakṣaṇaiḥ kiṃ prayojanam //
             <span class="ref">MSS_4712</span></p>
         
         <p id="MSS_4713">
            ādāvutsṛjya kāryāṇi paścācca prārthayanti ye /<br />
            te loke hāsyatāṃ yānti palāṇḍuharaṇādiva //
             <span class="ref">MSS_4713</span></p>
         
         <p id="MSS_4714">
            ādāveva gajendramaulivilasaddaṇḍā patākāvalī paścād vāraṇarājadhoraṇiratiproddāmayodhāśritā
            /<br />
            uddaṇḍadhvajalāñchitāpyatha ghanībhūtā rathānāṃ tatis tatpaścāt turagāvalī vijayate
            yodhaiḥ samaṃ sarvataḥ //
             <span class="ref">MSS_4714</span></p>
         
         <p id="MSS_4715">
            ādāveva manuṣyeṇa vartitavyaṃ yathā kṣamam /<br />
            yathā nātītamarthaṃ vai paścāttāpena yujyate //
             <span class="ref">MSS_4715</span></p>
         
         <p id="MSS_4716">
            ādikavī caturāsyau kamalajavalmīkajau vande /<br />
            lokaślokavidhātror yayorbhidā leśamātreṇa //
             <span class="ref">MSS_4716</span></p>
         
         <p id="MSS_4717">
            āditāmajananāya dehinām antatāṃ ca dadhate'napāyine /<br />
            bibhrate bhuvamadhaḥ sadātha ca brahmaṇo'pyupari tiṣṭhate namaḥ //
             <span class="ref">MSS_4717</span></p>
         
         <p id="MSS_4718">
            āditālo jayantaḥ syāc chṛṅgārarasasaṃyutaḥ /<br />
            rudrasaṃkhyākṣarapadair āyurvṛddhikaraḥ paraḥ /<br />
            eka eva laghuryasminn āditālaḥ sa kathyate //
             <span class="ref">MSS_4718</span></p>
         
         <p id="MSS_4719">
            ādityacandrahariśaṃkaravāsavādyāḥ śaktā na jetumatiduḥkhakarāṇi yāni /<br />
            tānīndriyāṇi balavanti sudurjayāni ye nirjayanti bhuvane balinasta eke //
             <span class="ref">MSS_4719</span></p>
         
         <p id="MSS_4720">
            ādityacandrāvanijajñajīvaḥ śukrārkaputrā api rāhuketū /<br />
            kurvantu nityaṃ dhanadhānyasauṣṭhyaṃ dīrghāyurārogyaśubhānyamī vaḥ //
             <span class="ref">MSS_4720</span></p>
         
         <p id="MSS_4721">
            ādityacandrāvanilānalau ca dyaurbhūmirāpo hṛdayaṃ yamaśca /<br />
            ahaśca rātriśca ubhe ca sandhye dharmaśca jānāti narasya vṛttam //
             <span class="ref">MSS_4721</span></p>
         
         <p id="MSS_4722">
            ādityasya gatāgatairaharahaḥ saṃkṣīyate jīvitaṃ vyāpārairbahukāryabhāragurubhiḥ kālo
            na vijñāyate /<br />
            dṛṣṭvā janmajarāvipattimaraṇaṃ trāsaś ca notpadyate pītvā mohamayīṃ pramādamadirāmunmattabhūtaṃ
            jagat //
             <span class="ref">MSS_4722</span></p>
         
         <p id="MSS_4723">
            ādityasya namaskāraṃ ye kurvanti dine dine /<br />
            janmāntarasahasreṣu dāridryaṃ nopajāyate //
             <span class="ref">MSS_4723</span></p>
         
         <p id="MSS_4724">
            ādityasyodayo gānaṃ tāmbūlaṃ bhāratīkathā /<br />
            iṣṭā bhāryā sumitraṃ ca apūrvāṇi dine dine //
             <span class="ref">MSS_4724</span></p>
         
         <p id="MSS_4725">
            ādityāḥ kiṃ daśaite pralayabhayakṛtaḥ svīkṛtākāśadeśāḥ kiṃ volkāmaṇḍalāni tribhuvanadahanāyodyatānīti
            bhītaiḥ /<br />
            pāyāsurnārasiṃhaṃ vapuramaragaṇairbibhrataḥ śārṅgapāṇer dṛṣṭā dṛptāsurorastaladaraṇagaladraktaraktā
            nakhā vaḥ //
             <span class="ref">MSS_4725</span></p>
         
         <p id="MSS_4726">
            ādityādapi nityadīptamamṛtaprasyandi candrādapi trailokyābharaṇaṃ maṇerapi tamaḥkāṣaṃ
            hutāśādapi /<br />
            viśvāloki vilocanādapi parabrahmasvarūpādapi svāntānandanamastu dhāma jagatastoṣāya
            sārasvatam //
             <span class="ref">MSS_4726</span></p>
         
         <p id="MSS_4727">
            ādityādigrahāḥ sarve nakṣatrāṇi ca rāśayaḥ /<br />
            āyuḥ kurvantu te nityaṃ yasyaiṣā janmapatrikā //
             <span class="ref">MSS_4727</span></p>
         
         <p id="MSS_4728">
            ādityādyā grahāḥ sarve yathā tuṣyanti dānataḥ /<br />
            sarvasve'pi na tuṣyeta jāmātā daśamo grahaḥ //<br />
            ādityāya tamaḥ sṛṣṭaṃ meghāya grīṣmaśoṣaṇam /<br />
            mārgaśramas tu vṛkṣāya duḥkhinas tūpakāriṇe //
             <span class="ref">MSS_4728</span></p>
         
         <p id="MSS_4729">
            ādityo'yaṃ sthito mūḍhāḥ snehaṃ kuruta mā bhayam /<br />
            bahurūpo muhūrtaśca jīvetāpi kadācana //
             <span class="ref">MSS_4729</span></p>
         
         <p id="MSS_4730">
            ādimatsyaḥ sa jayatād yaḥ śvāsocchvāsitairjalaiḥ /<br />
            gagane vidadhe'mbhodhiṃ gaganaṃ ca mahodadhau //
             <span class="ref">MSS_4730</span></p>
         
         <p id="MSS_4731">
            ādimadhyanidhaneṣu sauhṛdaṃ sajjane bhavati netare jane /<br />
            chedatāpananigharṣatāḍanair nānyabhāvamupayāti kāñcanam //
             <span class="ref">MSS_4731</span></p>
         
         <p id="MSS_4732">
            ādimadhyāntarahitaṃ daśāhīnaṃ purātanam /<br />
            advitīyamahaṃ vande madvastrasadṛśaṃ harim //
             <span class="ref">MSS_4732</span></p>
         
         <p id="MSS_4733">
            ādimadhyāvasāne ca naiva gacchati vikriyām /<br />
            ata eva kulīnānāṃ nṛpāḥ kurvanti saṃgraham //
             <span class="ref">MSS_4733</span></p>
         
         <p id="MSS_4734">
            ādirājayaśobimbam ādarśaṃ prāpya vāṅmayam /<br />
            teṣāmasaṃnidhāne'pi na svayaṃ paśya naśyati //
             <span class="ref">MSS_4734</span></p>
         
         <p id="MSS_4735">
            ādīptavahnisadṛśairmarutāvadhūtaiḥ sarvatra kiṃśukavanaiḥ kusumāvanamraiḥ /<br />
            sadyo vasantasamayena samāgateyaṃ raktāṃśukā navavadhūriva bhāti bhūmiḥ //
             <span class="ref">MSS_4735</span></p>
         
         <p id="MSS_4736">
            ādīrgheṇa calena vakragatinā tejasvinā yoginā nīlābjadyutināhinā varamahaṃ dṛśyo na
            taccakṣuṣā /<br />
            daṣṭe santi cikitsakā diśi diśi prāyeṇa dharmārthino mugdhākṣīkṣaṇavīkṣitasya nahi
            me vaidyo na cāpyauṣadham //
             <span class="ref">MSS_4736</span></p>
         
         <p id="MSS_4737">
            ādūrāt pratipānthamāhitadṛśaḥ pratyāśayonmīlati dhvānte svāntamaharvyaye'pi na parāvṛttaṃ
            kuraṅgīdṛśaḥ /<br />
            tasyā niḥsahabāhuvallivigaladdhammillavad bhaṅgura- grīvaṃ dīrghamajīvavat priyasakhīvargeṇa
            nītaṃ vapuḥ //
             <span class="ref">MSS_4737</span></p>
         
         <p id="MSS_4738">
            ādṛtakupitabhavānī- kṛtakaramālādibandhanavyasanaḥ /<br />
            kelikalākalahādau devo vaḥ śaṃkaraḥ pāyāt //
             <span class="ref">MSS_4738</span></p>
         
         <p id="MSS_4739">
            ādṛtā nakhapadaiḥ parirambhāś cumbitāni ghanadantanipātaiḥ /<br />
            saukumāryaguṇasaṃbhṛtakīrtir vāma eva surateṣvapi kāmaḥ //
             <span class="ref">MSS_4739</span></p>
         
         <p id="MSS_4740">
            ā dṛṣṭiprasarāt priyasya padavīmudvīkṣya nirviṇṇayā viśrānteṣu pathiṣvahaḥpariṇatau
            dhvānte samutsarpati /<br />
            gatvaikaṃ saśucā gṛhaṃ prati padaṃ pānthastriyāsmin kṣaṇe mā bhūdāgata ityamandavalitagrīvaṃ
            punarvīkṣitam //
             <span class="ref">MSS_4740</span></p>
         
         <p id="MSS_4741">
            ādeyasya pradeyasya kartavyasya ca karmaṇaḥ /<br />
            kṣipramakriyamāṇasya kālaḥ pibati tadrasam //
             <span class="ref">MSS_4741</span></p>
         
         <p id="MSS_4742">
            ādehadāhaṃ kusumāyudhasya vidhāya saundaryakathādaridram /<br />
            tvadaṅgaśilpāt punarīśvareṇa cireṇa jāne jagadanvakampi //
             <span class="ref">MSS_4742</span></p>
         
         <p id="MSS_4743">
            ādau kulaṃ parīkṣeta tato vidyāṃ tato vayaḥ /<br />
            śīlaṃ dhanaṃ tato rūpaṃ deśaṃ paścāt vivāhayet //
             <span class="ref">MSS_4743</span></p>
         
         <p id="MSS_4744">
            ādau gṛhītapāṇiḥ paścādārūḍhajaghanakaṭibhāgā /<br />
            nakhamukhalālanasukhadā sā kiṃ rāmāsti naiva bhoḥ pāmā //
             <span class="ref">MSS_4744</span></p>
         
         <p id="MSS_4745">
            ādau citte tataḥ kāye satāṃ saṃjāyate jarā /<br />
            asatāṃ ca punaḥ kāye naiva citte kadācana //
             <span class="ref">MSS_4745</span></p>
         
         <p id="MSS_4746">
            ādau chāyātidīrghāpi prācyāmalpatarā tataḥ /<br />
            tathā maitryasatāmādau dīrghāpyalpatarā bhavet //
             <span class="ref">MSS_4746</span></p>
         
         <p id="MSS_4747">
            ādau taddhitakṛt snehaṃ kāryaṃ snehamanantaram /<br />
            kṛtvā sadharmavādaṃ ca madhyasthaḥ sādhayeddhitam //
             <span class="ref">MSS_4747</span></p>
         
         <p id="MSS_4748">
            ādau tanvyo bṛhanmadhyā vistāriṇyaḥ pade pade /<br />
            yāyinyo na nivartante satāṃ maitryaḥ saritsamāḥ //
             <span class="ref">MSS_4748</span></p>
         
         <p id="MSS_4749">
            ādau tāto varaṃ paśyet tato vittaṃ tataḥ kulam /<br />
            yadi kaścid vare doṣaḥ kiṃ dhanena kulena kim //
             <span class="ref">MSS_4749</span></p>
         
         <p id="MSS_4750">
            ādau tāvad vyāpārasthā yamavaruṇadhanadasadṛśā bhavantyatigarvitā mānonmattā darpotsiktāḥ
            paribhavaharaṇaniratā bhavantyatidāruṇāḥ /<br />
            bhraṣṭāstebhyo vyāpārebhyo hatinigaḍaniyatacaraṇās tathā laguḍārditā lambaiḥ kūrcairdīnairvaktrairmunaya
            iva śamadamaratā bhavantyatibhadrakāḥ //
             <span class="ref">MSS_4750</span></p>
         
         <p id="MSS_4751">
            ādau tu mandamandāni madhye samarasāni ca /<br />
            ante snehāyamānāni saṃgatānyuttamaiḥ saha //
             <span class="ref">MSS_4751</span></p>
         
         <p id="MSS_4752">
            ādau tu ramaṇīyāni madhye tu virasāni ca /<br />
            ante vairāyamāṇāni saṃgatāni khalaiḥ saha //
             <span class="ref">MSS_4752</span></p>
         
         <p id="MSS_4753">
            ādau darśayati natiṃ yāntī yāntī samunnatiṃ dhatte /<br />
            anukūlāpi varāhī cireṇa tucchaṃ phalaṃ dhatte //
             <span class="ref">MSS_4753</span></p>
         
         <p id="MSS_4754">
            ādau dharme pramāṇaṃ vividhavidhibhidāśeṣatāṃ ca prayuktiṃ paurvāparyādhikārau tadanu
            bahuvidhaṃ cātideśaṃ tathoham /<br />
            bādhaṃ tantraṃ prasaṅgaṃ nayamanayaśataiḥ samyagālocayadbhyo bhinnā mīmāṃsakebhyo
            vidadhati bhuvi ke sādaraṃ vedarakṣām //
             <span class="ref">MSS_4754</span></p>
         
         <p id="MSS_4755">
            ādau namaskṛtiḥ paścād āśaṃsāvacanāni ca /<br />
            subhāṣitapraśaṃsā ca kavikāvyastutis tataḥ //
             <span class="ref">MSS_4755</span></p>
         
         <p id="MSS_4756">
            ādau namras tatah stabdhaḥ kāryakāle ca niṣṭhuraḥ /<br />
            kṛte kārye punarnamraḥ śiśnatulyo vaṇigjanaḥ //
             <span class="ref">MSS_4756</span></p>
         
         <p id="MSS_4757">
            ādau namrāḥ punarvakrāḥ svīyakāryeṣu tatparāḥ /<br />
            kāryānte ca punarvakrāḥ kāṇvāstu prāṇaghātakāḥ //
             <span class="ref">MSS_4757</span></p>
         
         <p id="MSS_4758">
            ādau na vāpraṇayināṃ praṇayo vidheyo datto'thavā pratidinaṃ paripoṣaṇīyaḥ /<br />
            utkṣipya yat kṣipati tat prakaroti lajjāṃ bhūmau sthitasya patanād bhayameva nāsti
            //
             <span class="ref">MSS_4758</span></p>
         
         <p id="MSS_4759">
            ādau necchati nojjhati smarakathāṃ vrīḍāvimiśrālasā madhye hrīparivarjitābhyuparame
            lajjāvinamrānanā /<br />
            bhāvairnaikavidhaiḥ karotyabhinayaṃ bhūyaśca yā sādarā buddhvā puṃprakṛtiṃ yānucarati
            glānetaraiśceṣṭitaiḥ //
             <span class="ref">MSS_4759</span></p>
         
         <p id="MSS_4760">
            ādau patravicitritaḥ punarasau mugdhaprasūnāṅkitaḥ paścāt snigdhaphalodgame ghanarasaiḥ
            sikto mayā sarvataḥ /<br />
            dānonmattadurantavāraṇakaṭīsaṃghaṭṭanaiḥ kevalaṃ so'yaṃ ghūrṇita eva daivavaśato mākandabhūmīruhaḥ
            //
             <span class="ref">MSS_4760</span></p>
         
         <p id="MSS_4761">
            ādau premakaṣāyitā haramukhavyāpāralolā śanair vrīḍābhāravidhūrṇitā mukulitā dhūmodgamavyājataḥ
            /<br />
            patyuḥ saṃmilitā dṛśā sarabhasavyāvartanavyākulā pārvatyāḥ pariṇītimaṅgalavidhau dṛṣṭiḥ
            śivāyāstu vaḥ //
             <span class="ref">MSS_4761</span></p>
         
         <p id="MSS_4762">
            ādau budhyeta paṇitaḥ paṇamānaśca kāraṇam /<br />
            tato vitarkyobhayato mataḥ śreyas tato vrajet //
             <span class="ref">MSS_4762</span></p>
         
         <p id="MSS_4763">
            ādau majjanacīrahāratilakaṃ netrāñjanaṃ kuṇḍalaṃ nāsāmauktikamālatīvikaraṇaṃ jhaṃkārakaṃ
            nūpuram /<br />
            aṅge candanacarcitaṃ maṇigaṇaḥ kṣudrāvalirghaṇṭikā tāmbūlaṃ karakaṅkaṇaṃ caturatā
            śṛṅgārakāḥ ṣoḍaśa //
             <span class="ref">MSS_4763</span></p>
         
         <p id="MSS_4764">
            ādau mātā guroḥ patnī brahmaṇī rājapatnikā /<br />
            dhenurdhātrī tathā pṛthvī saptaitā mātaraḥ smṛtāḥ //
             <span class="ref">MSS_4764</span></p>
         
         <p id="MSS_4765">
            ādau mānaparigraheṇa guruṇā dūraṃ samāropitā paścāttāpabhareṇa tānavakṛtā nītā paraṃ
            lāghavam /<br />
            utsaṅgāntaravartināmanugamāt saṃpīḍitā gāmimāṃ sarvāṅgapraṇayapriyāmiva tarucchāyā
            samālambate //
             <span class="ref">MSS_4765</span></p>
         
         <p id="MSS_4766">
            ādau yādonivāsoktiḥ pārāvāravaroktayaḥ /<br />
            kṣīranīranidheruktir nadyuktirjāhnavyuktayaḥ //
             <span class="ref">MSS_4766</span></p>
         
         <p id="MSS_4767">
            ādau raktaṃ punā raktaṃ madhya ujjvalabhāsvaram /<br />
            durnirīkṣyaprabhāvaṃ taṃ dṛśyaṃ draṣṭāramāśraye //
             <span class="ref">MSS_4767</span></p>
         
         <p id="MSS_4768">
            ādau rājetyadhīrākṣi pārthivaḥ ko'pi gīyate /<br />
            sanātanaśca naivāsau rājā nāpi sanātanaḥ //
             <span class="ref">MSS_4768</span></p>
         
         <p id="MSS_4769">
            ādau rūpavināśinī kṛśakarī kāmasya vidhvaṃsinī prajñāmāndyakarī tapaḥkṣayakarī dharmasya
            nirmūlinī /<br />
            putrabhrātṛkalatrabhedanakarī lajjāṅkuracchedinī sā māṃ pīḍati sarvadoṣajananī prāṇāpahantrī
            kṣudhā //
             <span class="ref">MSS_4769</span></p>
         
         <p id="MSS_4770">
            ādau rūpavināśinī kṛśakarī kāmāṅkuracchedinī putrāmitrakalatrabhedanakarī garvāṅkuracchedinī
            /<br />
            kāmaṃ mandakarī tapaḥkṣayakarī dharmasya nirmūlanī sā māṃ saṃprati sarvarogajananī
            prāṇāpahantrī kṣudhā //
             <span class="ref">MSS_4770</span></p>
         
         <p id="MSS_4771">
            ādau lajjayati kṛtaṃ madhye paribhavati riktamavasāne /<br />
            khalasaṃgatasya kathayata yadi susthitamasti kiṃcidapi //
             <span class="ref">MSS_4771</span></p>
         
         <p id="MSS_4772">
            ādau varaṃ nirdhanatvaṃ dhanikatvamanantaram /<br />
            tathādau pādagamanaṃ yānagatvamanantaram /<br />
            sukhāya kalpate nityaṃ duḥkhāya viparītakam //
             <span class="ref">MSS_4772</span></p>
         
         <p id="MSS_4773">
            ādau vitatya caraṇau vinamayya kaṇṭham utthāpya vaktramabhihatya muhuśca vatsāḥ /<br />
            mātrā vivartitamukhaṃ mukhalihyamāna- paścārdhasusthamanasaḥ stanamutpibanti //
             <span class="ref">MSS_4773</span></p>
         
         <p id="MSS_4774">
            ādau vismayanistaraṅgamanu ca preṅkholitaṃ sādhvasair vrīḍānamramatha kṣaṇaṃ pravikasattāraṃ
            didṛkṣārasaiḥ /<br />
            ākṛṣṭaṃ sahajābhijātyakalanāt premṇā purah preritaṃ cakṣurbhūri kathaṃkathaṃcidagamat
            preyāṃsameṇīdṛśaḥ //
             <span class="ref">MSS_4774</span></p>
         
         <p id="MSS_4775">
            ādau veśyā punardāsī paścād bhavati kuṭṭinī /<br />
            sarvopāyaparikṣīṇā vṛddhā nārī pativratā //
             <span class="ref">MSS_4775</span></p>
         
         <p id="MSS_4776">
            ādau hālāhalahutabhujā dattahastāvalambo bālye śaṃbhorniṭilamahasā baddhamaitrīnirūḍhaḥ
            /<br />
            prauḍho rāhorapi mukhaviṣeṇāntaraṅgīkṛto yaḥ so'yaṃ candras tapati kiraṇairmāmiti
            prāptametam //
             <span class="ref">MSS_4776</span></p>
         
         <p id="MSS_4777">
            ādyaḥ kopastadanu madanastvadviyogas tṛtīyaḥ śāntyai dūtīvacanamaparaḥ pañcamaḥ śītabhānuḥ
            /<br />
            itthaṃ bālā niravadhi paraṃ tvāṃ phalaṃ prārthayantī hā hā pañcajvalanamadhunā sevate
            yoginīva //
             <span class="ref">MSS_4777</span></p>
         
         <p id="MSS_4778">
            ādyaḥ praveśasamayaḥ sa kaleryugasya prāptastiraskṛtabahūdakahaṃsasārthaḥ /<br />
            āhūya sādaratayā tapaso'nti me'hni kāṇo dvijaḥ pratigṛhaṃ bata yatra pūjyaḥ //
             <span class="ref">MSS_4778</span></p>
         
         <p id="MSS_4779">
            ādyakālikayā buddhyā dūre śva iti nirbhayāḥ /<br />
            sarvabhakṣā na paśyanti karmabhūmiṃ vicetasaḥ //
             <span class="ref">MSS_4779</span></p>
         
         <p id="MSS_4780">
            ādyantau ca tadādyantau tadādyantau ca madhyamau /<br />
            vahnīnduvāyuvaruṇaputrau pitṛsamaprabhau //
             <span class="ref">MSS_4780</span></p>
         
         <p id="MSS_4781">
            ādyādyasya guṇaṃ teṣām avāpnoti paraḥ paraḥ /<br />
            yo yo yāvatithaścaiṣāṃ sa sa tāvad guṇaḥ smṛtaḥ //
             <span class="ref">MSS_4781</span></p>
         
         <p id="MSS_4782">
            ādyūnastamasāṃ cakoraramaṇīrāgābdhimanthācalo jīvāturjalajasya vāsavadiśāśailendracūḍāmaṇiḥ
            /<br />
            ādeṣṭā śrutikarmaṇāṃ kumudinīśokāgnipūrṇāhutir devaḥ somarasāyanaṃ vijayate viśvasya
            bījaṃ raviḥ //
             <span class="ref">MSS_4782</span></p>
         
         <p id="MSS_4783">
            ādye jagmuṣi tāmracūḍaraṭite śrotraṃ prabuddhā javāt kiṃcid vāsavadiṅmukhaṃ pravikasad
            dṛṣṭvā gavākṣādhvanā /<br />
            saṃtrāsena samīritā priyatamapremṇā ca ruddhā śanair utthānopaniveśanāni kurute talpe
            muhuḥ pāṃsulā //
             <span class="ref">MSS_4783</span></p>
         
         <p id="MSS_4784">
            ādyena hīnā jaladhāvadṛśyaṃ madhyena hīnaṃ bhuvi varṇanīyam /<br />
            antena hīnaṃ dhvanate śarīraṃ hemābhidhaḥ sa śriyamātanotu //
             <span class="ref">MSS_4784</span></p>
         
         <p id="MSS_4785">
            ādye baddhā virahadivase yā śikhā dāma hitvā śāpasyānte vigalitaśucā yā mayodveṣṭanīyā
            /<br />
            sparśakliṣṭāmayamitanakhenāsakṛt sārayantīṃ gaṇḍābhogāt kaṭhinaviṣayāmekaveṇīṃ kareṇa
            //
             <span class="ref">MSS_4785</span></p>
         
         <p id="MSS_4786">
            ādye yāme tu śaṅkhaḥ syān mahāśaṅkho dvitīyake /<br />
            padmastṛtīyake yāme mahāpadmaś caturthake //
             <span class="ref">MSS_4786</span></p>
         
         <p id="MSS_4787">
            ādyairmadvihitaiḥ padyaiḥ kiyadbhiraparairapi /<br />
            yutā paddhatireṣāstu sajjanānandadāyinī //
             <span class="ref">MSS_4787</span></p>
         
         <p id="MSS_4788">
            ādyo'dhruvas tato maṇṭhaḥ pratimaṇṭho nisārukaḥ /<br />
            aḍatālas tato rāga ekatālī ca saṃmatā //
             <span class="ref">MSS_4788</span></p>
         
         <p id="MSS_4789">
            ādyo'ntastho'pyanantaṃ diśati phalamasāvadvitīyaṃ dvitīyas tārtīyīkaḥ pavargaprakṛtirapi
            balenāpavargaṃ prasūte /<br />
            turyaścāturyabhājāṃ visṛjati caturaḥ śrotrapānthaḥ pumarthān rāma tvannāmavarṇā jagati
            katipayaṃ kautukaṃ tanvate na //
             <span class="ref">MSS_4789</span></p>
         
         <p id="MSS_4790">
            ā dvīpāt parato'pyamī nṛpatayaḥ sarve samabhyāgatāḥ kanyeyaṃ kaladhautakomalaruciḥ
            kīrteśca lābhaḥ paraḥ /<br />
            nākṛṣṭaṃ na ca ṭaṅkitaṃ na namitaṃ notthāpitaṃ sthānataḥ kenāpīdamaho mahad dhanuridaṃ
            nirvīramurvītalam //
             <span class="ref">MSS_4790</span></p>
         
         <p id="MSS_4791">
            ādhatte danusūnusūdanabhujākeyūravajrāṅkura- vyūhollekhapadāvalīvalimayairaṅgairmudaṃ
            mandaraḥ /<br />
            ādhārīkṛtakūrmapṛṣṭhakaṣaṇaprakṣīṇamūlo'dhunā jānīmaḥ parataḥ payodhimathanāduccaistaro'yaṃ
            giriḥ //
             <span class="ref">MSS_4791</span></p>
         
         <p id="MSS_4792">
            ādharmikaḥ kadaryo guṇavimukhaḥ paruṣavāganekamatiḥ /<br />
            bhuṅkte saṃpadamīdṛg brūta nṛkāraḥ kimasti daivaṃ vā //
             <span class="ref">MSS_4792</span></p>
         
         <p id="MSS_4793">
            ādhātuṃ vinayaṃ nirāgasi nare kupyantu nāmeśvarās tena svāśayaśuddhireva sukarā prāyaḥ
            prabhūṇāṃ puraḥ /<br />
            mithyāmānini manyase yadi tadā nityaṃ manovartinī dhyātā tāmarasākṣi citrapaṭake kā
            vā tvadanyā mayā //
             <span class="ref">MSS_4793</span></p>
         
         <p id="MSS_4794">
            ādhāturbhuvanaṃ tadetadakhilaṃ cakṣuṣmadākīṭakād divyaṃ cakṣurananyalabhyamubhayatrāste
            paraṃ duḥsaham /<br />
            phāle bhūtapatermanobhavamukhakṣudrakṣayojjāgaraṃ bāṇe ca pratirājadarpadalanaṃ ballālapṛthvīpateḥ
            //
             <span class="ref">MSS_4794</span></p>
         
         <p id="MSS_4795">
            ādhāya komalakarāmbujakelinālīm ālīsamājamadhikṛtya samālapantī /<br />
            mandasmitena mayi sācivilokitena cetaścakoranayanā culukīcakāra //
             <span class="ref">MSS_4795</span></p>
         
         <p id="MSS_4796">
            ādhāya dugdhakalaśe manthānaṃ śrāntadorlatā gopī /<br />
            aprāptapārijātā daive doṣaṃ niveśayati //
             <span class="ref">MSS_4796</span></p>
         
         <p id="MSS_4797">
            ādhāya drutamākṛterupaśamād viśvāsanaṃ saṃnidhau ekaikaṃ śapharaṃ bakoṭakapaṭācāryo
            jighṛkṣan muhuḥ /<br />
            audāsīnyanivedanāya nidadhad dikṣu kṣaṇaṃ cakṣuṣī cañcvā kiñca parāmṛśan vapurayaṃ
            gāmbhīryamabhyasyati //
             <span class="ref">MSS_4797</span></p>
         
         <p id="MSS_4798">
            ādhāya mūrdhani vṛthaiva bharaṃ mahāntaṃ mūrkhā nimajjatha kathaṃ bhavasāgare'smin
            /<br />
            vinyasya bhāramakhilaṃ padayorjananyā visrabdhamuttarata palvalatulyamenam //
             <span class="ref">MSS_4798</span></p>
         
         <p id="MSS_4799">
            ādhāraḥ kandamityuktaṃ svādhiṣṭhānaṃ ca janmabhūḥ /<br />
            nābhistu maṇipūrākhyaṃ hṛdayaṃ viddhyanāhatam //
             <span class="ref">MSS_4799</span></p>
         
         <p id="MSS_4800">
            ādhārajanmabhūtāni hṛtkaṇṭhastālunāsike /<br />
            bhrūmadhye mastakadvāraṃ daśasthāneṣu dhāraṇā //
             <span class="ref">MSS_4800</span></p>
         
         <p id="MSS_4801">
            ādhārāya dharāvakāśavidhaye'pyākāśamālokane bhāsvānātmamahattvasādhanavidhāvanye guṇāḥ
            kecana /<br />
            ityasminnupakārakāriṇi sadā varge paraṃ dustyaje dainyavrīḍakalaṅkamujjhatu kathaṃ
            ceto mahācetasām //
             <span class="ref">MSS_4801</span></p>
         
         <p id="MSS_4802">
            ādhāre hṛdaye śikhāparisare saṃdhāya medhāmayi tredhā bījatanūmanūnakaruṇāpīyūṣakallolinīm
            /<br />
            tvāṃ mātarjapato niraṅkuśanijādvaitāmṛtāsvādana- prajñāmbhaśculukaiḥ sphurantu pulakairaṅgāni
            tuṅgāni me //
             <span class="ref">MSS_4802</span></p>
         
         <p id="MSS_4803">
            ādhikyādadharasudhā skhalediti prāptaśaṅkayā vidhinā /<br />
            racitaṃ tadupaṣṭambhe cibukaṃ pāṭīramādadhatā //
             <span class="ref">MSS_4803</span></p>
         
         <p id="MSS_4804">
            ādhikṣāmāṃ virahaśayane saṃnikīrṇaikapārśvāṃ prācīmūle tanumiva kalāmātraśeṣāṃ himāṃśoḥ
            /<br />
            nītā rātriḥ kṣaṇa iva mayā sārdhamicchāratairyā tāmevoṣṇairvirahamahatīmaśrubhiryāpayantīm
            //
             <span class="ref">MSS_4804</span></p>
         
         <p id="MSS_4805">
            ādhivyādhiparītāya adya śvo vā vināśine /<br />
            ko hi nāma śarīrāya dharmāpetaṃ samācaret //
             <span class="ref">MSS_4805</span></p>
         
         <p id="MSS_4806">
            ādhivyādhiśatairvayasyatitarāmārogyamunmūlyate lakṣmīryatra patatrivac ca vivṛtadvārā
            iva vyāpadaḥ /<br />
            jātaṃ jātamavaśyamāśu vivaśaṃ mṛtyuḥ karotyātmasāt tat kiṃ nāma niraṅkuśena vidhinā
            yan nirmitaṃ susthiram //
             <span class="ref">MSS_4806</span></p>
         
         <p id="MSS_4807">
            ādhūtakesaro hastī tīkṣṇaśṛṅgasturaṅgamaḥ /<br />
            gurusāro'yameraṇḍo niḥsāraḥ khadiradrumaḥ //
             <span class="ref">MSS_4807</span></p>
         
         <p id="MSS_4808">
            ādhūtasasvedakarotpalāyāḥ smitāvagūḍhapratikūlavācaḥ /<br />
            priyo vihāyādharamāyatākṣyāḥ papau cirāya pratiṣedhameva //
             <span class="ref">MSS_4808</span></p>
         
         <p id="MSS_4809">
            ā dhūmād vinivartante suhṛdo bāndhavaiḥ saha /<br />
            yena tat saha gantavyaṃ tat karma sukṛtaṃ kuru //
             <span class="ref">MSS_4809</span></p>
         
         <p id="MSS_4810">
            ādhoraṇāṅkuśabhayāt karikumbhayugmaṃ jātaṃ payodharayugaṃ hṛdaye'ṅganānām /<br />
            tatrāpi vallabhanakhakṣatabhedabhinnaṃ naivānyathā bhavati yallikhitaṃ vidhātrā //
             <span class="ref">MSS_4810</span></p>
         
         <p id="MSS_4811">
            ādhoraṇānāṃ gajasaṃnipāte śirāṃsi cakrairniśitaiḥ kṣurāgraiḥ /<br />
            hṛtānyapi śyenanakhāgrakoṭi- vyāsaktakeśāni cireṇa petuḥ //
             <span class="ref">MSS_4811</span></p>
         
         <p id="MSS_4812">
            ādhmātoddhatadāvavahnisuhṛdaḥ kīrṇoṣṇareṇūtkarāḥ saṃtaptādhvagamuktakhedaviṣamaśvāsoṣmasaṃvādinaḥ
            /<br />
            tṛṣṇārtājagarāyatāsyakuharakṣiprapraveśotk aṭāḥ bhrūbhaṅgairiva tarjayanti pavanāḥ
            pluṣṭasthalīkajjalaiḥ //
             <span class="ref">MSS_4812</span></p>
         
         <p id="MSS_4813">
            ānanaṃ mṛgaśāvākṣyā vīkṣya lolālakāvṛtam /<br />
            bhramadbhramarasaṃbhāraṃ smarāmi sarasīruham //
             <span class="ref">MSS_4813</span></p>
         
         <p id="MSS_4814">
            ānanarta purā śaṃbhur govindo rāsakṛttathā /<br />
            brahmā paśutvamāpannaḥ strībhiḥ ko na viḍambitaḥ //
             <span class="ref">MSS_4814</span></p>
         
         <p id="MSS_4815">
            ānanasya mama cedanaucitī nirdayaṃ daśanadaṃśadāyinaḥ /<br />
            śodhyate sudati vairamasya tat kiṃ tvayā vada vidaśya nādharam //
             <span class="ref">MSS_4815</span></p>
         
         <p id="MSS_4816">
            ānanāni hariṇīnayanānām adbhutāni ca samīkṣya jagatyām /<br />
            lajjayeva ghanamaṇḍalalīno mandamandamahahendurudeti //
             <span class="ref">MSS_4816</span></p>
         
         <p id="MSS_4817">
            ānanenduśaśalakṣma kapole sādaraṃ viracitaṃ tilakaṃ yat /<br />
            tatpriye viracitāvadhibhaṅge dhautamīkṣaṇajalaistaralākṣyāḥ //
             <span class="ref">MSS_4817</span></p>
         
         <p id="MSS_4818">
            ānanairvicakase hṛṣitābhir vallabhānabhi tanūbhirabhāvi /<br />
            ārdratāṃ hṛdayamāpa ca roṣo lolati sma vacaneṣu vadhūnām //
             <span class="ref">MSS_4818</span></p>
         
         <p id="MSS_4819">
            ānandaṃ kumudādīnām induḥ kandalayannayam /<br />
            laṅghayatyambarābhogaṃ hanūmāniva sāgaram //
             <span class="ref">MSS_4819</span></p>
         
         <p id="MSS_4820">
            ānandaṃ kṛtameva kairavakulaṃ prollāsito vāridhiḥ saṃtāpaṃ tapanopalasya śamitaḥ kāntyā
            diśo'laṃkṛtāḥ /<br />
            etenābhyudayena candra bhavatā trailokyamāpyāyitaṃ kaivalyaṃ kamalasya daivaghaṭitaṃ
            nātrāpi nindyo bhavān //
             <span class="ref">MSS_4820</span></p>
         
         <p id="MSS_4821">
            ānandaṃ dadhati mukhe karodakena śyāmāyā dayitatamena sicyamāne /<br />
            īrṣyantyā vadanamasiktamapyanalpa- svedāmbusnapitamajāyatetarasyāḥ //
             <span class="ref">MSS_4821</span></p>
         
         <p id="MSS_4822">
            ānandaṃ viduṣāṃ tanoti tanute karṇajvaraṃ vidviṣāṃ śrīmānādivarāhapādasarasījanma
            praṇāmaṃ muhuḥ /<br />
            sadbandhurguṇasindhurandhalaguḍo dharmasya vartmāvaneḥ śrīmallakṣmaṇasenadakṣiṇabhujādaṇḍo'pi
            daṇḍe kaṭuḥ //
             <span class="ref">MSS_4822</span></p>
         
         <p id="MSS_4823">
            ānandaṃ sadanaṃ sutāśca sudhiyaḥ kāntā na durbhāṣiṇī sanmitraṃ sudhanaṃ svayoṣiti
            ratiścājñāparāḥ sevakāḥ /<br />
            ātithyaṃ śivapūjanaṃ pratidinaṃ miṣṭānnapānaṃ gṛhe sādhoḥ saṅgamupāsate ca satataṃ
            dhanyo gṛhasthāśramaḥ //
             <span class="ref">MSS_4823</span></p>
         
         <p id="MSS_4824">
            ānandakandamakarandakarambitāni paṅkeruhāṇi parihṛtya samāgatas tvam /<br />
            saurabhyasāri sahakāri tathā vidheyaṃ yenopahāsaviṣayo na bhaved dvirephaḥ //
             <span class="ref">MSS_4824</span></p>
         
         <p id="MSS_4825">
            ānandakandamakhilaśrutisāramekam adhyātmadīpamatidustaramañjanābham /<br />
            ākṛṣya sāndrakucayoḥ parirabhya kāmaṃ saṃprāpya gopavanitā bata puṇyapuñjāḥ //
             <span class="ref">MSS_4825</span></p>
         
         <p id="MSS_4826">
            ānandakāri madanajvaradarpahāri pīyūṣapaṅkaparihāsarasānukāri /<br />
            premaprasāri paramābhyudayānukāri vāmabhruvāṃ harati kiṃ na mano vikāri //
             <span class="ref">MSS_4826</span></p>
         
         <p id="MSS_4827">
            ānanda kvacidañca muñca hṛdayaṃ cāturya dhairya tvayā stheyaṃ kveti vicāryatāṃ rasikate
            niryāhi paryākulā /<br />
            raktāmbhojaparītaṣaṭpadanadatpakṣopamānakṣama- kṣubhyatpakṣmacalācalekṣaṇayugaṃ paśyāmi
            tasyā mukham //
             <span class="ref">MSS_4827</span></p>
         
         <p id="MSS_4828">
            ānandajaḥ śokajamaśru bāṣpas tayoraśītaṃ śiśiro bibheda /<br />
            gaṅgāsarayvorjalamuṣṇataptaṃ himādrinisyanda ivāvatīrṇaḥ //
             <span class="ref">MSS_4828</span></p>
         
         <p id="MSS_4829">
            ānandatāṇḍavapure draviḍasya gehe citraṃ vasiṣṭhavanitāsamamājyapātram /<br />
            vidyullateva parinṛtyati tatra darvī dhārāṃ vilokayati yogabalena siddhaḥ //
             <span class="ref">MSS_4829</span></p>
         
         <p id="MSS_4830">
            ānandadhāmani cidekarase'dvitīye tasmin pade'stu mama cittamagocare'pi /<br />
            yat sadvrajasthitijuṣāṃ suhṛdāṃ kumārā- dīnāmadhīnamiva gocaratāmupaiti //
             <span class="ref">MSS_4830</span></p>
         
         <p id="MSS_4831">
            ānandabāṣparomāñcau yasya svecchāvaśaṃvadau /<br />
            kiṃ tasya sādhanairanyaiḥ kiṃkarāḥ sarvapārthivāḥ //
             <span class="ref">MSS_4831</span></p>
         
         <p id="MSS_4832">
            ānandamamandamimaṃ kuvalayadalalocane dadāsi tvam /<br />
            virahastvayaiva janitas tāpayatitarāṃ śarīraṃ me //
             <span class="ref">MSS_4832</span></p>
         
         <p id="MSS_4833">
            ānandamātramakarandamanantagandhaṃ yogīndrasusthiramilindamapāstabandham /<br />
            vedāntasūryakiraṇaikavikāsaśīlaṃ herambapādaśaradambujamānato'smi //
             <span class="ref">MSS_4833</span></p>
         
         <p id="MSS_4834">
            ānandamādadhatamāyatalocanānām ānīlamāvalitakandharamāttavaṃśam /<br />
            āpādamā mukuṭamākalitāmṛtaugham ākāramākalayatāmamumantaraṃ naḥ //
             <span class="ref">MSS_4834</span></p>
         
         <p id="MSS_4835">
            ānandamiśramadanajvaradīpanāni gāḍhānurāgarasavanti tadā tadā ca /<br />
            snehāṅkanāni mama mugdhadṛśaśca kaṇṭhe kaṣṭaṃ smarāmi tava tāni gatāgatāni //
             <span class="ref">MSS_4835</span></p>
         
         <p id="MSS_4836">
            ānandamugdhanayanāṃ śriyamaṅkabhittau bibhrat punātu bhavato bhagavān nṛsiṃhaḥ /<br />
            yasyāvalokanavilāsavaśādivāsīd utsannalāñchanamṛgaḥ kamalāmukhenduḥ //
             <span class="ref">MSS_4836</span></p>
         
         <p id="MSS_4837">
            ānandamṛgadāvāgniḥ śīlaśākhimadadvipaḥ /<br />
            jñānadīpamahāvāyur ayaṃ khalasamāgamaḥ //
             <span class="ref">MSS_4837</span></p>
         
         <p id="MSS_4838">
            ānandayati ko'tyarthaṃ sajjanāneva bhūtale /<br />
            prabodhayati padmāni tamāṃsi ca nihanti kaḥ //
             <span class="ref">MSS_4838</span></p>
         
         <p id="MSS_4839">
            ānandayati sattvāni yo hi maṅgalamañjuvāk /<br />
            nindāmeṣyati loke saḥ paravākyanigūhakaḥ //
             <span class="ref">MSS_4839</span></p>
         
         <p id="MSS_4840">
            ānandayantamaravindavanāni dhūpair udvejayantamasakṛnnavakairavāṇi /<br />
            prakṣālayantamabhito bhuvanāni dhāmnā bhāsvantamantakamahaṃ vipadāṃ bhajāmi //
             <span class="ref">MSS_4840</span></p>
         
         <p id="MSS_4841">
            ānandayanti madayanti viṣādayanti yūnāṃ manāṃsi tava yāni vilokanāni /<br />
            kiṃ mantramāvahasi tādṛśamauṣadhaṃ vā kiṃ vā kṛśodari dṛśoriyameva rītiḥ //
             <span class="ref">MSS_4841</span></p>
         
         <p id="MSS_4842">
            ānandayanti yuktyā tāḥ sevitā ghnanti cānyathā /<br />
            durvijñeyāḥ prakṛtyaiva tasmād veśyā viṣopamāḥ //
             <span class="ref">MSS_4842</span></p>
         
         <p id="MSS_4843">
            ānandasindhuraticāpalaśālicitta- saṃdānanaikasadanaṃ kṣaṇamapyamuktā /<br />
            yā sarvadaiva bhavatā tadudantacintā tāntiṃ tanoti tava saṃprati dhigdhigasmān //
             <span class="ref">MSS_4843</span></p>
         
         <p id="MSS_4844">
            ānandasundarapurandaramuktamālyaṃ maulau haṭhena nihitaṃ mahiṣāsurasya /<br />
            pādāmbujaṃ bhavatu me vijayāya mañju- mañjīraśiñjitamanoharamambikāyāḥ //
             <span class="ref">MSS_4844</span></p>
         
         <p id="MSS_4845">
            ānandastimitāḥ samādhiṣu mukhe gauryā vilāsālasāḥ saṃbhrāntāḥ kṣaṇamadbhutāḥ kṣaṇamatha
            smerā nije vaikṛte /<br />
            krūrāḥ kṛṣṭaśarāsane manasije dagdhe ghṛṇākūṇitās tatkāntāruditeśrupūrataralāḥ śaṃbhordṛśaḥ
            pāntu vaḥ //
             <span class="ref">MSS_4845</span></p>
         
         <p id="MSS_4846">
            ānandasrutirātmano nayanayorantaḥsudhābhyañjanaṃ prastāraḥ praṇayasya manmathataroḥ
            puṣpaṃ prasādo rateḥ /<br />
            ālānaṃ hṛdayadvipasya viṣayāraṇyeṣu saṃcāriṇo daṃpatyoriha labhyate sukṛtataḥ saṃsārasāraḥ
            sutaḥ //
             <span class="ref">MSS_4846</span></p>
         
         <p id="MSS_4847">
            ānandānatamīlitākṣiyugalaṃ kiṃ tvaṃ mudhā tiṣṭhasi jñāto'si prakaṭaprakampapulakairaṅgaiḥ
            sthitaṃ mugdhayā /<br />
            muñcaināṃ jaḍa kiṃ na paśyasi galadvāṣpāmbudhautānanāṃ sakhyaivaṃ gadite vimucya rabhasāt
            kaṇṭhe vilagno mayā //
             <span class="ref">MSS_4847</span></p>
         
         <p id="MSS_4848">
            ānandāya ca vismayāya ca mayā dṛṣṭo'si duḥkhāya vā vaitṛṣṇyaṃ tu mamāpi saṃprati kutastvaddarśane
            cakṣuṣaḥ /<br />
            tvatsāṃgatyasukhasya nāsmi viṣayastatkiṃ vṛthā vyāhṛtair asmin viśrutajāmadagnyadamane
            pāṇau dhanurjṛmbhatām //
             <span class="ref">MSS_4848</span></p>
         
         <p id="MSS_4849">
            ānandāya satāṃ bhūyāt subhāṣitamidaṃ mama /<br />
            pṛthakpaddhatisaṃmiśraparicchedairmanoramam //
             <span class="ref">MSS_4849</span></p>
         
         <p id="MSS_4850">
            ānandāśru pravṛttaṃ me kathaṃ dṛṣṭvaiva kanyakām /<br />
            akṣi me puṣparajasā vātoddhūtena dūṣitam //
             <span class="ref">MSS_4850</span></p>
         
         <p id="MSS_4851">
            ānandinī roditi vā nikāmaṃ yā duḥkhitā hāsyarasaṃ vidhatte /<br />
            raktā viraktā viratā ratā ca durlakṣyacittā khalu vāṇinī yā //
             <span class="ref">MSS_4851</span></p>
         
         <p id="MSS_4852">
            ānandena yaśodayā samadanaṃ gopāṅganābhiściraṃ sāśaṅkaṃ balavidviṣā sakusumaṃ siddhaiḥ
            pṛthivyākulam /<br />
            serṣyaṃ gopakumārakaiḥ sakaruṇaṃ pauraiḥ suraiḥ sasmitaṃ yo dṛṣṭaḥ sa punātu vo madhuripuḥ
            protkṣiptagovardhanaḥ //
             <span class="ref">MSS_4852</span></p>
         
         <p id="MSS_4853">
            ānandodgatabāṣpapūrapihitaṃ cakṣuḥ kṣamaṃ nekṣituṃ bāhū sveditayaiva kampavidhurau
            śaktau na kaṇṭhagrahe /<br />
            vāṇī sādhvasagadgadākṣarapadā saṃkṣobhalolaṃ manaḥ satyaṃ yat priyasaṃgamo'pi sucirājjāto
            viyogāyate //
             <span class="ref">MSS_4853</span></p>
         
         <p id="MSS_4854">
            ānandormivyatikaradarasmerasaṃsaktapakṣma premodgārapravaṇamasṛṇārecitasnigdhatāram
            /<br />
            antaścintābharaparicayākuñcitabhrūlatāntaṃ cakṣuśceto harati hariṇīlocanāyāḥ tadetat
            //
             <span class="ref">MSS_4854</span></p>
         
         <p id="MSS_4855">
            ānamrāḥ stabakabhareṇa pallavinyaḥ śobhante kati na latāḥ parāgapūrṇāḥ /<br />
            āmode madhuni ca mārdave ca tāsāṃ yo bhedaḥ sa khalu madhuvrataikavedyaḥ //
             <span class="ref">MSS_4855</span></p>
         
         <p id="MSS_4856">
            ānamrāsyāḥ pihitavadanā cittamadhye nirīkṣye mānārambhaḥ sumukhi saphalo māmakīnaḥ
            kathaṃ syāt /<br />
            yasyāṃ yasyāṃ diśi diśi mukhaṃ mānato'haṃ nayāmi tasyāṃ tasyāṃ sajalajaladaśyāmalo
            nandasūnuḥ //
             <span class="ref">MSS_4856</span></p>
         
         <p id="MSS_4857">
            ānayati pathikataruṇaṃ hariṇa iha prāpayannivātmānam /<br />
            upakalamago'pi komala- kalamāvalikavalanottaralaḥ //
             <span class="ref">MSS_4857</span></p>
         
         <p id="MSS_4858">
            ā nābheḥ sarasi natabhruvāvagāḍhe cāpalyādatha payasas taraṅgahastaiḥ /<br />
            ucchrāyi stanayugamadhyarohi labdha- sparśānāṃ bhavati kuto'thavā vyavasthā //
             <span class="ref">MSS_4858</span></p>
         
         <p id="MSS_4859">
            ānāmya phalinīṃ śākhāṃ pakvaṃ pakvaṃ praśātayet /<br />
            phalārtho'yaṃ samārambho loke puṃsāṃ vipaścitām //
             <span class="ref">MSS_4859</span></p>
         
         <p id="MSS_4860">
            ānāyamiva matsyānāṃ pañjaraṃ śakuneriva /<br />
            samastapāśaṃ mūḍhasya bandhanaṃ vāmalocanā //
             <span class="ref">MSS_4860</span></p>
         
         <p id="MSS_4861">
            ānītā naṭavanmayā tava puraḥ śrīrāma yā bhūmikā vyomākāśakhakhāṃbarābdhivasavas tvatprītaye'dyāvadhi
            /<br />
            prīto yarhi nirīkṣaṇāt tvamadhunā yat prārthitaṃ dehi me no ced brūhi kadāpi mānaya
            punarmāmīdṛśīṃ bhūmikām //
             <span class="ref">MSS_4861</span></p>
         
         <p id="MSS_4862">
            ānītā śayanāṅgane priyasakhīvṛndaiḥ kathaṃcicchalāc citrākrāntakuraṅgikeva vigalannetrāmbudhārātatiḥ
            /<br />
            bāṣpodvāsamukhī vidhūnitakarā nikṣepitāṅghridvayā viṣvagvellitakuntalā navavadhūrbhāgyena
            saṃbhujyate //
             <span class="ref">MSS_4862</span></p>
         
         <p id="MSS_4863">
            ānītairiṣukāra kāraṇamiha ślāghyaiḥ kimebhiḥ śaraiḥ prakhyātāmapi kiṃ na pāmarapurīmetāṃ
            puraḥ paśyasi /<br />
            dātraṃ pātramiti bravīti kurute stotrāṇi totre rasaṃ dhatte yatra hale kutūhalamapi
            grāmīṇakagrāmaṇīḥ //
             <span class="ref">MSS_4863</span></p>
         
         <p id="MSS_4864">
            ānīto malayācalānmalayajo ratnasthale ropitaḥ pīyūṣeṇa pariplutaḥ pratidinaṃ yatnena
            saṃvarddhitaḥ /<br />
            ārabdhaṃ yadi tena saurabhabharairbhūmaṇḍalaṃ vāsituṃ tasminneva dine vidhātṛvaśato
            vajreṇa cūrṇīkṛtaḥ //
             <span class="ref">MSS_4864</span></p>
         
         <p id="MSS_4865">
            ānīyate śarīreṇa kṣīṇo'pi vibhavaḥ punaḥ /<br />
            vibhavaḥ punarānetuṃ śarīraṃ kṣīṇamakṣamaḥ //
             <span class="ref">MSS_4865</span></p>
         
         <p id="MSS_4866">
            ānīlacūcukaśilīmukhamudgataika- romāvalīvipulanālamidaṃ priyāyāḥ /<br />
            uttuṅgasaṃgatapayodharapadmayugmaṃ nābheradhaḥ kathayatīva mahānidhānam //
             <span class="ref">MSS_4866</span></p>
         
         <p id="MSS_4867">
            ānīlāṃ karapallavairapanayannacchāṃ tamaḥkañcukīm āśāṃ saṃprati vāsavīmanusarannakṣīṇarāgaḥ
            śaśī /<br />
            asyāśca stanasaṅginīmiva vahannaṅgena kastūrikām āliṅgatyayamādareṇa rajanīmardhonmiṣattārakām
            //
             <span class="ref">MSS_4867</span></p>
         
         <p id="MSS_4868">
            ānukūlyena daivasya vartitavyaṃ sukhārthinā /<br />
            dustaraṃ pratikūlaṃ hi pratisrota ivāmbhasaḥ //
             <span class="ref">MSS_4868</span></p>
         
         <p id="MSS_4869">
            ānṛśaṃsyaṃ kṣamā satyam ahiṃsā dama ārjavam /<br />
            prītiḥ prasādo mādhuryaṃ mārdavaṃ ca yamā daśa //
             <span class="ref">MSS_4869</span></p>
         
         <p id="MSS_4870">
            ānṛśaṃsyaṃ paro dharmaḥ kṣamā ca paramaṃ balam /<br />
            ātmajñānaṃ paraṃ jñānaṃ na satyād vidyate param //
             <span class="ref">MSS_4870</span></p>
         
         <p id="MSS_4871">
            ānṛśaṃsyaṃ paro dharmaḥ sarvaprāṇabhṛtāṃ mataḥ /<br />
            tasmād rājānṛśaṃsyena pālayet kṛpaṇaṃ janam //
             <span class="ref">MSS_4871</span></p>
         
         <p id="MSS_4872">
            ānṛśaṃsyamanukrośaḥ śrutaṃ śīlaṃ damaḥ śamaḥ /<br />
            rāghavaṃ śobhayantyete ṣaḍguṇāḥ puruṣottamam //
             <span class="ref">MSS_4872</span></p>
         
         <p id="MSS_4873">
            ānetuṃ na gatā kimu priyasakhī bhīto bhujaṅgāt kimu kruddho vā pratiṣedhavāci kimasau
            prāṇeśvaro vartate /<br />
            itthaṃ karṇasuvarṇaketakarajaḥpātopaghātacchalād akṣṇoḥ kāpi navoḍhanīrajamukhī bāṣpodakaṃ
            muñcati //
             <span class="ref">MSS_4873</span></p>
         
         <p id="MSS_4874">
            āntaramapi bahiriva hi vyañjayituṃ rasamaśeṣataḥ satatam /<br />
            asatī satkavisūktiḥ kācaghaṭīti trayaṃ veda //
             <span class="ref">MSS_4874</span></p>
         
         <p id="MSS_4875">
            āntare caiva bāhye ca rājā yaścaiva sarvadā /<br />
            ādiṣṭo naiva kampeta sa rājavasatiṃ vaset //
             <span class="ref">MSS_4875</span></p>
         
         <p id="MSS_4876">
            āntarebhyaḥ parān rakṣet parebhyaḥ punarāntarān /<br />
            parān parebhyaḥ svān svebhyaḥ sarvān rakṣeta sarvadā //
             <span class="ref">MSS_4876</span></p>
         
         <p id="MSS_4877">
            āndolanairmadvapuṣā lagantīṃ smarāmi veṇīṃ puruṣāyitāyāḥ /<br />
            samācarantyāḥ suratopadeśaṃ tasyāḥ kaśāvallimiva priyāyāḥ //
             <span class="ref">MSS_4877</span></p>
         
         <p id="MSS_4878">
            āndolayan girinikuñjakarañjarājīr nājīgaṇaḥ kalabha kaṃcana pauruṣeṇa /<br />
            īṣatsamunmiṣitalocanakoṇa eva kaṇṭhīrave kimiti jīvitamujjahāsi //
             <span class="ref">MSS_4878</span></p>
         
         <p id="MSS_4879">
            āndolayantī vapurāyatākṣī hindolikāyāṃ kanakāṅgayaṣṭiḥ /<br />
            atarki lokairgaganāntarasthā svardevatevākhilarūparamyā //
             <span class="ref">MSS_4879</span></p>
         
         <p id="MSS_4880">
            āndolayasyavirataṃ gaganārkamaṅke tārāgaṇaṃ ca śaśinaṃ ca tathetarāṇi /<br />
            tejāṃsi bhāsurataḍitprabhṛtīni sādho citraṃ tathāpi na jahāsi yadāndhyamantaḥ //
             <span class="ref">MSS_4880</span></p>
         
         <p id="MSS_4881">
            āndolalolakeśīṃ calakāñcīkiṅkiṇīgaṇakvaṇitām /<br />
            smarasi puruṣāyitāṃ tāṃ smaracāmaracihnayaṣṭimiva //
             <span class="ref">MSS_4881</span></p>
         
         <p id="MSS_4882">
            āndhratvamāndhrabhāṣā ca prābhākarapariśramaḥ /<br />
            tatrāpi yājuṣī śākhā nālpasya tapasaḥ phalam //
             <span class="ref">MSS_4882</span></p>
         
         <p id="MSS_4883">
            āndhrī prītinibandhanaikanipuṇā lāṭī vidagdhapriyā karṇāṭī suratopacāracaturā nārī
            śuciścolikā /<br />
            ābhīrī puruṣāyitapriyaratā lajjānvitā gūrjarī kāśmīrī ratilālasā nidhuvane dhṛṣṭā
            mahārāṣṭrakī //
             <span class="ref">MSS_4883</span></p>
         
         <p id="MSS_4884">
            ānvīkṣikīṃ trayīṃ vārtāṃ daṇḍanītiṃ ca pārthivaḥ /<br />
            tadvidyaistatkriyopetaiś cintayed vinayānvitaḥ //
             <span class="ref">MSS_4884</span></p>
         
         <p id="MSS_4885">
            ānvīkṣikī trayī vārtā daṇḍanītiśca śāśvatī /<br />
            vidyāścatasra evaitā lokasaṃsthitihetavaḥ // ...
             <span class="ref">MSS_4885</span></p>
         
         <p id="MSS_4886">
            ānvīkṣikyātmavijñānaṃ dharmādharmau trayīsthitau /<br />
            arthānarthau tu vārtāyāṃ daṇḍanītyāṃ nayetarau //
             <span class="ref">MSS_4886</span></p>
         
         <p id="MSS_4887">
            ānvīkṣikītrayīvārtāḥ satīrvidyāḥ pracakṣate /<br />
            satyo'pi hi na satyastā daṇḍanītestu viplave //
             <span class="ref">MSS_4887</span></p>
         
         <p id="MSS_4888">
            daṇḍanītiryadā samyaṅ netāramadhitiṣṭhati /<br />
            tadā vidyāvidaḥ śeṣā vidyāḥ samyagupāsate // ...
             <span class="ref">MSS_4888</span></p>
         
         <p id="MSS_4889">
            ānvīkṣikyātmavidyā syād īkṣaṇāt sukhaduḥkhayoḥ /<br />
            īkṣamāṇas tayā tattvaṃ harṣaśokau vyudasyati //
             <span class="ref">MSS_4889</span></p>
         
         <p id="MSS_4890">
            ānvīkṣikī trayī vārtā daṇḍanītiśca śāśvatī /<br />
            vidyāścatasra evaitā abhyased nṛpatiḥ sadā //
             <span class="ref">MSS_4890</span></p>
         
         <p id="MSS_4891">
            ānvīkṣikyāṃ tarkaśāstraṃ vedāntādyaṃ pratiṣṭhitam /<br />
            trayyāṃ dharmo hyadharmaśca kāmo'kāmaḥ pratiṣṭhitaḥ //
             <span class="ref">MSS_4891</span></p>
         
         <p id="MSS_4892">
            ānvīkṣikyātmavijñānād harṣaśokau vyudasyati /<br />
            ubhau lokāvavāpnoti trayyāṃ tiṣṭhan yathāvidhi //
             <span class="ref">MSS_4892</span></p>
         
         <p id="MSS_4893">
            āpah pavitraṃ prathamaṃ pṛthivyām apāṃ pavitraṃ paramaṃ ca mantrāḥ /<br />
            teṣāṃ ca sāmargyajuṣāṃ pavitraṃ maharṣayo vyākaraṇaṃ nirāhuḥ //
             <span class="ref">MSS_4893</span></p>
         
         <p id="MSS_4894">
            āpajjalanimagnānāṃ hriyatāṃ vyasanormibhiḥ /<br />
            vṛddhavākyairvinā nūnaṃ naivottāraṃ kathaṃcana //
             <span class="ref">MSS_4894</span></p>
         
         <p id="MSS_4895">
            āpatkāle tu saṃprāpte yan mitraṃ mitrameva tat /<br />
            vṛddhikāle tu saṃprāpte durjano'pi suhṛd bhavet //
             <span class="ref">MSS_4895</span></p>
         
         <p id="MSS_4896">
            āpatkāle nṛṇāṃ nūnaṃ maraṇaṃ naiva labhyate /<br />
            ... ... ... ... ... ... //
             <span class="ref">MSS_4896</span></p>
         
         <p id="MSS_4897">
            āpatkālopayuktāsu kalāsu syāt kṛtaśramaḥ /<br />
            nṛtyavṛttirvirāṭasya kirīṭī bhavane'bhavat //
             <span class="ref">MSS_4897</span></p>
         
         <p id="MSS_4898">
            āpat tulā sahāyānām ātmanaḥ pauruṣasya ca /<br />
            anāpadi suhṛt sarvaḥ svayaṃ ca puruṣāyate //
             <span class="ref">MSS_4898</span></p>
         
         <p id="MSS_4899">
            āpattau patitānāṃ yeṣāṃ vṛddhā na santi śāstāraḥ /<br />
            te śocyā bandhūnāṃ jīvanto'pīha mṛtatulyāḥ //
             <span class="ref">MSS_4899</span></p>
         
         <p id="MSS_4900">
            āpatsamuddharaṇadhīradhiyaḥ pareṣāṃ jātā mahatyapi kule na bhavanti sarve /<br />
            vindhyāṭavīṣu viralāḥ khalu pādapāste ye dantidantamusalollikhanaṃ sahante //
             <span class="ref">MSS_4900</span></p>
         
         <p id="MSS_4901">
            āpatsu kiṃ viṣādena saṃpattau vismayena kim /<br />
            bhavitavyaṃ bhavatyeva karmaṇāmeṣa niścayaḥ //
             <span class="ref">MSS_4901</span></p>
         
         <p id="MSS_4902">
            āpatsu ca na muhyanti narāḥ paṇditabuddhayaḥ /<br />
            manodehasamutthābhyāṃ duḥkhābhyāmarpitaṃ jagat //
             <span class="ref">MSS_4902</span></p>
         
         <p id="MSS_4903">
            āpatsu mitraṃ jānīyād raṇe śūraṃ rahaḥ śucim /<br />
            bhāryāṃ ca vibhave kṣīṇe durbhikṣe ca priyātithim //
             <span class="ref">MSS_4903</span></p>
         
         <p id="MSS_4904">
            āpatsvamūḍho dhṛtimān yah samyak pratipadyate /<br />
            karmaṇyavaśyakāryāṇi tamāhuḥ paṇḍitaṃ budhāḥ //
             <span class="ref">MSS_4904</span></p>
         
         <p id="MSS_4905">
            āpatsveva hi mahatāṃ śaktirabhivyajyate na saṃpatsu /<br />
            aguros tathā na gandhaḥ prāgasti yathāgnipatitasya //
             <span class="ref">MSS_4905</span></p>
         
         <p id="MSS_4906">
            āpadaṃ pratariṣyāmo yūyaṃ yuktyā vadiṣyatha /<br />
            bhavanto mama mitrāṇi bhavatsu nāsti bhṛtyatā //
             <span class="ref">MSS_4906</span></p>
         
         <p id="MSS_4907">
            āpadaṃ prāpnuyāt svāmī yasya bhṛtyasya paśyataḥ /<br />
            prāṇeṣu vidyamāneṣu sa bhṛtyo narakaṃ vrajet //
             <span class="ref">MSS_4907</span></p>
         
         <p id="MSS_4908">
            āpadaḥ kṣaṇamāyānti saṃpadaḥ kṣaṇameva ca /<br />
            kṣaṇaṃ janmātha maraṇaṃ mune kimiva na kṣaṇam //
             <span class="ref">MSS_4908</span></p>
         
         <p id="MSS_4909">
            āpadaḥ santi mahatāṃ mahatāmeva saṃpadaḥ /<br />
            itareṣāṃ manuṣyāṇaṃ nāpado na ca saṃpadaḥ //
             <span class="ref">MSS_4909</span></p>
         
         <p id="MSS_4910">
            āpadarthe dhanaṃ rakṣec śrīmatāṃ kuta āpadaḥ /<br />
            kadāciccalate lakṣmīḥ saṃcitaṃ ca vinaśyati //
             <span class="ref">MSS_4910</span></p>
         
         <p id="MSS_4911">
            āpadarthe dhanaṃ rakṣed dārān rakṣed dhanairapi /<br />
            ātmānaṃ satataṃ rakṣed dārairapi dhanairapi //
             <span class="ref">MSS_4911</span></p>
         
         <p id="MSS_4912">
            āpadāṃ kathitaḥ panthā indriyāṇāmasaṃyamaḥ /<br />
            tajjayaḥ saṃpadāṃ mārgo yeneṣṭaṃ tena gamyatām //
             <span class="ref">MSS_4912</span></p>
         
         <p id="MSS_4913">
            āpadāmatha kāle tu kurvīta na vicālayet /<br />
            aśaknuvaṃśca yuddhāya niṣpatet saha mantribhiḥ //
             <span class="ref">MSS_4913</span></p>
         
         <p id="MSS_4914">
            āpadāmapahartāraṃ dātāraṃ sarvasaṃpadām /<br />
            lokābhirāmaṃ śrīrāmaṃ bhūyo bhūyo namāmyaham //
             <span class="ref">MSS_4914</span></p>
         
         <p id="MSS_4915">
            āpadāmāgamaṃ dṛṣṭvā na viṣaṇṇo bhaved vaśī /<br />
            saṃpadaṃ ca suvistīrṇāṃ prāpya no'dhṛtimān bhavet //
             <span class="ref">MSS_4915</span></p>
         
         <p id="MSS_4916">
            āpadāmāpatantīnāṃ hito'pyāyāti hetutām /<br />
            mātṛjaṅghā hi vatsasya stambhībhavati bandhane //
             <span class="ref">MSS_4916</span></p>
         
         <p id="MSS_4917">
            āpadāsthitapanthānām indriyāṇāmasaṃyamāt /<br />
            tyajyate saṃpadāṃ mārgo yo neṣṭastena paśyata //
             <span class="ref">MSS_4917</span></p>
         
         <p id="MSS_4918">
            āpadi mitraparīkṣā śūraparīkṣā raṇāṅgaṇe bhavati /<br />
            vinaye vaṃśaparīkṣā striyaḥ parīkṣā tu nirdhane puṃsi //
             <span class="ref">MSS_4918</span></p>
         
         <p id="MSS_4919">
            āpadi yenopakṛtaṃ yena ca hasitaṃ daśāsu viṣamāsu /<br />
            upakṛtya tayorubhayoḥ punarapi jātaṃ naraṃ manye //
             <span class="ref">MSS_4919</span></p>
         
         <p id="MSS_4920">
            āpado mahatāmeva mahatāmeva saṃpadaḥ /<br />
            kṣīyate vardhate candraḥ kadācin naiva tārakāḥ //
             <span class="ref">MSS_4920</span></p>
         
         <p id="MSS_4921">
            āpadgataṃ hasasi kiṃ draviṇāndha mūḍha lakṣmīḥ sthirā na bhavatīti kimatra citram
            /<br />
            kiṃ tvaṃ na paśyasi na ghaṭīrjalayantracakre riktā bhavanti bharitāḥ punareva riktāḥ
            //
             <span class="ref">MSS_4921</span></p>
         
         <p id="MSS_4922">
            āpadgataḥ khalu mahāśayacakravartī vistārayatyakṛtapūrvamudārabhāvam /<br />
            kālāgururdahanamadhyagataḥ samantāl lokottaraṃ parimalaṃ prakaṭīkaroti //
             <span class="ref">MSS_4922</span></p>
         
         <p id="MSS_4923">
            āpadgrāhagṛhītānāṃ vṛddhāḥ santi na paṇḍitāḥ /<br />
            yeṣāṃ mokṣayitāro vai teṣāṃ śāntirna vidyate //
             <span class="ref">MSS_4923</span></p>
         
         <p id="MSS_4924">
            āpadbhujaṅgadaṣṭasya mantrahīnasya sarvadā /<br />
            vṛddhavākyauṣadhā nūnaṃ kurvanti kila nirviṣam //
             <span class="ref">MSS_4924</span></p>
         
         <p id="MSS_4925">
            āpadyapi durantāyāṃ naiva gantavyamakrame /<br />
            rāhurapyakrameṇaiva pibannapyamṛtaṃ mṛtaḥ //
             <span class="ref">MSS_4925</span></p>
         
         <p id="MSS_4926">
            āpadyunmārgagamane kāryakālātyayeṣu ca /<br />
            apṛṣṭo'pi hitānveṣī brūyāt kalyāṇabhāṣitam //
             <span class="ref">MSS_4926</span></p>
         
         <p id="MSS_4927">
            āpannamahitaṃ dṛṣṭvā na dūyeta kadācana /<br />
            tadunmūlanakālo'yaṃ vidhinā nanu sūcitaḥ //
             <span class="ref">MSS_4927</span></p>
         
         <p id="MSS_4928">
            āpannayā sannagirā vepamānorumūlayā /<br />
            jāto me jarayā sārdhaṃ navavadhveva saṃgamaḥ //
             <span class="ref">MSS_4928</span></p>
         
         <p id="MSS_4929">
            āpannavatsala jagajjanataikabandho vidvanmarālakamalākara rāmacandra /<br />
            janmādikarmavidhuraiḥ sumanaścakorair ācamyatāṃ tava yaśaḥ śaradāṃ sahasram //
             <span class="ref">MSS_4929</span></p>
         
         <p id="MSS_4930">
            āpannāśāya vibudhaiḥ kartavyāḥ suhṛdo'malāḥ /<br />
            na taratyāpadaṃ kaścid yo'tra mitravivarjitaḥ //
             <span class="ref">MSS_4930</span></p>
         
         <p id="MSS_4931">
            āpanno'smi śaraṇyo'smi sarvāvasthāsu sarvadā /<br />
            bhagavaṃstvāṃ prapanno'smi rakṣa māṃ śaraṇāgatam //
             <span class="ref">MSS_4931</span></p>
         
         <p id="MSS_4932">
            āpanmūlaṃ khalu yuvatayas tannimitto'vamānas tāsāṃ yāvat salilalaharībhaṅguraḥ pakṣapātaḥ
            /<br />
            apyevaṃ bho pariṇataśaraccandrabimbābhirāmaṃ dūrīkartuṃ vadanakamalaṃ nālamasmatpriyāyāḥ
            //
             <span class="ref">MSS_4932</span></p>
         
         <p id="MSS_4933">
            ā paritoṣād viduṣāṃ na sādhu manye prayogavijñānam /<br />
            balavadapi śikṣitānām ātmanyapratyayaṃ cetaḥ //
             <span class="ref">MSS_4933</span></p>
         
         <p id="MSS_4934">
            āpaskārāllūnagātrasya bhūmiṃ niḥsādhāraṃ gacchato'vāṅmukhasya /<br />
            labdhāyāmaṃ dantayoryugmameva svaṃ nāgasya prāpaduttambhanatvam //
             <span class="ref">MSS_4934</span></p>
         
         <p id="MSS_4935">
            āpāṭalādharamadhīravilolanetram āmodanirbharitamadbhutakāntipūram /<br />
            āvismitāmṛtamanusmṛtilobhanīyam āmudritānanamaho madhuraṃ murāreḥ //
             <span class="ref">MSS_4935</span></p>
         
         <p id="MSS_4936">
            āpāṭalaiḥ prathamamaṅkuritairmayūkhair ahnāṃ patiḥ prathamaśailavihāriṇīnām /<br />
            so'yaṃ karoti surapuṅgavasundarīṇāṃ karṇeṣu kalpatarupallavabhaṅgalakṣmīm //
             <span class="ref">MSS_4936</span></p>
         
         <p id="MSS_4937">
            āpāṇigrahaṇādatipraṇayinī kaṇṭhasthitāhaṃ vibhoḥ sarvaireva haripriyeti kamalā so'pyucyate
            mādhavaḥ /<br />
            no tenāpi dunomi matsutagaṇāḥ padmāsutasyānugā vāṇyetyādhinivāraṇāya satataṃ saṃgīyate
            vīṇayā //
             <span class="ref">MSS_4937</span></p>
         
         <p id="MSS_4938">
            āpāṇḍu pīnakaṭhinaṃ vartulaṃ sumanoharam /<br />
            karairākṛṣyate'tyarthaṃ kiṃ vṛddhairapi saspṛham //
             <span class="ref">MSS_4938</span></p>
         
         <p id="MSS_4939">
            āpāṇḍurāḥ śirasijāstrivalī kapole dantāvalī vigalitā na ca me viṣādaḥ /<br />
            eṇīdṛśo yuvatayaḥ pathi māṃ vilokya tāteti bhāṣaṇaparāḥ khalu vajrapātaḥ //
             <span class="ref">MSS_4939</span></p>
         
         <p id="MSS_4940">
            āpāṇḍurā ca mṛtsnā gorasavarṇaśca bhavati pāṣāṇaḥ /<br />
            puruṣārdhe kumudanibho dṛṣṭipathaṃ mūṣako yāti //
             <span class="ref">MSS_4940</span></p>
         
         <p id="MSS_4941">
            āpātamātraramaṇīyamatṛptihetuṃ kimpākapākaphalatulyamatho vipāke /<br />
            no śāśvataṃ pracuradoṣakaraṃ viditvā pañcendriyārthasukhamarthadhiyastyajanti //
             <span class="ref">MSS_4941</span></p>
         
         <p id="MSS_4942">
            āpātamātrarasike sarasīruhasya kiṃ bījamarpayitumicchasi vāpikāyām /<br />
            kālaḥ kalirjagadidaṃ na kṛtajñamajñe sthitvā haniṣyati tavaiva mukhasya śobhām //
             <span class="ref">MSS_4942</span></p>
         
         <p id="MSS_4943">
            āpātamātrasaundaryaṃ kutra nāma na vidyate /<br />
            atyantapratipattyā tu durlabho'laṃkṛto janaḥ //
             <span class="ref">MSS_4943</span></p>
         
         <p id="MSS_4944">
            āpātaramaṇīyānāṃ saṃyogānāṃ priyaiḥ saha /<br />
            apathyānāmivānnānāṃ pariṇāmo hi dāruṇaḥ //
             <span class="ref">MSS_4944</span></p>
         
         <p id="MSS_4945">
            āpātālagabhīre majjati nīre nidāghasaṃtaptaḥ /<br />
            na spṛśati palvalāmbhaḥ pañjaraśeṣo'pi kuñjaraḥ kvāpi //
             <span class="ref">MSS_4945</span></p>
         
         <p id="MSS_4946">
            āpīnapravisāritoruvikaṭaiḥ paścārdhabhāgairgurur vellatpīvarakambalālasarasadgambhīraghaṇṭākulaḥ
            /<br />
            grāmānteṣu navīnasasyahariteṣūddāmacandrātapa- smerāsu kṣaṇadāsu dhenudhavalīvargaḥ
            parikrāmati //
             <span class="ref">MSS_4946</span></p>
         
         <p id="MSS_4947">
            āpīnabhārodvahanaprayatnād gṛṣṭirgurutvād vapuṣo narendraḥ /<br />
            ubhāvalaṃcakraturañcitābhyāṃ tapovanāvṛttipathaṃ gatābhyām //
             <span class="ref">MSS_4947</span></p>
         
         <p id="MSS_4948">
            āpīyamānamasakṛdbhramarāyamāṇair ambhodharaiḥ sphuritavīcisahasrapatram /<br />
            kṣīrāmburāśimavalokaya śeṣanālam ekaṃ jagattrayasaraḥ pṛthupuṇḍarīkam //
             <span class="ref">MSS_4948</span></p>
         
         <p id="MSS_4949">
            āpuṅkhāgramamī śarā manasi me magnāḥ samaṃ pañca te nirdagdhaṃ virahāgninā vapuridaṃ
            taireva sārdhaṃ mama /<br />
            kaṣṭaṃ kāma nirāyudho'si bhavatā jetuṃ na śakyo jano duḥkhī syāmahameka eva sakalo
            lokaḥ sukhaṃ jīvatu //
             <span class="ref">MSS_4949</span></p>
         
         <p id="MSS_4950">
            ā puṣpaprasavān manoharatayā viśvāsya viśvaṃ janaṃ haṃho dāḍima tāvadeva sahase vṛddhiṃ
            svakīyāmiha /<br />
            yāvannaiti paropabhogasahatāmeṣā tatastāṃ tathā jñātvā te hṛdayaṃ dvidhā dalati yattenaiva
            vandyo bhavān //
             <span class="ref">MSS_4950</span></p>
         
         <p id="MSS_4951">
            āpūjitaivāstu girīndrakanyā kiṃ pakṣapātena manobhavasya /<br />
            yadyasti dūtī sarasoktidakṣā nāthaḥ patet pādatale vadhūnām //
             <span class="ref">MSS_4951</span></p>
         
         <p id="MSS_4952">
            āpūpayugmaṃ madanassya dhātrā vinirmitaṃ valyupahārahetoḥ /<br />
            galladvayaṃ kāntarasātiramyaṃ tasyā mahāsnehabhṛtaṃ vibhāti //
             <span class="ref">MSS_4952</span></p>
         
         <p id="MSS_4953">
            āpūritamidaṃ śyāmatamasaṃtamasairalam /<br />
            brahmāṇḍamaṇḍalaṃ bhāti sakajjalakaraṇḍavat //
             <span class="ref">MSS_4953</span></p>
         
         <p id="MSS_4954">
            āpūrṇaśca kalābhirinduramalo yātaśca rāhormukhaṃ saṃjātaśca ghanāghano jaladharaḥ
            śīrṇaśca vāyorjavāt /<br />
            nirvṛttaśca phalegrahirdrumavaro dagdhaśca dāvāgninā tvaṃ cūḍāmaṇitāṃ gataśca jagataḥ
            prāptaśca mṛtyorvaśam //
             <span class="ref">MSS_4954</span></p>
         
         <p id="MSS_4955">
            āpūryamāṇapalitaṃ subhagatvakāmaḥ sārdhaṃ prayāti dayitā palitādhikena /<br />
            puṣpekṣaṇatvamapi śaśvadapohya pākaṃ yāti priyo nikaṭameva vilocanena (?) //
             <span class="ref">MSS_4955</span></p>
         
         <p id="MSS_4956">
            āpūryamāṇamacalapratiṣṭhaṃ samudramāpaḥ praviśanti yadvat /<br />
            tadvat kāmā yaṃ praviśanti sarve sa śāntimāpnoti na kāmakāmī //
             <span class="ref">MSS_4956</span></p>
         
         <p id="MSS_4957">
            āpūryeta punaḥ sphuracchapharikāsārormibhirvāribhir bhūyo'pi pravibhajyamānanalinaṃ
            paśyema toyāśayam /<br />
            ityāśāśatatantubaddhahṛdayo naktaṃdinaṃ dīnadhīḥ śuṣyatyātapaśoṣitasya sarasastīre
            jaratsārasaḥ //
             <span class="ref">MSS_4957</span></p>
         
         <p id="MSS_4958">
            ā pūrvasmād viḍaujaḥkarivamathupayaḥsiktasānorgirīndrād ā ca pratyakpayodhervaruṇavaravadhūnābhiniṣpītavāraḥ
            /<br />
            ā merorā ca setoravanitalamilanmaulivisraṃsamāna- sragdāmāno yadīyaṃ caraṇamaśaraṇāḥ
            paryupāsannarendrāḥ //
             <span class="ref">MSS_4958</span></p>
         
         <p id="MSS_4959">
            āpṛcchante malayajatarūnāśvasantyetya vallīr ābhāṣante ciraparicitān mālayān nirjharaughān
            /<br />
            adya sthitvā draviḍamahilāmandire śvaḥ prabhāte prasthātāro malayamarutaḥ kurvate
            saṃvidhānam //
             <span class="ref">MSS_4959</span></p>
         
         <p id="MSS_4960">
            āpṛcchasva sakhīṃ namaskuru gurūn nandasva bandhustriyaḥ kāverītaṭasaṃniviṣṭanayane
            mugdhe kimuttāmyasi /<br />
            āste subhru samīpa eva bhavanādelālatāliṅgita- nyañcattīratamāladanturadarī tatrāpi
            godāvarī //
             <span class="ref">MSS_4960</span></p>
         
         <p id="MSS_4961">
            āpṛṣṭāsi vinirgato'dhvagajanastanvaṅgi gacchāmyahaṃ svalpaireva dinaiḥ samāgama iti
            jñātvā śucaṃ mā kṛthāḥ /<br />
            ityākarṇya vacaḥ priyasya sahasā tanmugdhayā ceṣṭitaṃ yenākāṇḍasamāptatīvravirahakleśaḥ
            kṛto vallabhaḥ //
             <span class="ref">MSS_4961</span></p>
         
         <p id="MSS_4962">
            āpṛṣṭāsi vyathayati mano durbalā vāsaraśrīr ehyāliṅga kṣapaya rajanīmekikā cakravāki
            /<br />
            nānyāsakto na khalu kupito nānurāgacyuto vā daivāyattastadiha bhavatīmasvatantrastyajāmi
            //
             <span class="ref">MSS_4962</span></p>
         
         <p id="MSS_4963">
            āpedire'mbarapathaṃ paritaḥ pataṅgā bhṛṅgā rasālamukulāni samāśrayanti /<br />
            saṃkocamañcati saras tvayi dīnadīno mīno nu hanta katamāṃ gatimabhyupaitu //
             <span class="ref">MSS_4963</span></p>
         
         <p id="MSS_4964">
            āpo vastraṃ tilāstailaṃ gandho vā sayavā tathā /<br />
            puṣpāṇāmadhivāsena tathā saṃsargajā guṇāḥ //
             <span class="ref">MSS_4964</span></p>
         
         <p id="MSS_4965">
            āpo vimuktāḥ kvacid āpa eva kvacin na kiṃcid garalaṃ kvacicca /<br />
            yasmin vimuktāḥ prabhavanti muktāḥ payoda tasmin vimukhaḥ kutas tvam //
             <span class="ref">MSS_4965</span></p>
         
         <p id="MSS_4966">
            āpośanaṃ cāsanaṃ ca tailābhyaṅgaṃ tathaiva ca /<br />
            svayaṃ karakṛtaṃ caiva āyuḥśrīputranāśanam //
             <span class="ref">MSS_4966</span></p>
         
         <p id="MSS_4967">
            āpośanamakṛtvā tu yaścānnaṃ parimardayet /<br />
            marditaṃ cāpi taccānnam amedhyaṃ manurabravīt //
             <span class="ref">MSS_4967</span></p>
         
         <p id="MSS_4968">
            āptavākyamanādṛtya darpeṇācaritaṃ yadi /<br />
            phalitaṃ viparītaṃ tat kā tatra paridevanā //
             <span class="ref">MSS_4968</span></p>
         
         <p id="MSS_4969">
            āptasya cāptastasyātas tasyāpyāpto'sti kaścana /<br />
            suguptamapi mantraṃ hi bhinattyāptaparaṃparā //
             <span class="ref">MSS_4969</span></p>
         
         <p id="MSS_4970">
            āptāptasaṃtatermantraṃ saṃrakṣet tatparastu saḥ /<br />
            arakṣyamāṇaṃ mantraṃ hi bhinattyāptaparaṃparā //
             <span class="ref">MSS_4970</span></p>
         
         <p id="MSS_4971">
            āptvāpyātmavināśaṃ gaṇayati na khalaḥ paravyasanakaṣṭam /<br />
            prāyaḥ sahasranāśe samaramukhe nṛtyati kabandhaḥ //
             <span class="ref">MSS_4971</span></p>
         
         <p id="MSS_4972">
            ā prapadamā śiraskaṃ cāntaḥ kalimalamalīmase vapuṣi /<br />
            viphalaṃ gaṅgājalamapi madyaghaṭe darbhamuṣṭiriva //
             <span class="ref">MSS_4972</span></p>
         
         <p id="MSS_4973">
            ā prātarghanatṛṣṇayā kavalitaṃ proddaṇḍacaṇḍātapair dagdhaṃ jīvanahānitaḥ kaluṣitaṃ
            cintābharaiḥ kīlitam /<br />
            prasnigdhāmṛtadhārayā pratidinaṃ saṃplāvayaṃścātakaṃ tvattaḥ ko'pi na vārivāha bhuvane
            jāgarti jānīmahe //
             <span class="ref">MSS_4973</span></p>
         
         <p id="MSS_4974">
            ābaddhakṛtrimasaṭājaṭilāṃsabhittir āropito yadi padaṃ mṛgavairiṇaḥ śvā /<br />
            mattebhakumbhataṭapāṭanalampaṭasya nādaṃ kariṣyati kathaṃ hariṇādhipasya //
             <span class="ref">MSS_4974</span></p>
         
         <p id="MSS_4975">
            ābaddhapadmamukulāñjali yācito mām utsṛjya saṃprati gataḥ kathamaṃśumālī /<br />
            antarniruddhamadhupakvaṇitairitīva svapnāyate sma nalinī niśi labdhanidrā //
             <span class="ref">MSS_4975</span></p>
         
         <p id="MSS_4976">
            ābaddhabhīmabhṛkuṭīsthapuṭaṃ lalāṭaṃ bibhratparāṅmukhariporvidhutādharoṣṭhaḥ /<br />
            ātmaiva saṃgaramukhe nijamaṇḍalāgra- cchāyāchalādabhimukhastava deva jātaḥ //
             <span class="ref">MSS_4976</span></p>
         
         <p id="MSS_4977">
            ābaddhātikaṭhorai raśmibharaiḥ pīḍitāśmacayaiḥ /<br />
            āmarditāpi caraṇaiḥ paramiha madhuraiva cūrṇitāpi sitā //
             <span class="ref">MSS_4977</span></p>
         
         <p id="MSS_4978">
            ābaddhā mānuṣāḥ sarve nirbandhāḥ karmaṇordvayoḥ /<br />
            daive paruṣakāre ca paraṃ tābhyāṃ na vidyate //
             <span class="ref">MSS_4978</span></p>
         
         <p id="MSS_4979">
            ābaddhya bāhuyugalaṃ bhavanāntarālād dūrīkṛto'pi parisuptajane niśīthe /<br />
            āgatya mandamanugṛhya padau vyaloki dhṛṣṭo mayāpyatibhayāt surate sahāsaḥ //
             <span class="ref">MSS_4979</span></p>
         
         <p id="MSS_4980">
            ābadhnat pariveṣamaṇḍalamalaṃ vaktrendubimbād bahiḥ kurvaccampakajṛmbhamāṇakalikākarṇāvataṃsakriyām
            /<br />
            tanvaṅgyāḥ parinṛtyatīva hasatīvotsarpatīvolbaṇaṃ lāvaṇyaṃ lalatīva kāñcanaśilākānte
            kapolasthale //
             <span class="ref">MSS_4980</span></p>
         
         <p id="MSS_4981">
            ābālyaṃ patireṣa me jagadidaṃ jānāti tattvaṃ punar bhūmadhye samupāgatā tadapi te
            vikhyāyate yaḥ patiḥ /<br />
            vṛddhā nāsya gṛhe vasāmi suciraṃ tiṣṭhan sthirātreti tan- mātsaryādiva rāma bhūpa
            bhavataḥ kīrtirdigantaṃ gatā //
             <span class="ref">MSS_4981</span></p>
         
         <p id="MSS_4982">
            ā bālyaṃ bhavatā samīra katidhā sārdhaṃ mṛṇālīdalaṃ bhuktaṃ kelikathāmṛtairapi tathā
            nītaṃ rahaḥ sādaram /<br />
            cittāndolanalālanairmṛgadṛśāṃ vakṣaḥsthalāsphālanair bhūyaḥ saprati māṃ vinā tava
            mano rantuṃ kathaṃ modate //
             <span class="ref">MSS_4982</span></p>
         
         <p id="MSS_4983">
            ā bālyādapi yo vidāritamadonmattebhakumbhasthalī- sthālīmadhyakavoṣṇaraktarasavanmuktāpulākapriyaḥ
            /<br />
            hastastasya kathaṃ prasarpatu puraḥ kṛcchre'pyavasthāntare gartāvartavivartamānaśaśakaprāṇāpahāre
            hareḥ //
             <span class="ref">MSS_4983</span></p>
         
         <p id="MSS_4984">
            ā bālyād devabālāḥ suravarasadane kiṃnarīgīyamānaṃ yannāmākarṇya karṇe'maraguruvacanodgītagāthānibaddham
            /<br />
            dānaudāryāḍhyaśauryādvayavimalaguṇaṃ sarvabhogaikasāraṃ bhartāraṃ kāmayantyo hariharagṛhiṇīpādamārādhayanti
            //
             <span class="ref">MSS_4984</span></p>
         
         <p id="MSS_4985">
            ābālyādhigamān mayaiva gamitaḥ koṭiṃ parāmunnater asmatsaṃkathayaiva pārthivasutaḥ
            saṃpratyasau lajjate /<br />
            itthaṃ khinna ivātmajena yaśasā dattāvalambo'mbudher yātas tīratapovanāni bhavato
            vṛddho guṇānāṃ gaṇaḥ //
             <span class="ref">MSS_4985</span></p>
         
         <p id="MSS_4986">
            ābāhūdgatamaṇḍalāgrarucayaḥ saṃnaddhavakṣaḥsthalāḥ soṣmāṇo vraṇino vipakṣahṛdayapronmāthinaḥ
            karkaśāḥ /<br />
            utsṛṣṭāmbaradṛṣṭavigrahabharā yasya smarāgresarā mārā māravadhūstanāśca na dadhuḥ
            kṣobhaṃ sa vo'vyājjinaḥ //
             <span class="ref">MSS_4986</span></p>
         
         <p id="MSS_4987">
            ābrahmakīṭāntamidaṃ nibaddhaṃ puṃstrīprayogena jagat samastam /<br />
            vrīḍātra kā yatra caturmukhatvam īśo'pi lobhād gamito yuvatyāḥ //
             <span class="ref">MSS_4987</span></p>
         
         <p id="MSS_4988">
            ābhaṅgurāgrabahuguṇa- dīrghāsvādapradā priyādṛṣṭiḥ /<br />
            karṣati mano madīyaṃ hradamīnaṃ baḍiśarajjuriva //
             <span class="ref">MSS_4988</span></p>
         
         <p id="MSS_4989">
            ābharaṇasyābharaṇaṃ prasādhanavidheḥ prasādhanaviśeṣaḥ /<br />
            upamānasyāpi sakhe pratyupamānaṃ vapus tasyāḥ //
             <span class="ref">MSS_4989</span></p>
         
         <p id="MSS_4990">
            ābhāti candrarahitā na kadāpi rātriś candro'pi rātrirahito gatakāntireva /<br />
            kiṃ kāraṇaṃ yadanayoḥ pratimāsameko jāto nirantaratayā parirambhayogaḥ //
             <span class="ref">MSS_4990</span></p>
         
         <p id="MSS_4991">
            ābhāti dhūsarataraṃ timiraṃ purastād antaḥsphuradviralatārakabhārametat /<br />
            dagdhuṃ viyogivipinaṃ sitaraśmivahner dhūmo jvaliṣyata ivānugatasphuliṅgaḥ //
             <span class="ref">MSS_4991</span></p>
         
         <p id="MSS_4992">
            ābhāti bālikeyaṃ pāṇisparśena pulakitāvayavā /<br />
            abhinavavasantasaṅgād āvirmukuleva bālacūtalatā //
             <span class="ref">MSS_4992</span></p>
         
         <p id="MSS_4993">
            ābhāti romarājiś caladalikulakomalā viśālākṣyāḥ /<br />
            nābhīvivarāntargata- madanānaladhūmalekheva //
             <span class="ref">MSS_4993</span></p>
         
         <p id="MSS_4994">
            ābhāti śobhātiśayaprapañcād eṇīdṛśo'syā ramaṇīyaśobhā /<br />
            veṇī lasatkuntaladhoraṇīnāṃ śreṇīva kiṃ cāruharinmaṇīnām //
             <span class="ref">MSS_4994</span></p>
         
         <p id="MSS_4995">
            ābhātyetad dvicandraṃ viyadapi nikhilaṃ hantinastu tridantā gaṅgāpūraścaturdhā pravilasati
            lasatpañcadantaḥ karīndraḥ /<br />
            ṣaḍvaktraḥ (saptavaktraḥ) pariṇamati tathā ṣaṅguṇāḥ saptasaṃkhyāḥ śaṅke tvatkīrtimūrtyā
            navamiva jagadālakṣyate kṣoṇipāla //
             <span class="ref">MSS_4995</span></p>
         
         <p id="MSS_4996">
            ābhicārikahomaistu mantraiḥ ṣaṭkarmasādhakaḥ /<br />
            yantralekhanakairugrair upāṃśujapanādibhiḥ //
             <span class="ref">MSS_4996</span></p>
         
         <p id="MSS_4997">
            ābhimukhyadaśāmātrād ādarśa iva sajjanaḥ /<br />
            śīghraṃ raktamaraktaṃ vā gṛhṇāti svaprasādataḥ //
             <span class="ref">MSS_4997</span></p>
         
         <p id="MSS_4998">
            ābhīradārakamudañcitakiṃkiṇīkam ātāmrapāṇicaraṇaṃ puruṣaṃ purāṇam /<br />
            mañjīramañjumaruṇādharamambujākṣam advaitacinmayamanādimanantamīḍe //
             <span class="ref">MSS_4998</span></p>
         
         <p id="MSS_4999">
            ābhīranāryāḥ karamādadhāno na śaṅkase mādhava kiṃ bravīṣi /<br />
            pallīpatir ballavavallabhāyāḥ karagrahe kiṃ vidadhīta śaṅkām //
             <span class="ref">MSS_4999</span></p>
         
         <p id="MSS_5000">
            ābhīrādigiraḥ kāvyeṣv aprabhraṃśa iti smṛtāḥ /<br />
            śāstreṣu saṃskṛtādanyad apabhraṃśatayoditam //
             <span class="ref">MSS_5000</span></p>
         
         <p id="MSS_5001">
            ābhugnāṅgulipallavau kacabhare vyāpārayantī karau bandhotkarṣanibaddhamānasatayā śūnyāṃ
            dadhānā dṛśam /<br />
            bāhūtkṣepasamunnate stanataṭeparyastacīnāṃśukā hrīsaṅkocitabāhumūlasubhagaṃ badhnāti
            jūṭiṃ vadhūḥ //
             <span class="ref">MSS_5001</span></p>
         
         <p id="MSS_5002">
            ābhujyendradiśaṃ kuberakakubhaṃ svāśliṣya gāḍhaṃ karair ācumbyāmbujinīṃ samaṃ kumudinīmullāsya
            tāṃ dakṣiṇām /<br />
            eṣo'dyāpi parārucirvijayate rātrīśvaro drāgiti krodhādeva layaṃ jagāma caturastārāgaṇaḥ
            sarvataḥ //
             <span class="ref">MSS_5002</span></p>
         
         <p id="MSS_5003">
            ābhogaḥ stanayormahatyatimahān muktāsrajaṃ bhāsuro māhātmyāvahitaprabhūtasumanobāṇo'pi
            te'ntaḥ sthitaḥ /<br />
            bhālaṃ svacchavirocanaṃ balirasāvapyāsta evodare romṇāṃ vikriyayā yuvatvabhavayā vindhyāvalī
            vartate //
             <span class="ref">MSS_5003</span></p>
         
         <p id="MSS_5004">
            ābhogabhūṣaṇavatī kucakumbhasaṃpad antarvikāramadhurāṇi vilokitāni /<br />
            aṅgānyanaṅgapiśunāni kulāṅganānāṃ dhīrātmanāmapi manaḥ paritāpayanti //
             <span class="ref">MSS_5004</span></p>
         
         <p id="MSS_5005">
            ābhogaścaikakhaṇḍaḥ syād dvitīyaṃ coccakhaṇḍakam /<br />
            tulyanāmāṅkitaṃ caitad iti madhyamalakṣaṇam //
             <span class="ref">MSS_5005</span></p>
         
         <p id="MSS_5006">
            ābhoginaḥ kimapi samprati vāsarānte saṃpannaśālikhalapallavitopaśalyāḥ /<br />
            grāmāstuṣārabharabandhuragomayāgni- dhūmāvalīvalayamekhalino haranti //
             <span class="ref">MSS_5006</span></p>
         
         <p id="MSS_5007">
            ābhoginetraparivartanavibhrameṇa mūrtyā nitambavalanākulatāṃ vahantyā /<br />
            yasyāśanairaviralotkalikākalāpa- paryākulaṃ hṛdayamambunidhirmamantha //
             <span class="ref">MSS_5007</span></p>
         
         <p id="MSS_5008">
            ābhoginau maṇḍalinau tatkṣaṇonmuktakañcukau /<br />
            varamāśīviṣau spṛṣṭau na tu tanvyāḥ payodharau //
             <span class="ref">MSS_5008</span></p>
         
         <p id="MSS_5009">
            ābhoge ca padaikaṃ syāt kiṃciduccaṃ dvitīyakam /<br />
            prabhunāmāṅkitaṃ caitat kaniṣṭhasyeti lakṣaṇam //
             <span class="ref">MSS_5009</span></p>
         
         <p id="MSS_5010">
            ābhyantarād bhayaṃ rakṣan surakṣed bāhyato bhayam /<br />
            ābhyantarād bhayaṃ jātaṃ sadyo mūlaṃ nikṛntati //
             <span class="ref">MSS_5010</span></p>
         
         <p id="MSS_5011">
            ābhyāṃ kucābhyāmibhakumbhayoḥ śrīr ādīyate'sāvanayorna tābhyām /<br />
            bhayena gopāyitamauktikau tau pravyaktamuktābharaṇāvimau yat //
             <span class="ref">MSS_5011</span></p>
         
         <p id="MSS_5012">
            āmaṃ vipacyamānaṃ ca samyak pakvaṃ ca yo bhiṣak /<br />
            jānīyāt sa bhaved vaidyaḥ śeṣas taskaravṛttayaḥ //
             <span class="ref">MSS_5012</span></p>
         
         <p id="MSS_5013">
            āmattabhramarakulākulāni dhunvann uddhūtagrathitarajāṃsi paṅkajāni /<br />
            kāntānāṃ gagananadītaraṅgaśītaḥ saṃtāpaṃ viramayati sma mātariśvā //
             <span class="ref">MSS_5013</span></p>
         
         <p id="MSS_5014">
            āmattānāṃ śravaṇasubhagaiḥ kūjitaiḥ kokilānāṃ sānukrośaṃ manasijarujaḥ sahyatāṃ pṛcchateva
            /<br />
            aṅge cūtaprasavasurabhirdakṣiṇo māruto me sāndrasparśaḥ karatala iva vyāpṛto mādhavena
            //
             <span class="ref">MSS_5014</span></p>
         
         <p id="MSS_5015">
            ā madhyāhnaṃ nadīvāsaḥ samāje devatārcanam /<br />
            satataṃ śuciveṣaścety etad dambhasya jīvitam //
             <span class="ref">MSS_5015</span></p>
         
         <p id="MSS_5016">
            āmantraṇajayaśabdaiḥ pratipadahuṃkāraghargharārāvaiḥ /<br />
            svayamuktasādhuvādair antarayati gāyano gītam //
             <span class="ref">MSS_5016</span></p>
         
         <p id="MSS_5017">
            āmantraṇā surabhiṇā marutā kṛtādau dattaṃ phalaṃ ca purataḥ kaṭukaṇṭakākhyam /<br />
            bhagnaṃ mukhaṃ vimukhatā ca tataḥ śukānāṃ rājñāṃ puraḥ panasa kīrtiriyaṃ tavaiva //
             <span class="ref">MSS_5017</span></p>
         
         <p id="MSS_5018">
            āmantraṇotsavā viprā gāvo navatṛṇotsavāḥ /<br />
            patyutsāhayutā nāryaḥ ahaṃ kṛṣṇa raṇotsavaḥ //
             <span class="ref">MSS_5018</span></p>
         
         <p id="MSS_5019">
            āmantrya tena deva tvāṃ tadvaiyarthyaṃ samarthaye /<br />
            śapathaḥ karkaśodarkaḥ satyaṃ satyo'pi daivataḥ //
             <span class="ref">MSS_5019</span></p>
         
         <p id="MSS_5020">
            āmanthinīkalaśa eṣa sadugdhasindhur vetraṃ ca vāsukirayaṃ girireṣa manthaḥ /<br />
            saṃpratyupoḍhamadamantharabāhudaṇḍa- kaṇḍūyanāvasara eva surāsurāṇām //
             <span class="ref">MSS_5020</span></p>
         
         <p id="MSS_5021">
            āmayārtiriputrāsa kṣudādau dṛṣṭavaikṛtān /<br />
            labdhodayā hrībhayena kṣmāpā ghnantyanuyāyinaḥ //
             <span class="ref">MSS_5021</span></p>
         
         <p id="MSS_5022">
            ā maraṇādapi virutaṃ kurvāṇāḥ spardhayā saha mayūraiḥ /<br />
            kiṃ jānanti varākāḥ kākāḥ kekāravaṃ kartum //
             <span class="ref">MSS_5022</span></p>
         
         <p id="MSS_5023">
            āmardayati pāṇibhyāṃ kānte kamalakorake /<br />
            sindūratilake bālā kastūrītilakaṃ vyadhāt //
             <span class="ref">MSS_5023</span></p>
         
         <p id="MSS_5024">
            āmardya vakṣojayugaṃ nipīya bimbādharaṃ me kabarīṃ vyudasya /<br />
            nīvīsamāsannakaro niruddhaḥ svapne vayasyo'dya rahasyaceṣṭaḥ //
             <span class="ref">MSS_5024</span></p>
         
         <p id="MSS_5025">
            āmarṣān madanaḥ sadyo dīptaś cetasi jāyate /<br />
            sa vṛddhiṃ nīyate kāmaṃ tasmin dveṣye'pi yoṣitām //
             <span class="ref">MSS_5025</span></p>
         
         <p id="MSS_5026">
            āmāśayastho hatvāgniṃ sāmo mārgān pidhāpayan /<br />
            vidadhāti jvaraṃ doṣas tasmāl laṅghanamācaret //
             <span class="ref">MSS_5026</span></p>
         
         <p id="MSS_5027">
            āmīlannavanīlanīrajatulāmālambate locanaṃ śaithilyaṃ navamallikāsahacarairaṅgairapi
            svīkṛtam /<br />
            ālāpādadharaḥ sphuratkalayati preṅkhatpravālopamām ānandaprabhavāśca bāṣpakaṇikā muktāśriyaṃ
            bibhrati //
             <span class="ref">MSS_5027</span></p>
         
         <p id="MSS_5028">
            āmīlitanayanānāṃ yat surataraso'nusaṃvidaṃ kurute /<br />
            mithunairmitho'vadhāritam arcitamidameva kāmanirvahaṇam //
             <span class="ref">MSS_5028</span></p>
         
         <p id="MSS_5029">
            āmīlitālasavivartitatārakākṣīm utkaṇṭhabandhanadaraślathabāhuvallīm /<br />
            prasvedavārikaṇikācitagaṇḍabimbāṃ saṃsmṛtya tāmaniśameti na śāntimantaḥ //
             <span class="ref">MSS_5029</span></p>
         
         <p id="MSS_5030">
            āmuktaṃ hṛdi mauktikaṃ mṛgadṛśāṃ bhillai radopyādade luṇṭākaiḥ karaṭe'valuṇṭhi piśitaṃ
            raktaṃ na naktaṃcaraiḥ /<br />
            he pārīndra karīndrakumbhadalane bhūto bhavānagraṇīḥ anyatraiva phalopadhānamakhilaṃ
            haste yaśaste param //
             <span class="ref">MSS_5030</span></p>
         
         <p id="MSS_5031">
            āmuktapuṣpasurabhīkṛtakeśapāśā muktālatāprahasitastanabhārakhinnāḥ /<br />
            puṇyena kāntadhavalāyatapakṣmalākṣyo dāsyo nṛṇāmupanamanti balāttaruṇyaḥ //
             <span class="ref">MSS_5031</span></p>
         
         <p id="MSS_5032">
            āmuṣmikaihikasukhecchubhirarcanīyaṃ liṅgadvayaṃ purariporadhinābhitīrtham /<br />
            preyaḥkarāgraruhabhāvitacandrarekhaṃ modāya kasya kṛtino na cirāya loke //
             <span class="ref">MSS_5032</span></p>
         
         <p id="MSS_5033">
            āmūlaṃ kvaciduddhṛtā kvacidapi cchinnā sthalī barhiṣām ānamrā kusumoccayācca sadayākṛṣṭāgraśākhā
            latā /<br />
            ete pūrvavilūnavalkalatayā rūḍhavraṇāḥ śākhinaḥ sadyacchedamamī vahanti samidhāṃ prasyandinaḥ
            pādapāḥ //
             <span class="ref">MSS_5033</span></p>
         
         <p id="MSS_5034">
            āmūlakaṇṭakitakomalabāhunālam ārdrāṅgulīdalamanaṅganidāghataptaḥ /<br />
            asyāḥ kareṇa karamākalayāmi kāntam āraktapaṅkajamiva dviradaḥ sarasyāḥ //
             <span class="ref">MSS_5034</span></p>
         
         <p id="MSS_5035">
            ā mūlato valitakuntalacārucūḍa- cūrṇālakaprakaralāñchitabhālabhāgaḥ /<br />
            kakṣāniveśaniviḍīkṛtanīvireṣa veṣaściraṃ jayati kuntalakāminīnām //
             <span class="ref">MSS_5035</span></p>
         
         <p id="MSS_5036">
            ā mūlato vidrumarāgatāmraṃ sapallavāḥ puṣpacayaṃ dadhānāḥ /<br />
            kurvantyaśokā hṛdayaṃ saśokaṃ nirīkṣyamāṇā navayauvanānām //
             <span class="ref">MSS_5036</span></p>
         
         <p id="MSS_5037">
            āmūlāgraṃ sakalabhuvanaślāghyasaurabhyalīlā- khelaḥ kālāgarutaruvara kvāsti dhanyastvadanyaḥ
            /<br />
            dūye'pyevaṃ tvayi viracitaṃ vīkṣya saṅgaṃ bhujaṅgaiḥ pratyāsīdatpathikajanatāprāṇaghātaikatānaiḥ
            //
             <span class="ref">MSS_5037</span></p>
         
         <p id="MSS_5038">
            āmūlāgranibaddhakaṇṭakatanurnirgandhapuṣpodgamaś chāyā na śramahāriṇī na ca phalaṃ
            kṣutkṣāmasaṃtarpaṇam /<br />
            burbūradruma sādhusaṅgarahitastattāvadāstāmaho anyeṣāmapi śākhināṃ phalavatāṃ guptyai
            vṛtirjāyase //<br />
            ā mūlād ratnasānormalayavalayitādā ca kūlāt payodher yāvantaḥ santi kāvyapraṇayanapaṭavaste
            viśaṅkaṃ vadantu /<br />
            mṛdvīkāmadhyaniryanmasṛṇarasajharīmādhurībh āgyabhājāṃ vācāmācāryatāyāḥ padamanubhavituṃ
            ko'sti dhanyo madanyaḥ //
             <span class="ref">MSS_5038</span></p>
         
         <p id="MSS_5039">
            āmūlāntāt sāyakenāyatena syūte bāhau maṇḍukaśliṣṭamuṣṭeḥ /<br />
            prāpyāsahyāṃ vedanāmastadhairyād apyabhraśyaccarma nānyasya pāṇeḥ //
             <span class="ref">MSS_5039</span></p>
         
         <p id="MSS_5040">
            ā mṛtyuto naiva manorathānāṃ anto'sti vijñātamidaṃ mayādya /<br />
            manorathāsaktiparasya cittaṃ na jāyate vai paramārthasaṅgi //
             <span class="ref">MSS_5040</span></p>
         
         <p id="MSS_5041">
            āmṛdgantastama iva saraḥsīmni saṃbhūya paṅkaṃ tārāsārthairiva patiśucā phenakaiḥ śliṣṭapādāḥ
            /<br />
            bhrāntyādaṣṭasphuṭabisalatācuñcubhiścañcu cakraiś cakrā bandīkṛtavirahakṛccandralekhā
            ivaite //
             <span class="ref">MSS_5041</span></p>
         
         <p id="MSS_5042">
            āmṛdyante śvasitamaruto yatkucotsedhakampair antardhyānāt truṭati ca dṛśoryadbahirlakṣyalābhaḥ
            /<br />
            pakṣmotkṣepavyatikarahato yacca bāṣpas tadete bhāvāścaṇḍi truṭitahṛdayaṃ manyumāvadeyanti
            //
             <span class="ref">MSS_5042</span></p>
         
         <p id="MSS_5043">
            āmṛśadbhirabhito valivīcīr lolamānavitatāṅgulihastaiḥ<br />
            subhruvāmanubhavāt pratipede muṣṭimeyamiti madhyamabhīṣṭaiḥ //
             <span class="ref">MSS_5043</span></p>
         
         <p id="MSS_5044">
            āmṛśya stanamaṇḍalaṃ pratimuhuḥ saṃcumbya gaṇḍasthalīṃ grīvāṃ pratyavalambya saṃbhramabalairāhanyamānaḥ
            karaiḥ /<br />
            suptasyādrinadīnikuñjagahane mattaḥ payodānilaiḥ karṇānte maśakaḥ kimapyarivadhūsārthasya
            te jalpati //
             <span class="ref">MSS_5044</span></p>
         
         <p id="MSS_5045">
            āmerumalayamurvī- valayamalaṅkṛtya kīrtikarpūraiḥ /<br />
            maṅgalamāpnuhi nityaṃ guṇamaya jaya jīva yāvadādityam //<br />
            āmodaṃ kumudākareṣu vipadaṃ padmeṣu kālānalaṃ pañceṣorviśikheṣu sāndraśiśirakṣāraṃ
            śaśigrāvasu /<br />
            mlāniṃ mānavatīmukheṣu vinayaṃ cetaḥsu vāmabhruvāṃ vṛddhiṃ vārdhiṣu nikṣipannudayate
            devastamīkāmukaḥ //
             <span class="ref">MSS_5045</span></p>
         
         <p id="MSS_5046">
            āmodavāsitacalādharapallaveṣu nidrākaṣāyitavipāṭalalocaneṣu /<br />
            vyāmṛṣṭapatratilakeṣu vilāsinīnāṃ śobhāṃ babandha vadaneṣu madāvaśeṣaḥ //
             <span class="ref">MSS_5046</span></p>
         
         <p id="MSS_5047">
            āmodāhṛtabhṛṅgapakṣapavanapreṅkhadrajaḥpiñjare padma śrīrvasatīti nādbhutamidaṃ ramyaṃ
            prakṛtyaiva tat /<br />
            taccitraṃ yadarātikaṇṭharudhirapraklinnatīkṣṇasphurad- dhāre'sau bhavataściraṃ nivasati
            strītve'pi hṛṣṭā satī //
             <span class="ref">MSS_5047</span></p>
         
         <p id="MSS_5048">
            āmodinā samadhunā paridhūsareṇa savyākulabhramavatā patatā purastāt /<br />
            āyāsitāsmi sakhi tena divāvasāne mattena kiṃ praṇayinā na hi kesareṇa //
             <span class="ref">MSS_5048</span></p>
         
         <p id="MSS_5049">
            āmodīni sumedurāṇi ca mṛdusvādūni ca kṣmāruhām udyāneṣu vaneṣu labdhajanuṣāṃ santītareṣāmapi
            /<br />
            kiṃtu śrīphalatā tavaiva jayinī mālūra diṅmaṇḍale yasyaitāni phalāni yauvanavatīvakṣojalakṣmīgṛhāḥ
            //
             <span class="ref">MSS_5049</span></p>
         
         <p id="MSS_5050">
            āmodena kadambakandalabhuvā limpannaśeṣaṃ nabhaḥ prītisphītamayūravṛndanaṭanaprastāvanāpaṇḍitaḥ
            /<br />
            ambhodaprathamodabinduracanānirmṛṣṭagharmaḥ śanair vāyurvāti bhayaṃkaraḥ pravasatāṃ
            meghaṃkarāḍambaraḥ //
             <span class="ref">MSS_5050</span></p>
         
         <p id="MSS_5051">
            āmodairmaruto mṛgāḥ kisalayollāsais tvacā tāpasāḥ puṣpaiḥ ṣaṭcaraṇāḥ phalaiḥ śakunayo
            gharmārditāśchāyayā /<br />
            skandhairgandhagajās tvayaiva vihitāḥ sarve kṛtārthās tatas tvaṃ viśvopakṛtikṣamo'si
            bhavatā bhagnāpado'nye drumāḥ //
             <span class="ref">MSS_5051</span></p>
         
         <p id="MSS_5052">
            āmodais te diśi diśi gatairdūramākṛṣyamāṇāḥ sākṣāl lakṣmīṃ tava malayaja draṣṭumabhyāgatāḥ
            smaḥ /<br />
            kiṃ paśyāmaḥ subhaga bhavataḥ krīḍati kroḍa eva vyālastubhyaṃ bhavatu kuśalaṃ muñca
            naḥ sādhayāmaḥ //
             <span class="ref">MSS_5052</span></p>
         
         <p id="MSS_5053">
            āmnāyānāmāhāntyā vāg gītīrītīḥ prītīrbhītīḥ /<br />
            bhogo rogo modo moho dhyeye dhyecche deśe kṣeme //
             <span class="ref">MSS_5053</span></p>
         
         <p id="MSS_5054">
            āmnāyābhyasanānyaraṇyaruditaṃ kṛcchravratānyanvahaṃ medaśchedapadāni pūrtavidhayaḥ
            sarve hutaṃ bhasmani /<br />
            tīrthānāmavagāhanāni ca gajasnānaṃ vinā yatpada- dvandvāmbhoruhasaṃstutiṃ vijayate
            devaḥ sa nārāyaṇaḥ //
             <span class="ref">MSS_5054</span></p>
         
         <p id="MSS_5055">
            amnāye smṛtitantre ca lokācāre ca sūribhiḥ /<br />
            śarīrārdhaṃ smṛtā jāyā puṇyāpuṇyaphale samā //
             <span class="ref">MSS_5055</span></p>
         
         <p id="MSS_5056">
            āmraṃ chittvā kuṭhāreṇa nimbaṃ paricarettu yaḥ /<br />
            yaścainaṃ payasā siñcen naivāsya madhuro bhavet //
             <span class="ref">MSS_5056</span></p>
         
         <p id="MSS_5057">
            āmra yadyapi gatā divasāste puṣpasaurabhaphalapracurā ye /<br />
            hanta saṃprati tathāpi janānāṃ chāyayaiva dalayasyatitāpam //
             <span class="ref">MSS_5057</span></p>
         
         <p id="MSS_5058">
            āmrāḥ kiṃ phalabhāranamraśiraso ramyāḥ kimūṣmacchidaḥ sacchāyāḥ kadalīdrumāḥ surabhayaḥ
            kiṃ puṣpitāścampakāḥ /<br />
            etāstā niravagrahograkarabhollīḍhārdharūḍhāḥ punaḥ śamyo bhrāmyasi mūḍha nirmaruti
            kiṃ mithyaiva martuṃ marau //
             <span class="ref">MSS_5058</span></p>
         
         <p id="MSS_5059">
            āmrāṅkuro'yamaruṇa- śyāmalarucirasthinirgataḥ sutanu /<br />
            navakamaṭhakarparapuṭān mūrdhevordhvaṃ gataḥ sphurati //
             <span class="ref">MSS_5059</span></p>
         
         <p id="MSS_5060">
            āmrīmañjulamañjarīvaraśaraḥ satkiṃśukaṃ yaddhanur jyā yasyālikulaṃ kalaṅkarahitaṃ
            chatraṃ sitāṃśuḥ sitam /<br />
            mattebho malayānilaḥ parabhṛto yadvandino lokajit so'yaṃ vo vitarītarītu vitanurbhadraṃ
            vasantānvitaḥ //
             <span class="ref">MSS_5060</span></p>
         
         <p id="MSS_5061">
            āmre pallavite sthitvā kokilā madhurasvaram /<br />
            cukūja kāmināṃ cittam ākarṣantīva dūtikā //
             <span class="ref">MSS_5061</span></p>
         
         <p id="MSS_5062">
            āmraiḥ kṣemaṃ bhallā- takairbhayaṃ pīlubhistathārogyam /<br />
            khadiraśamībhyāṃ durbhi- kṣamarjunaiḥ śobhanā vṛṣṭiḥ //
             <span class="ref">MSS_5062</span></p>
         
         <p id="MSS_5063">
            āmlena tāmraśuddhiḥ syāc chuddhiḥ kāṃsyasyabhasmanā /<br />
            saṃśuddhī rajasā nāryās taṭinyā vegataḥ śuciḥ //
             <span class="ref">MSS_5063</span></p>
         
         <p id="MSS_5064">
            āyaṃ paśyan vyayaṃ kuryāt āyādalpataraṃ vyayam /<br />
            āyābhāve vyayaṃ kurvan kubero'pi vinaśyati //
             <span class="ref">MSS_5064</span></p>
         
         <p id="MSS_5065">
            āyatāgrasitaraśminibaddhaṃ lāñchanacchavimaṣīrasadigdham /<br />
            candrakaitavamarutpaṭacakraṃ krīḍayotsṛjati kiṃ smarabālaḥ //
             <span class="ref">MSS_5065</span></p>
         
         <p id="MSS_5066">
            āyatāṅgulirabhūdatiriktaḥ subhruvāṃ kraśimaśālini madhye /<br />
            śroṇiṣu priyakaraḥ pṛthulāsu sparśamāpa sakalena talena //
             <span class="ref">MSS_5066</span></p>
         
         <p id="MSS_5067">
            āyatiṃ sarvakāryāṇāṃ tadātvaṃ ca vicārayet /<br />
            atītānāṃ ca sarveṣāṃ guṇadoṣau ca tattvataḥ //
             <span class="ref">MSS_5067</span></p>
         
         <p id="MSS_5068">
            āyatīmiva vidhvastām ājñāṃ pratihatāmiva /<br />
            dīptāmiva diśaṃ kāle pūjāmapahatāmiva //
             <span class="ref">MSS_5068</span></p>
         
         <p id="MSS_5069">
            āyatyāṃ guṇadoṣajñas tadātve kṣipraniścayaḥ /<br />
            atīte kāryaśeṣajñaḥ śatrubhirnābhibhūyate //
             <span class="ref">MSS_5069</span></p>
         
         <p id="MSS_5070">
            āyatyāṃ ca tadātve ca yat syādāsvādapeśalam /<br />
            tadeva tasya kurvīta na lokadviṣṭamācaret //
             <span class="ref">MSS_5070</span></p>
         
         <p id="MSS_5071">
            āyatyāṃ pratikārajñas tadātve dṛḍhaniścayaḥ /<br />
            atīte kāryaśeṣajño naro'rthairna prahīyate //
             <span class="ref">MSS_5071</span></p>
         
         <p id="MSS_5072">
            āyatyā ca jayedāśām arthaṃ saṅgavivarjanāt /<br />
            anityatvena ca snehaṃ kṣudhaṃ yogena paṇḍitaḥ //
             <span class="ref">MSS_5072</span></p>
         
         <p id="MSS_5073">
            āyadvāreṣu sarveṣu kuryādāptān parīkṣitān /<br />
            ādadīta dhanaṃ taistu bhāsvānusrairivodakam //
             <span class="ref">MSS_5073</span></p>
         
         <p id="MSS_5074">
            āyavyayaṃ sadānuṣṇaṃ chedanaṃ saṃśayasya ca /<br />
            aniśaṃ tasya ca jñānaṃ mantriṇāṃ trividhaṃ phalam //
             <span class="ref">MSS_5074</span></p>
         
         <p id="MSS_5075">
            āyavyaye'nnasaṃskāre gṛhopaskārarakṣaṇe /<br />
            śauce'gnikārye saṃyojyāḥ rakṣā strīṇāmiyaṃ smṛtā //<br />
            āyavyayau yasya ca saṃvibhaktau channaśca cāro nibhṛtaśca mantraḥ /<br />
            na cāpriyaṃ mantriṣu yo bravīti sā sāgarāntāṃ pṛthivīṃ praśāsti //
             <span class="ref">MSS_5075</span></p>
         
         <p id="MSS_5076">
            āyastā kalahaṃ pureva kurute na sraṃsane vāsaso bhugnabhrūratikhaṇḍyamānamadharaṃ
            dhatte na keśagrahe /<br />
            aṅgānyarpayati svayaṃ bhavati no vāmā haṭhāliṅgane tanvyā śikṣita eṣa saṃprati punaḥ
            kopaprakāro'paraḥ //
             <span class="ref">MSS_5076</span></p>
         
         <p id="MSS_5077">
            āyasya tāvadapi karma karotu kaścit tenāpi mātaradhikaṃ kimihānubhāvyam /<br />
            āste sukhaṃ ya iha bhāratavarṣasīmany āste sa kiṃcidita uttarato'pasṛtya //
             <span class="ref">MSS_5077</span></p>
         
         <p id="MSS_5078">
            āyasya turyabhāgena vyayakarma pravartayan /<br />
            anyūnatailadīpo'pi ciraṃ bhadrāṇi paśyati //
             <span class="ref">MSS_5078</span></p>
         
         <p id="MSS_5079">
            āyāccaturthabhāgena vyayakarma pravartayet /<br />
            prabhūtatailadīpo hi ciraṃ bhadrāṇi paśyati //
             <span class="ref">MSS_5079</span></p>
         
         <p id="MSS_5080">
            āyātaṃ māmaparicitayā velayā mandiraṃ te coro daṇḍyas tvamiti madhuraṃ vyāharantyā
            bhavatyā /<br />
            mande dīpe madhulavamucāṃ mālayā mallikānāṃ baddhaṃ ceto dṛḍhataramidaṃ bāhubandhacchalena
            //
             <span class="ref">MSS_5080</span></p>
         
         <p id="MSS_5081">
            āyātaṃ sakhi dayitaṃ cirāt pravāsāt kṣāmāṅgaṃ tava virahānalena taptam /<br />
            sadyo'muṃ nijamṛdulāṅgasaṅgadānāt saṃtṛptiṃ naya bhava saṃmukhī kimevam //
             <span class="ref">MSS_5081</span></p>
         
         <p id="MSS_5082">
            āyātaḥ kumudeśvaro vijayate sarveśvaro māruto bhṛṅgaḥ sphūrjati bhairavo na nikaṭaṃ
            prāṇeśvaro muñcati /<br />
            ete siddharasāḥ prasūnaviśikho vaidyo'navadyotsavo mānavyādhirayaṃ kṛśodari kathaṃ
            tvaccetasi sthāsyati //
             <span class="ref">MSS_5082</span></p>
         
         <p id="MSS_5083">
            āyātaste samīpaṃ tava guṇavimalān paṇḍito vādakartā kāvye bhavye hi revābhavavigatarase
            rugyuge rogahartā /<br />
            nāhaṃ jāne cikitsāṃ sakalaguṇanidhe durdaridratvaroge śrīmadrājārjunendraprabalamapi
            yate kalpitā sā cikitsā //
             <span class="ref">MSS_5083</span></p>
         
         <p id="MSS_5084">
            āyātāḥ sakhi varṣā varṣādapi yāsu vāsaro dīrghaḥ /<br />
            diśi diśi nīrataraṅgo nīrataraṅgo mamāpi hṛdayeśaḥ //
             <span class="ref">MSS_5084</span></p>
         
         <p id="MSS_5085">
            āyātā jaladāvalī sarabhasaṃ vidyutsamāliṅgitā śailānāṃ paritaḥ saśabdamahibhukśreṇī
            narīnṛtyati /<br />
            evaṃ satyapi hanta saṃprati patirdeśāntaraṃ prasthitas tad duḥkhaṃ vinivedyatāṃ sakhi
            kathaṃ kasyādhunāgre mayā //
             <span class="ref">MSS_5085</span></p>
         
         <p id="MSS_5086">
            āyātā madhuyāminī yadi punarnāyāta eva prabhuḥ prāṇā yāntu vibhāvasau yadi punarjanmagrahaṃ
            prārthaye /<br />
            vyādhaḥ kokilabandhane vidhuparidhvaṃse ca rāhugrahaḥ kandarpe haranetradīdhitirahaṃ
            prāṇeśvare manmathaḥ //
             <span class="ref">MSS_5086</span></p>
         
         <p id="MSS_5087">
            āyātā madhurajanī madhurajanīgītihṛdyeyam /<br />
            aṅkuritaḥ smaraviṭapī smara viṭa pīnastanīmabalām //
             <span class="ref">MSS_5087</span></p>
         
         <p id="MSS_5088">
            āyātā rajanī bhaviṣyati mahāviśleṣadāvānalo nodvegaḥ sahasā kṛśāṅgi manasā kāryo rathāṅgāhvayaḥ
            /<br />
            itthaṃ bāṣpaniruddhagadgadatayā saṃbhāṣya kokīṃ ciraṃ cintāpūrṇamanā vinodavimukho
            haṃho vidhiṃ nindati //
             <span class="ref">MSS_5088</span></p>
         
         <p id="MSS_5089">
            āyātā ratināyakasya vipinaṃ śrīrādhikābhyāgato daivādeva hariśca tatra caturaśceṭo'pi
            tatrāgamat /<br />
            śīghraṃ parvatakandarodaragataṃ lāsyaṃ śikhīnāṃ puraḥ paṃśyāmīti hariṃ nigadya śanakairgehaṃ
            samabhyāgamat //
             <span class="ref">MSS_5089</span></p>
         
         <p id="MSS_5090">
            āyātāsi vimuñca vepathubharaṃ dṛṣṭāsi kiṃ kenacin nīlaṃ colamamuṃ vimuñca haratu svedaṃ
            niśīthānilaḥ /<br />
            ityantarbhayasannakaṇṭhamasakṛd yāmīti talpātithir trasyantī parirabhyate sukṛtinā
            svairaṃ navasvairiṇī //
             <span class="ref">MSS_5090</span></p>
         
         <p id="MSS_5091">
            āyāti phullakusumaḥ kusumāgamo'yam eṣā śaśāṅkatilakā śaradāgateti /<br />
            bāḍhaṃ prahṛṣyati jano na punarmamaitad āyuḥprahīṇamiti yāti manoviṣādam //
             <span class="ref">MSS_5091</span></p>
         
         <p id="MSS_5092">
            āyāti yāti khedaṃ karoti madhu harati madhukarīvānyā /<br />
            adhidevatā tvameva śrīriva kamalasya mama manasaḥ //
             <span class="ref">MSS_5092</span></p>
         
         <p id="MSS_5093">
            āyāti yāti punareva jalaṃ prayāti padmāṅkurāṇi vidhunoti dhunoti pakṣau /<br />
            unmattavad bhramati kūjati mandamandaṃ kāntāviyogavidhuro niśi cakravākaḥ //
             <span class="ref">MSS_5093</span></p>
         
         <p id="MSS_5094">
            āyāti śriyamañjasā nayanayorambhoruhapreyasī saṃnāhaḥ stanayorayaṃ kalayate saṃbhogayogyāṃ
            daśām /<br />
            vaidagdhyena sahāsikāṃ vitanute vācāmiyaṃ prakriyā mugdhāyāḥ punaraindavīṃ na sahate
            mukhyāmabhikhyāṃ mukham //
             <span class="ref">MSS_5094</span></p>
         
         <p id="MSS_5095">
            āyāti skhalitaiḥ pādair mukhavaivarṇyasaṃyutaḥ /<br />
            lalāṭasvedabhāg bhūrigadgadaṃ bhāṣate vacaḥ //
             <span class="ref">MSS_5095</span></p>
         
         <p id="MSS_5096">
            kampamānamadho'vekṣī pāpaṃ prāptaḥ sadā naraḥ /<br />
            tasmād yatnāt parijñeyaś cihnairetairvicakṣaṇaiḥ //
             <span class="ref">MSS_5096</span></p>
         
         <p id="MSS_5097">
            āyāti hṛṣṭo'bhimukho yadi śvā krīḍāṃ prakurvan viluthaṃstathāgre /<br />
            śīghraṃ tadānīṃ dhruvamadhvagānāṃ bhavet prabhūto dhanadhānyalābhaḥ //
             <span class="ref">MSS_5097</span></p>
         
         <p id="MSS_5098">
            āyātu yātu khedaṃ karotu madhu haratu cāpyanyā /<br />
            adhidevatā tvameva śrīriva kamalasya mama manasaḥ //
             <span class="ref">MSS_5098</span></p>
         
         <p id="MSS_5099">
            āyāte ca tirohito yadi punardṛṣṭo'nyakārye rato vāci smeramukho viṣaṇṇavadanaḥ svakleśavāde
            muhuḥ /<br />
            antarveśmani vāsamicchati bhṛśaṃ vyādhīti yo bhāṣate bhṛtyānāmaparādhakīrtanaparastanmandiraṃ
            na vrajet //
             <span class="ref">MSS_5099</span></p>
         
         <p id="MSS_5100">
            āyāte dayite manorathaśatairnītvā kathaṃcid dinaṃ gatvā vāsagṛhaṃ jaḍe parijane dīrghāṃ
            kathāṃ kurvati /<br />
            daṣṭāsmītyabhidhāya satvarapadaṃ vyādhūya cīnāṃśukaṃ tanvaṅgyā ratikātareṇa manasā
            nītaḥ pradīpaḥ śamam //
             <span class="ref">MSS_5100</span></p>
         
         <p id="MSS_5101">
            āyāte dayite marusthalabhuvāmullaṅghya durlaṅghyatāṃ gehinyā paritoṣabāṣpataralāmāsajya
            dṛṣṭiṃ mukhe /<br />
            datvā pīluśamīkarīrakavalān svenāñcalenādarād āmṛṣṭaṃ karabhasya keśarasaṭābhārābalagnaṃ
            rajaḥ //
             <span class="ref">MSS_5101</span></p>
         
         <p id="MSS_5102">
            āyāte rabhasādyadi priyatame pratyudgatā no ciraṃ no vā maṇḍalitonnatastanataṭaṃ gāḍhaṃ
            samāliṅgitaḥ /<br />
            āśliṣya svabhujāvalambamathavā premārdrayā no girā saṃbhāvyābhihito hatāsi sarale
            svaireva duśceṣṭitaiḥ //
             <span class="ref">MSS_5102</span></p>
         
         <p id="MSS_5103">
            āyāte'rthini gotrabhidyabhimate karṇo'mucat kuṇḍalaṃ kāmāstraṃ kila bhūrilocanayugaṃ
            tasmin samāsajjatām /<br />
            nanvetat kurunāyakasya hṛdayaṃ tasmāt samādhīyatāṃ saṃbhūtas tapaso'tra yo ratiraso
            māpārthato hīyatām //
             <span class="ref">MSS_5103</span></p>
         
         <p id="MSS_5104">
            āyāte śrutigocaraṃ priyatamaprasthānakāle puras talpāntaḥsthitayā tadānanamalaṃ dṛṣṭvā
            ciraṃ mugdhayā /<br />
            socchvāsaṃ dṛḍhamanyunirbharagaladbāṣpāmbudhautaṃ tayā svaṃ vaktraṃ viniveśya bhartṛhṛdaye
            niḥśabdakaṃ rudyate //
             <span class="ref">MSS_5104</span></p>
         
         <p id="MSS_5105">
            āyātaiva niśā niśāpatikaraiḥ kīrṇaṃ diśāmantaraṃ bhāminyo bhavaneṣu bhūṣaṇagaṇairaṅgānyalaṃkurvate
            /<br />
            mugdhe mānamapākaroṣi na manāgadyāpi roṣeṇa te hā hā bālamṛṇālato'pyatitarāṃ tanvī
            tanustāmyati //
             <span class="ref">MSS_5105</span></p>
         
         <p id="MSS_5106">
            āyātaiva niśā mano mṛgadṛśāmunnidramātanvatī māno me kathameṣa saṃprati nirātaṅkaṃ
            hṛdi sthāsyati /<br />
            ūhāpohamimaṃ sarojanayanā yāvad vidhattetarāṃ tāvat kāmanṛpātapatrasuṣamaṃ bimbaṃ
            babhāse vidhoḥ //
             <span class="ref">MSS_5106</span></p>
         
         <p id="MSS_5107">
            āyāto dayitas taveti sahasā na śraddadhe bhāṣitaṃ sadyaḥ saṃmukhatāṃ gate'pi sumukhī
            bhrāntiṃ nijāṃ manyate /<br />
            kaṇṭhāśleṣibhuje'pi śūnyahṛdayā svapnāntaraṃ śaṅkate pratyāvṛttimiyaṃ priyasya kiyatā
            pratyetu śātodarī //
             <span class="ref">MSS_5107</span></p>
         
         <p id="MSS_5108">
            āyāto bhavataḥ piteti sahasā māturniśamyoditaṃ dhūlīdhūsarito vihāya śiśubhiḥ krīḍārasān
            prastutān /<br />
            dūrāt smeramukhaḥ prasārya lalitaṃ bāhudvayaṃ bālako nādhanyasya puraḥ sameti parayā
            prītyā raṭadghargharam //
             <span class="ref">MSS_5108</span></p>
         
         <p id="MSS_5109">
            āyāto vanamālī gṛhapatirāli samāyātaḥ /<br />
            smara sakhi pāṇinisūtraṃ vipratiṣedhe paraṃ kāryam //
             <span class="ref">MSS_5109</span></p>
         
         <p id="MSS_5110">
            āyāt tribhāgataḥ kuryād vyayaṃ dharmaparo naraḥ /<br />
            etadeva hi pāṇḍityaṃ yadāyādalpako vyayaḥ //
             <span class="ref">MSS_5110</span></p>
         
         <p id="MSS_5111">
            āyāntaṃ guṇinaṃ dṛṣṭvā prahṛṣyedādriyeta ca /<br />
            guṇino hyādṛtā bhūyaś ceṣṭante tasya saṃpade //
             <span class="ref">MSS_5111</span></p>
         
         <p id="MSS_5112">
            āyāntaṃ svapatiṃ dṛṣṭvā bhakṣayantī sadākhilam /<br />
            parityaktā nijaiḥ putrair bāndhavaiḥ svajanais tathā //
             <span class="ref">MSS_5112</span></p>
         
         <p id="MSS_5113">
            āyāntamālokya hariṃ pratolyām ālyāḥ purastādanurāgamekā /<br />
            romāñcakampādibhirucyamānaṃ bhāmā jugūha praṇamantyathainam //
             <span class="ref">MSS_5113</span></p>
         
         <p id="MSS_5114">
            āyānti tvaritaṃ gabhīrasaritāṃ kūleṣu bhūmīruhāṃ mūleṣu vyathitā nidāghapathikāḥ kṛtyaṃ
            tadeṣāṃ param /<br />
            yatpuṣpairadhivāsanaṃ nibiḍayā yacchāyayā pālanaṃ yanmandairupavījanaṃ ca pavanaiḥ
            kṛtyaṃ tadurvīruhām //
             <span class="ref">MSS_5114</span></p>
         
         <p id="MSS_5115">
            āyānti yatra nivasanti cirāya ceṣṭaṃ niryānti caivamamitāḥ sarito yato'mī /<br />
            devairhṛteṣu bahuleṣu maṇiṣvapībhyo yaḥ pūrvavat sa jayatādamṛtaikabhūmiḥ //
             <span class="ref">MSS_5115</span></p>
         
         <p id="MSS_5116">
            āyānti yānti satataṃ nīraṃ śiśiraṃ kharaṃ na gaṇayanti /<br />
            vidmo na hanta divasāḥ kasya kimete kariṣyanti //
             <span class="ref">MSS_5116</span></p>
         
         <p id="MSS_5117">
            āyāntyagre nanu tanubhavā uttamarṇā iveme śayyālagnāḥ phaṇabhṛta ivābhānti dārā idānīm
            /<br />
            kārāgehapratimamadhunā mandiraṃ dṛśyate me tatra sthātuṃ prasajati mano na kṣaṇaṃ
            na kṣaṇārdham //
             <span class="ref">MSS_5117</span></p>
         
         <p id="MSS_5118">
            āyāntyāṃ nijayuvatau vanāt saśaṅkaṃ barhāṇāmaparaśikhaṇḍinīṃ bhareṇa /<br />
            ālokya vyavadadhataṃ puro mayūraṃ kāminyaḥ śradadhuranārjavaṃ nareṣu //
             <span class="ref">MSS_5118</span></p>
         
         <p id="MSS_5119">
            āyāntyā divasaśriyaḥ padatalasparśānubhāvādiva vyomāśokatarornavīnakalikāgucchaḥ samujjṛmbhate
            /<br />
            ātanvannavataṃsavibhramamasāvāśākuraṅgīdṛśām unmīlattaruṇaprabhākarakarastomaḥ samudbhāsate
            //
             <span class="ref">MSS_5119</span></p>
         
         <p id="MSS_5120">
            āyāminostadakṣṇor añjanarekhāvidhiṃ vitanvantyāḥ /<br />
            pāṇiḥ prasādhikāyāḥ prāpadapāṅgaṃ cireṇa viśramya //
             <span class="ref">MSS_5120</span></p>
         
         <p id="MSS_5121">
            āyāsaḥ parahiṃsā vaitaṃsikasārameya tava sāraḥ /<br />
            tvāmapasārya vibhājyaḥ kuraṅga eṣo'dhunaivānyaiḥ //
             <span class="ref">MSS_5121</span></p>
         
         <p id="MSS_5122">
            āyāsaśatalabhyasya prāṇebhyo'pi garīyasaḥ /<br />
            gatirekaiva vittasya dānaṃ śeṣā vipattayaḥ //
             <span class="ref">MSS_5122</span></p>
         
         <p id="MSS_5123">
            āyāsaśokabhayaduḥkhamupaiti martyo mānena sarvajananinditaveṣarūpaḥ /<br />
            vidyādayādamayamādiguṇāṃśca hanti jñātveti garvavaśameti na śuddhabuddhiḥ //
             <span class="ref">MSS_5123</span></p>
         
         <p id="MSS_5124">
            āyāsaślathabāhuvalliradhikasmerai .- -.- lolāpāṅgakapolapāliralikastomārdhaluptālakā
            /<br />
            nyasyantī madayatyanāvṛta iva pracchādanāyāñcalaṃ mugdhā svedanipītasūkṣmasicayavyaktastanī
            vakṣasi //
             <span class="ref">MSS_5124</span></p>
         
         <p id="MSS_5125">
            āyāsādalaghutarastanaiḥ svanadbhiḥ śrāntānāmavikacalocanāravindaiḥ /<br />
            abhyambhaḥ kathamapi yoṣitāṃ samūhais tairurvīnihitacalatpadaṃ pracele //
             <span class="ref">MSS_5125</span></p>
         
         <p id="MSS_5126">
            āyāsānavicintayannagaṇayallābhaṃ tataḥ kiṃcidapy ambho muñcati kīrtimātraśaraṇo dhārādharaḥ
            sarvataḥ /<br />
            tadyatnādupayujya vardhayatu vā dāturyaśaḥ śāśvataṃ mauḍhyādetadupekṣya nāśayatu vā
            lokaḥ pramāṇaṃ tataḥ //
             <span class="ref">MSS_5126</span></p>
         
         <p id="MSS_5127">
            āyāsya bahubhirdugdhāṃ pītāṃ vatsena sadgavīm /<br />
            suśikṣito'pi gopālaḥ prayatnena duhīta kim //
             <span class="ref">MSS_5127</span></p>
         
         <p id="MSS_5128">
            āyāsyasi kadā kānte madantakamayi prabhe /<br />
            iti prṣṭenduvadanācchādayad vāsasā mukham //
             <span class="ref">MSS_5128</span></p>
         
         <p id="MSS_5129">
            āyāsyasyavadhāvaparyavasite gatveti saṃbhāvyate saṃprāpte tvayi yāni tānyapi sukhānyadyāparokṣāṇi
            naḥ /<br />
            kiṃtvajñātaviyogavedanamidaṃ sadyastvayi prasthite cetaḥ kiṃ nu karīṣyatītyaviditaṃ
            samyaṅ na niścīyate //
             <span class="ref">MSS_5129</span></p>
         
         <p id="MSS_5130">
            āyāsyāmi punastavāntikamahaṃ yāme vyatīte priyety uktvā paṅkajalocanā sarabhasaṃ kāntā
            samājaṃ yayau /<br />
            jāte kvāpi ca sīñjate kimu samāyāteti mārgaṃ muhur darśaṃ darśamatho mayā niśi manāg
            labdho na nidrārasaḥ //
             <span class="ref">MSS_5130</span></p>
         
         <p id="MSS_5131">
            āyuḥ karma ca vittaṃ ca vidyā nidhanameva ca /<br />
            pañcaitāni hi sṛjyante garbhasthasyaiva dehinaḥ //
             <span class="ref">MSS_5131</span></p>
         
         <p id="MSS_5132">
            āyuḥ kallolalolaṃ katipayadivasasthāyinī yauvanaśrīr arthāḥ saṃkalpakalpā ghanasamayataḍidvibhramā
            bhogapūrāḥ /<br />
            kaṇṭhāśleṣopagūḍhaṃ tadapi ca na ciraṃ yat priyābhiḥ praṇītaṃ brahmaṇyāsaktacittā
            bhavata bhavabhayāmbhodhipāraṃ tarītum //
             <span class="ref">MSS_5132</span></p>
         
         <p id="MSS_5133">
            āyuḥpraśne dīrghamāyur vācyaṃ mauhūrtikairjanaiḥ /<br />
            jīvanto bahu manyante mṛtāḥ prakṣyanti kaṃ punaḥ //
             <span class="ref">MSS_5133</span></p>
         
         <p id="MSS_5134">
            āyuḥ śriyaṃ yaśo dharmaṃ lokānāśiṣa eva ca /<br />
            hanti śreyāṃsi sarvāṇi puṃso mahadatikramaḥ //
             <span class="ref">MSS_5134</span></p>
         
         <p id="MSS_5135">
            āyuḥ śrīḥ kīrtiraiśvaryam āśiṣaḥ puruṣasya yāḥ /<br />
            bhavantyeva hi tatkāle yathānicchorviparyayāḥ //
             <span class="ref">MSS_5135</span></p>
         
         <p id="MSS_5136">
            āyuḥsattvabalārogyasukhaprītivivardhanāḥ /<br />
            rasyāḥ snigdhāḥ sthirā hṛdyā āhārāḥ sāttvikapriyāḥ //
             <span class="ref">MSS_5136</span></p>
         
         <p id="MSS_5137">
            āyuḥsāraṃ yuavanam ṛtusāraḥ kusumasāyakavayasyaḥ /<br />
            sundari jīvitasāro ratibhogarasāmṛtasvādaḥ //
             <span class="ref">MSS_5137</span></p>
         
         <p id="MSS_5138">
            āyuktakebhyaścorebhyaḥ parebhyo rājavallabhāt /<br />
            pṛthivīpatilobhācca prajānāṃ pañcadhā bhayam //
             <span class="ref">MSS_5138</span></p>
         
         <p id="MSS_5139">
            āyudhānāṃ dhanuḥ śreṣṭham āsanānāṃ ca medinī /<br />
            phalānāṃ cāmravṛkṣasya devānāṃ ca maheśvaraḥ //
             <span class="ref">MSS_5139</span></p>
         
         <p id="MSS_5140">
            āyurghṛte guḍe rogā nityaṃ mṛtyurvidāhiṣu /<br />
            ārogyaṃ kaṭutikteṣu balaṃ māṣe payastu ca //
             <span class="ref">MSS_5140</span></p>
         
         <p id="MSS_5141">
            āyurdānamahotsavasya vinatakṣoṇībhṛtāṃ mūrtimān viśvāso nayanotsavo mṛgadṛśāṃ kīrteḥ
            prakāśaḥ paraḥ /<br />
            ānandaḥ kalitākṛtiḥ sumanasāṃ vīraśriyo jīvitaṃ dharmasyaiva niketanaṃ vijayate vīraḥ
            kaliṅgeśvaraḥ //
             <span class="ref">MSS_5141</span></p>
         
         <p id="MSS_5142">
            āyurdīrghataraṃ vapurvarataraṃ gotraṃ garīyastaraṃ vittaṃ bhūritaraṃ balaṃ bahutaraṃ
            svāmitvamuccaistaram /<br />
            ārogyaṃ vigatāntaraṃ trijagati ślāghyatvamalpetaraṃ saṃsārāmbunidhiṃ karoti sutaraṃ
            cetaḥ kṛpārdrāntaram //
             <span class="ref">MSS_5142</span></p>
         
         <p id="MSS_5143">
            āyurnaśyati paśyatāṃ pratidinaṃ yāti kṣayaṃ yauvanaṃ pratyāyānti gatāḥ punarna divasāḥ
            kālo jagadbhakṣakaḥ /<br />
            lakṣmīs toyataraṅgabhaṅgacapalā vidyuccalaṃ jīvitaṃ yasmānmāṃ śaraṇāgataṃ śaraṇada
            tvaṃ rakṣa rakṣādhunā //
             <span class="ref">MSS_5143</span></p>
         
         <p id="MSS_5144">
            āyurnīrataraṅgabhaṅguramiti jñātvā sukhenāsitaṃ lakṣmīḥ svapnavinaśvarīti satataṃ
            bhogeṣu baddhā ruciḥ /<br />
            abhrastambaviḍambi yauvanamiti premṇāvagūḍhāḥ striyo yairevātra vimucyate bhavarasāt
            taireva baddho janaḥ //
             <span class="ref">MSS_5144</span></p>
         
         <p id="MSS_5145">
            āyurbalaṃ vipulamastu sukhitvamastu kalyāṇamastu vipulā tava kīrtirastu /<br />
            śrīrastu dharmamatirastu ripukṣayo'stu saṃtānavṛddhirabhivāñchitasiddhirastu //
             <span class="ref">MSS_5145</span></p>
         
         <p id="MSS_5146">
            āyuryaśo balaṃ vittam ākāṅkṣadbhiḥ priyāṇi ca /<br />
            pitaivārādhanīyo'gre daivataṃ hi pitā mahat //
             <span class="ref">MSS_5146</span></p>
         
         <p id="MSS_5147">
            āyurlekhā pavanacalanāśliṣṭadīpopameyā saṃpaccaiṣā madavaśacalatkāminīdṛṣṭilolā /<br />
            tīvraścāntardahati hṛdayaṃ viprayogaḥ priyebhyas tasmādetat satatamamalaṃ brahma śāntaṃ
            prapannāḥ //
             <span class="ref">MSS_5147</span></p>
         
         <p id="MSS_5148">
            āyurvarṣaśataṃ nṛṇāṃ parimitaṃ rātrau tadardhaṃ gataṃ tasyārdhasya parasya cārdhamaparaṃ
            bālatvavṛddhatvayoḥ /<br />
            śeṣaṃ vyādhiviyogaduḥkhasahitaṃ sevādibhirnīyate jīve vāritaraṅgacañcalatare saukhyaṃ
            kutaḥ prāṇinām //
             <span class="ref">MSS_5148</span></p>
         
         <p id="MSS_5149">
            āyurvarṣaśataṃ nṛṇāṃ parimitaṃ rātrau tadardhaṃ hṛtaṃ tasyārdhasya ca kiṃcideva jarayā
            bālyena kiṃcid hṛtam /<br />
            kiṃcid vyādhiviyogaduḥkhamaraṇairbhūpālasevārasair naṣṭaṃ śiṣṭamatastaraṅgataralaṃ
            puṃsāṃ sukhaṃ kva kṣaṇe //
             <span class="ref">MSS_5149</span></p>
         
         <p id="MSS_5150">
            āyurvāyucalaṃ sureśvaradhanurlolaṃ balaṃ yauvanaṃ vidyudvac capalaṃ dhanaṃ girinadīkallolavac
            cañcalam /<br />
            tāruṇyaṃ karikarṇatālataralaṃ dehaṃ ca rogākulaṃ jñātvā sarvamidaṃ kurudhvamamalaṃ
            dharmaṃ sadā niścalam //
             <span class="ref">MSS_5150</span></p>
         
         <p id="MSS_5151">
            āyurvāyuvyathitanalinīpatramitraṃ kimanyat saṃpacchampādyutisahacarī svairacārī kṛtāntaḥ
            /<br />
            kasmādasmin bhramasi tamasi tvaṃ prayāhi prayāgaṃ paunaḥpunyaṃ bhuvi bhagavatī svardhunī
            te dhunīte //
             <span class="ref">MSS_5151</span></p>
         
         <p id="MSS_5152">
            āyurvāsaramāsavatsaragaṇe gacchatyadūraṃ pathair ākrāmanti kṛtāntakāsarakhurakṣuṇṇā
            rajorājayaḥ /<br />
            īṣallaṅghitaśaiśavā iti vayaḥsaṃdhiṃ dadhānā iti vyaktā varjitayauvanā iti tathā nandanti
            tandrālavaḥ //
             <span class="ref">MSS_5152</span></p>
         
         <p id="MSS_5153">
            āyurvittaṃ gṛhacchidraṃ mantramaithunabheṣajam /<br />
            apamānaṃ tapo dānaṃ nava gopyāni yatnataḥ //
             <span class="ref">MSS_5153</span></p>
         
         <p id="MSS_5154">
            āyurvittaṃ gṛhacchidraṃ mantramaithunabheṣajam /<br />
            dānamānāpamānaṃ ca navaitāni sugopayet //
             <span class="ref">MSS_5154</span></p>
         
         <p id="MSS_5155">
            āyurvṛddhikṣayotkarṣahetuṃ kālavinirgatam /<br />
            vāñchatāṃ dhanināmiṣṭaṃ jīvitāt paramaṃ dhanam //
             <span class="ref">MSS_5155</span></p>
         
         <p id="MSS_5156">
            āyurvedakṛtābhyāsaḥ sarveṣāṃ priyadarśanaḥ /<br />
            āryaśīlaguṇopeta eṣa vaidyo vidhīyate //
             <span class="ref">MSS_5156</span></p>
         
         <p id="MSS_5157">
            āyurvedamadhīyānāḥ kevalaṃ saparigraham /<br />
            dṛśyante bahavo vaidyā vyādhibhiḥ samabhiplutāḥ //
             <span class="ref">MSS_5157</span></p>
         
         <p id="MSS_5158">
            āyuṣaḥ kṣaṇa eko'pi na labhyaḥ svarṇakoṭibhiḥ /<br />
            sa cennirarthakaṃ nītaḥ kā nu hānistato'dhikā //
             <span class="ref">MSS_5158</span></p>
         
         <p id="MSS_5159">
            āyuṣaḥ kṣaṇa eko'pi na labhyaḥ svarṇakoṭibhiḥ /<br />
            sa vṛthā nīyate yena tasmai nṛpaśave namaḥ //
             <span class="ref">MSS_5159</span></p>
         
         <p id="MSS_5160">
            āyuṣaḥ kṣaṇa eko'pi sarvaratnairna labhyate /<br />
            nīyate yad vṛthā so'pi pramādaḥ sumahānayam //
             <span class="ref">MSS_5160</span></p>
         
         <p id="MSS_5161">
            āyuṣmān prāṅmukho bhuñjāt dhanavān dakṣiṇāmukhaḥ /<br />
            paścime tu yaśasvī syān na kadācidudaṅmukhaḥ //
             <span class="ref">MSS_5161</span></p>
         
         <p id="MSS_5162">
            āyuṣyaṃ sarvathā rakṣyaṃ prāṇināmiha dhīmatā /<br />
            apyalpaguṇasaṃpanno jīvan bhadrāṇi paśyati //
             <span class="ref">MSS_5162</span></p>
         
         <p id="MSS_5163">
            āyustaḍiccalamapāyi śarīrametan mṛtyurgrasiṣyati kadeti na ko'pi veda /<br />
            adyaiva tad bhajata muktipathaṃ dvijendrā jyeṣṭhāgamāvadhi hi tiṣṭhati kiṃ na darśaḥ
            //
             <span class="ref">MSS_5163</span></p>
         
         <p id="MSS_5164">
            āyuste kiyadasti tatra ca kiyat tāruṇyamatrāpi vāpy ardhaṃ nirgilitaṃ niśātmakatayā
            yatrāsti saṅgo na te /<br />
            śeṣāḥ santi kati kṣaṇāḥ praṇayajas tatrāpi kopo yadi vyarthaṃ niścinu cakravāki jananaṃ
            kaste hitaṃ vakṣyati //
             <span class="ref">MSS_5164</span></p>
         
         <p id="MSS_5165">
            āyuste naravīra vardhatu sadā hemantarātriryathā lokānāṃ priyavardhano bhava sadā
            hemantasūryo yathā /<br />
            lokānāṃ bhayavardhano bhava sadā hemantatoyaṃ yathā nāśaṃ yāntu tavārayo'pi satataṃ
            hemantapadmaṃ yathā //
             <span class="ref">MSS_5165</span></p>
         
         <p id="MSS_5166">
            āyūṃṣi kṣaṇikāni yauvanamapi prāyo jarādhyāsitaṃ saṃyogā virahāvasānavirasā bhogāḥ
            kṣaṇadhvaṃsinaḥ /<br />
            jānanto'pi yathāvyavasthitamidaṃ lokāḥ samastaṃ jagac citraṃ yad gurugarvabhāvitadhiyaḥ
            krudhyanti mādyanti ca //
             <span class="ref">MSS_5166</span></p>
         
         <p id="MSS_5167">
            āyūrekhāṃ cakārāsyāḥ kare drāghīyasīṃ vidhiḥ /<br />
            śauṇḍīryagarvanirvāhapratyāśāṃ ca manobhuvaḥ //
             <span class="ref">MSS_5167</span></p>
         
         <p id="MSS_5168">
            āye vyaye tathā nityaṃ tyaktalajjas tu vai bhavet /<br />
            na kuñcitena gūḍhena nityaṃ prāvaraṇādibhiḥ //
             <span class="ref">MSS_5168</span></p>
         
         <p id="MSS_5169">
            āyodhane kṛṣṇagatiṃ sahāyam avāpya yaḥ kṣatriyakālarātrim /<br />
            dhārāṃ śitāṃ rāmaparaśvadhasya saṃbhāvayatyutpalapatrasārām //
             <span class="ref">MSS_5169</span></p>
         
         <p id="MSS_5170">
            āraktatāmeti mukhaṃ jihvā vā śyāmatāṃ yadā /<br />
            tadā prājño vijānīyān mṛtyumāsannamātmanaḥ //
             <span class="ref">MSS_5170</span></p>
         
         <p id="MSS_5171">
            āraktadīrghanayano nayanābhirāmaḥ kandarpakoṭilalitaṃ vapurādadhānaḥ /<br />
            bhūyāt sa me'dya hṛdayāmburuhādhivartī vṛndāṭavīnagaranāgaracakravartī //
             <span class="ref">MSS_5171</span></p>
         
         <p id="MSS_5172">
            āraktarājibhiriyaṃ kusumairnavakandalī salilagarbhaiḥ /<br />
            kopād antarbāṣpe smarayati māṃ locane tasyāḥ //
             <span class="ref">MSS_5172</span></p>
         
         <p id="MSS_5173">
            āraktāṅkuradanturā kamalinī nāyāminī yāminī stokonmuktatuṣāramambaramaṇerīṣat pragalbhaṃ
            mahaḥ /<br />
            apyete sahakārasaurabhamuco vācālitāḥ kokilair āyānti priyaviprayuktayuvatīmarmacchido
            vāsarāḥ //
             <span class="ref">MSS_5173</span></p>
         
         <p id="MSS_5174">
            āraktānāṃ navamadhu śanairāpiban padminīnāṃ kālonnidre kuvalayavane ghūrṇamānaḥ salīlam
            /<br />
            svinno dānairvipinakariṇāṃ saumya seviṣyate tvām āmodānāmahamahamikāmādiśan gandhavāhaḥ
            //
             <span class="ref">MSS_5174</span></p>
         
         <p id="MSS_5175">
            āraktāyatapuṣpabāṇanayane snigdhāñjanaśyāmikāṃ kāśmīrāruṇakarṇikārakusumottaṃse mahānīlatām
            /<br />
            unmīlattilakāntare mṛgamadakṣodārdrabindūpamāṃ dhatte mugdhatamālakāntimadhupīvṛndaṃ
            vasantaśriyaḥ //
             <span class="ref">MSS_5175</span></p>
         
         <p id="MSS_5176">
            āraktairnavapallavairviṭapino netrotsavaṃ tanvate tān dhunvannayamabhyupaiti madhurāmodo
            maruddakṣiṇaḥ /<br />
            tenāliṅgitamātra eva vidhivat prādurbhavannirbhara- krīḍākūtakaṣāyitena manasā loko'yamunmādyate
            //
             <span class="ref">MSS_5176</span></p>
         
         <p id="MSS_5177">
            āraṇyās tu svakaiḥ kuryuḥ sārthikāḥ sārthikaiḥ saha /<br />
            sainikāḥ sainikaireva grāme'pyubhayavāsibhiḥ //
             <span class="ref">MSS_5177</span></p>
         
         <p id="MSS_5178">
            ārabdhamabdhimathanaṃ svahastayitvā dvijihvamamarairyat /<br />
            ucitas tatpariṇāmo viṣamaṃ viṣameva yajjātam //
             <span class="ref">MSS_5178</span></p>
         
         <p id="MSS_5179">
            ārabdhā kimu ketakīkisalayairmālā kimāyāminī karpūrasya paraṃparā malayajakṣodasya
            lekhāthavā /<br />
            dhārā vaibudhasaindhavī nu visayatyāho himānīmayī vṛṣṭiḥ pañcaśarasya tāvakadṛśorbhaṅgī
            kathaṃ gīyate //
             <span class="ref">MSS_5179</span></p>
         
         <p id="MSS_5180">
            ārabdhā makaradhvajasya dhanuṣaitasyāstanurvedhasā tvadviśleṣaviśeṣadurbalatayā jātā
            na tāvaddhanuḥ /<br />
            tat saṃpratyapi re prasīda kimapi premāmṛtasyandinīṃ dṛṣṭiṃ nātha vidhehi sā ratipateḥ
            śiñjāpi samjāyatām //
             <span class="ref">MSS_5180</span></p>
         
         <p id="MSS_5181">
            ārabdhe dayitāmukhapratisame nirmātumasminnapi vyaktaṃ janmasamānakālamilitāmaṃśucchaṭāṃ
            varṣati /<br />
            ātmadrohiṇi rohiṇīparivṛḍhe paryaṅkapaṅkeruhaḥ saṃkocādatiduḥsthitasya na vidhes tacchilpamunmīlitam
            //
             <span class="ref">MSS_5181</span></p>
         
         <p id="MSS_5182">
            ārabdhe paṭahe sthite gurujane bhadrāsane laṅghite skandhoccāraṇanamyamānavadanapracyotitoye
            ghaṭe /<br />
            rājñāhūya visarjite mayi jano dhairyeṇa me vismitaḥ svaḥ putraḥ kurute pituryadi vacaḥ
            kastatra bho vismayaḥ //
             <span class="ref">MSS_5182</span></p>
         
         <p id="MSS_8183">
            ārabhante'lpamevājñāḥ kāmaṃ vyagrā bhavanti ca /<br />
            mahārambhāḥ kṛtadhiyas tiṣṭhanti ca nirākulāḥ //
             <span class="ref">MSS_8183</span></p>
         
         <p id="MSS_5184">
            ārabheta naraḥ karma svapauruṣamahāpayan /<br />
            niṣpattiḥ karmaṇo daive pauruṣe ca vyavasthitā //
             <span class="ref">MSS_5184</span></p>
         
         <p id="MSS_5185">
            ārabhetaiva karmāṇi śrāntaḥ śrāntaḥ punaḥ punaḥ /<br />
            karmāṇyārabhamāṇaṃ hi puruṣaṃ śrīrniṣevate //
             <span class="ref">MSS_5185</span></p>
         
         <p id="MSS_5186">
            ārabhyate mahatkāryaṃ yaiḥ kṣudrairapi pārthivaiḥ /<br />
            te cakravartino bhūtvā jāyante bhadrabhājanam //
             <span class="ref">MSS_5186</span></p>
         
         <p id="MSS_5187">
            ārambhagurvī kṣayiṇī krameṇa laghvī purā vṛddhimatī ca paścāt /<br />
            dinasya pūrvārdhaparārdhabhinnā chāyeva maitrī khalasajjanānām //
             <span class="ref">MSS_5187</span></p>
         
         <p id="MSS_5188">
            ārambharatitā'dhairyam asatkāryaparigrahaḥ /<br />
            viṣayopasevā cājasraṃ rājasaṃ guṇalakṣaṇam //
             <span class="ref">MSS_5188</span></p>
         
         <p id="MSS_5189">
            ārambharamaṇīyāni vimarde virasāni ca /<br />
            prāyo vairāvasānāni saṃgatāni khalaiḥ saha //
             <span class="ref">MSS_5189</span></p>
         
         <p id="MSS_5190">
            ārāt kārīṣavahneḥ praviracitatṛṇaprastarāntarniṣaṇṇaiḥ saṃśīrṇagranthikanthāvivaravaśaviśacchītavātābhibhūtaiḥ
            /<br />
            nītāḥ kṛcchreṇa pānthaiḥ śvabhiriva niviḍaṃ jānusaṃkocakubjair antardurvāraduḥkhadviguṇatarakṛtāyāmayāmāstri
            yāmāḥ //
             <span class="ref">MSS_5190</span></p>
         
         <p id="MSS_5191">
            ārādasau taruvarastava kuntalānām ākalpamātmakusumairabhiyācamānaḥ /<br />
            bhūyaḥ samāhvayati yā kalakaṇṭhanādair ārohabhāramṛdugāmini tatra yāmaḥ //
             <span class="ref">MSS_5191</span></p>
         
         <p id="MSS_5192">
            ārāddhaṃ kimu daivataṃ kuvalayaistepe tapaścandramāḥ kiṃ nāmāyamidaṃ ca kāñcanarucāṃ
            kiṃ bhāgyamujjṛmbhate /<br />
            daivaṃ vādya kimānukūlikamabhūd bālapravālaśriyām asyāḥ smeradṛśo dadhatyavayavaupamyaṃ
            yadetānyapi //
             <span class="ref">MSS_5192</span></p>
         
         <p id="MSS_5193">
            ārāddho mūrddhabhiryat tuhinakarakalālaṃkṛtirviśatiryad doṣṇāmuṣṇāṃśumitraṃ bhuvanaparibhavī
            yatpratāpaprarohaḥ /<br />
            yat tat kailāsaśailoddharaṇamapi mṛṣā tat samastaṃ tavābhūt bibhralluṇṭākalīlāṃ yadapaharasi
            naḥ paṅkajākṣīṃ parokṣe //
             <span class="ref">MSS_5193</span></p>
         
         <p id="MSS_5194">
            ārādhayati yaṃ devaṃ tamutkṛṣṭataraṃ vadet /<br />
            tannyūnatāṃ naiva kuryāj joṣayet tasya sevanam //
             <span class="ref">MSS_5194</span></p>
         
         <p id="MSS_5195">
            ārādhayituḥ prema- pratīkṣaṇārthaṃ spṛhā paraṃ yāsām /<br />
            tā nanu saubhagadevyo gaṇikāḥ kṛtināṃ samārādhyāḥ //
             <span class="ref">MSS_5195</span></p>
         
         <p id="MSS_5196">
            ārādhitā hi rājāno devavac copasevitāḥ /<br />
            anugrahairyojayanti bhaktān ghnanti viparyaye //
             <span class="ref">MSS_5196</span></p>
         
         <p id="MSS_5197">
            ārādhitā hi śīlena prayatnaiścopasevitāḥ /<br />
            rājānaḥ saṃprasīdanti prakupyanti viparyaye //
             <span class="ref">MSS_5197</span></p>
         
         <p id="MSS_5198">
            ārādhito vāpyaparādhito vā khalaḥ karotyeva sadāpakāram /<br />
            mūrdhnā dhṛto pādatale sthito vā daśatyavaśyaṃ khalu dandaśūkaḥ //
             <span class="ref">MSS_5198</span></p>
         
         <p id="MSS_5199">
            ārādhyaḥ patireva tasya ca padadvandvānuvṛttirvrataṃ kenaitāḥ sakhi śikṣitāsi vipathaprasthānadurvāsanāḥ
            /<br />
            kiṃ rūpeṇa na yatra majjati mano yūnāṃ kimācāryakair gūḍhānaṅgarahasyayuktiṣu phalaṃ
            yeṣāṃ na dīrghaṃ yaśaḥ //
             <span class="ref">MSS_5199</span></p>
         
         <p id="MSS_5200">
            ārādhya dugdhajaladhiḥ sudhayaiva devān devāya hanta mahate garalaṃ dideśa /<br />
            yeṣāṃ dhruvaṃ prakṛtireva jalāśayānāṃ nīceṣu sanmatirasanmatiruttameṣu //
             <span class="ref">MSS_5200</span></p>
         
         <p id="MSS_5201">
            ārādhya bhūpatimavāpya tato dhanāni bhokṣyāmahe kila vayaṃ satataṃ sukhāni /<br />
            ityāśayā kalivimohitamānasānāṃ kālaḥ prayāti maraṇāvadhireva puṃsām //
             <span class="ref">MSS_5201</span></p>
         
         <p id="MSS_5202">
            ārādhyamāno nṛpatiḥ prayatnād ārādhyate nāma kimatra citram /<br />
            ayaṃ tvapūrvaḥ pratimāviśeṣo yaḥ sevyamāno riputāmupaiti //
             <span class="ref">MSS_5202</span></p>
         
         <p id="MSS_5203">
            ārāmādhipatirvivekavikalo nūnaṃ rasā nīrasā vātyābhiḥ paruṣīkṛtā daśa diśaścaṇḍātapo
            duḥsahaḥ /<br />
            evaṃ dhanvani campakasya sakale samhārahetāvapi tvaṃ siñcannamṛtena toyada kuto'pyāviṣkṛto
            vedhasā //
             <span class="ref">MSS_5203</span></p>
         
         <p id="MSS_5204">
            ārāmābharaṇasya pallavacayairāpītatigmatviṣaḥ pāthoda praśamaṃ nayāgurutaroretasya
            dāvajvaram /<br />
            brūmas tvāmupakārakātara gataprāyāḥ payaḥsaṃpado dagdho'pyeṣa tarurdiśaḥ parimalairāpūrya
            nirvāsyati //
             <span class="ref">MSS_5204</span></p>
         
         <p id="MSS_5205">
            ārāmukhaṃ kṣurapraṃ ca gopucchaṃ cārdhacandrakam /<br />
            sūcīmukhaṃ ca bhallaṃ ca vatsadantaṃ dvibhallakam //
             <span class="ref">MSS_5205</span></p>
         
         <p id="MSS_5206">
            karṇikaṃ kākatuṇḍaṃ ca tayānyānyapyanekaśaḥ /<br />
            phalāni deśadeśeṣu bhavanti bahurūpataḥ //
             <span class="ref">MSS_5206</span></p>
         
         <p id="MSS_5207">
            ārāmukhena vai carma kṣurapreṇa ca kārmukam /<br />
            sūcīmukhena kavacam ardhacandreṇa mastakam //
             <span class="ref">MSS_5207</span></p>
         
         <p id="MSS_5208">
            bhallena hṛdayaṃ vedhyaṃ dvibhallena guṇaḥ śaraḥ /<br />
            lohaṃ ca kākatuṇḍena lakṣyaṃ gopucchakena ca //
             <span class="ref">MSS_5208</span></p>
         
         <p id="MSS_5209">
            ārāmaiḥ sadanairhayairgajavarairgānaiḥ parikrīḍanair vādyairyauvanagarvamañjulatarairvṛndaiśca
            vāmabhruvām /<br />
            muktiḥ syād yadi tadvihāya sakalaṃ caitat pravīṇā narāḥ kartuṃ hanta tapastu muktisukhadaṃ
            kasmādaraṇyaṃ gatāḥ //
             <span class="ref">MSS_5209</span></p>
         
         <p id="MSS_5210">
            ārāmo'yamanargalena balinā bhagnaḥ samagro mayety antaḥsaṃbhṛtaharṣavardhitamadodagraḥ
            kimunmādyasi /<br />
            mātaṅga prativarśameva bhavato bhāvī nidāghajvaras tatrāpi pratikāramarhasi sakhe
            samyak samālocitum //
             <span class="ref">MSS_5210</span></p>
         
         <p id="MSS_5211">
            āripsunā mantrabalānvitena prāgeva kāryo nipuṇaṃ vicāraḥ /<br />
            doṣṇāṃ balān mantrabalaṃ garīyaḥ śakro'surān mantrabalād vijigye //
             <span class="ref">MSS_5211</span></p>
         
         <p id="MSS_5212">
            ārirādhayiṣuḥ samyag anujīvī mahīpatim /<br />
            vidyāvinayaśilpādyair ātmānamupapādayet //
             <span class="ref">MSS_5212</span></p>
         
         <p id="MSS_5213">
            ārurukṣormuneryogaṃ karma kāraṇamucyate /<br />
            yogārūḍhasya tasyaiva śamaḥ kāraṇamucyate //
             <span class="ref">MSS_5213</span></p>
         
         <p id="MSS_5214">
            āruhya dūramagaṇita- raudrakleśā prakāśayantī svam /<br />
            vātapratīcchanapaṭī vahitramiva harasi māṃ sutanu //
             <span class="ref">MSS_5214</span></p>
         
         <p id="MSS_5215">
            āruhya nṛpatiḥ pūrvam indriyāśvān yaśīkṛtān /<br />
            kāmakrodhādikāñ jitvā ripūn ābhyantarāṃśca tān /
             <span class="ref">MSS_5215</span></p>
         
         <p id="MSS_5216">
            jayedātmānamevādau vijayāyānyavidviṣām /<br />
            ajitātmā hi vivaśo vaśīkuryāt kathaṃ parān //
             <span class="ref">MSS_5216</span></p>
         
         <p id="MSS_5217">
            āruhya śailaśikharaṃ tvadvadanāpahṛtakāntisarvasvaḥ /<br />
            pratikartumivordhvakaraḥ sthitaḥ purastān niśānāthaḥ //
             <span class="ref">MSS_5217</span></p>
         
         <p id="MSS_5218">
            āruhyākrīdaśailasya candrakāntasthalīmimām /<br />
            nṛtyatyeṣa lasaccārucandrakāntaḥ śikhāvalaḥ //
             <span class="ref">MSS_5218</span></p>
         
         <p id="MSS_5219">
            ārūḍhaḥ patita iti svasaṃbhavo'pi svacchānāṃ pariharaṇīyatāmupaiti /<br />
            karṇebhyaścyutamasitotpalaṃ vadhūnāṃ vīcībhistaṭamanu yannirāsurāpaḥ //
             <span class="ref">MSS_5219</span></p>
         
         <p id="MSS_5220">
            ārūḍhakṣitipālabhālavigalatsvedāmbusekoddhatā bherījhāṃkṛticāpaṭaṃkṛticamatkārollasanm
            ānasā /<br />
            kṣubhyatkṣoṇitalaṃsphuratkhurapuṭaṃ cañcaccalatkeśaraṃ mandabhrāntavilocana pratidiśaṃ
            nṛtyanti vājivrajāḥ //
             <span class="ref">MSS_5220</span></p>
         
         <p id="MSS_5221">
            ārūḍhaveṇutaruṇādharavibhrameṇa mādhuryaśālivadanāmbujamudvahantī /<br />
            ālokyatāṃ kimanayā vanadevatā vaḥ kaiśorake vayasi kāpi ca kāntiyaṣṭiḥ //
             <span class="ref">MSS_5221</span></p>
         
         <p id="MSS_5222">
            ārūḍhasya citāṃ kṛtānumaraṇodyogapriyāliṅganaṃ puṇḍrekṣudravapānamulbaṇamahāmohapraluptasmṛte
            ḥ /<br />
            vītāsoravataṃsamālyavalayāmodaśca yādṛg bhaved bhāvānāṃ subhagaḥ svabhāvamahimā niścetasas
            tādṛśaḥ //
             <span class="ref">MSS_5222</span></p>
         
         <p id="MSS_5223">
            ārūḍhasvāmiko'śvaḥ syād vittacintitasiddhaye /<br />
            sarveṣāṃ suratakrīḍā dṛṣṭādau bhogalabdhaye //
             <span class="ref">MSS_5223</span></p>
         
         <p id="MSS_5224">
            ārūḍhāntarayauvanasya parito goṣṭhīranubhrāmyatas tattat tāsu manogataṃ sunibhṛtaṃ
            saṃvyācikīrṣorhareḥ /<br />
            vegāducchalitāsphuṭākṣaradaśāgarbhās trapāgauravāt pratyañco valitā bhavantu bhavatāṃ
            kṛtyāya vāgūrmayaḥ //
             <span class="ref">MSS_5224</span></p>
         
         <p id="MSS_5225">
            ārūḍho malayāniladvipavaraṃ yukto vilāsānugaiḥ pītaḥ puṣpavilocanairnavalatāpaurāṅganānāṃ
            gaṇaiḥ /<br />
            abhrāmyad vanapattane madhumahīpālaḥ sphuratkokilā- līlālāpamiladbhramadbhramarikājhāṃkārabherīr
            avaiḥ //
             <span class="ref">MSS_5225</span></p>
         
         <p id="MSS_5226">
            ārūḍho vāsayaṣṭiṃ gṛhavalabhitale duṣṭamārjārakeṇa krūrāsyaṃ grasyamānaḥ sakṛdapi
            śanakairyad vicukrośa kīraḥ /<br />
            gaṅgeti svāminīṃ svāmayamamarapaterlabdhavānāsanārdhaṃ yastu traisrotasāmbhaḥ spṛśati
            mṛśati vā tatkathāṃ ke vidantu //
             <span class="ref">MSS_5226</span></p>
         
         <p id="MSS_5227">
            ārogyaṃ ciramaśvinī narapate toṣaṃ śivaḥ keśavaḥ kalyāṇaṃ tava sarvadā śaśiravī proddīpanaṃ
            devatāḥ /<br />
            brahmādyāḥ sakalāḥ subhadramavanaṃ gauryādayo mātaraḥ kurvāte kurute karoti kurutaḥ
            kurvanti kurvantu ca //
             <span class="ref">MSS_5227</span></p>
         
         <p id="MSS_5228">
            ārogyaṃ paramānandaḥ sukhamutsāha eva ca /<br />
            aiśvaryaṃ priyasaṃbhogaṃ vinā sarvaṃ nirarthakam //
             <span class="ref">MSS_5228</span></p>
         
         <p id="MSS_5229">
            ārogyaṃ bhāskarādicchec śriyamicched hutāśanāt /<br />
            jñānaṃ maheśvarādicchen mokṣamicchej janārdanāt //
             <span class="ref">MSS_5229</span></p>
         
         <p id="MSS_5230">
            ārogyaṃ bhāskarādicched dhanamicched hutāśanāt /<br />
            maheśvarāj jñānamicchen muktimicchej janārdanāt //
             <span class="ref">MSS_5230</span></p>
         
         <p id="MSS_5231">
            ārogyaṃ vidvattā sajjanamaitrī mahākule janma /<br />
            svādhīnatā ca puṃsāṃ mahadaiśvaryaṃ vināpyarthaiḥ //
             <span class="ref">MSS_5231</span></p>
         
         <p id="MSS_5232">
            ārogyaṃ saubhāgyaṃ dhanāḍhyatā nāyakatvamānandaḥ /<br />
            kṛtapuṇyasya syādiha sadā jayo vāñchitāvāptiḥ //
             <span class="ref">MSS_5232</span></p>
         
         <p id="MSS_5233">
            ārogyabuddhivinayodyamaśāstrarāgāḥ pañcāntarāḥ paṭhanasiddhiguṇā bhavanti /<br />
            ācāryapustakanivāsasahāyakarṇā bāhyāstu pañca paṭhanaṃ parivardhayanti //
             <span class="ref">MSS_5233</span></p>
         
         <p id="MSS_5234">
            ārogyamānṛṇyamavipravāsaḥ sadbhirmanuṣyaiḥ saha saṃprayogaḥ /<br />
            svapratyayā vṛttirabhītavāsaḥ ṣaḍ jīvalokasya sukhāni rājan //
             <span class="ref">MSS_5234</span></p>
         
         <p id="MSS_5235">
            ārogyalakṣmīrupayāti pitta- jvarāturaṃ reṇukaṣāyabhājam /<br />
            mā tvaṃ yathā ratnakale smarārtā kṛtaprakopapraśamā sakhībhiḥ //
             <span class="ref">MSS_5235</span></p>
         
         <p id="MSS_5236">
            āroḍhuṃ varamaupavāhyamapahartuṃ sundarī kanyakā bhoktuṃ bhogamupasthitaṃ sukhamalaṃkartuṃ
            ca ratnaistanum /<br />
            samnahyantyamṛtāndhaso hi śamite yenaiva hālāhale sa svāmī mama daivataṃ taditaro
            nāmnāpi na mnāyate //
             <span class="ref">MSS_5236</span></p>
         
         <p id="MSS_5237">
            āropayasi mudhā kiṃ nāhamabhijñā kila tvadaṅkasya /<br />
            divyaṃ varṣasahasraṃ sthitveti na yuktamabhidhātum //
             <span class="ref">MSS_5237</span></p>
         
         <p id="MSS_5238">
            āropitaḥ pṛthunitambataṭe taruṇyā kaṇṭhe ca bāhulatayā niviḍaṃ gṛhītaḥ /<br />
            uttuṅgapīnakucanirbharapīḍito'yaṃ kumbhaḥ karīṣadahanasya phalāni bhuṅkte //
             <span class="ref">MSS_5238</span></p>
         
         <p id="MSS_5239">
            āropitā api prājyā guṇā lokeṣu pūjitaiḥ /<br />
            pūjayantīha dṛṣṭāntaḥ pratimā dyuḥsadāṃ nanu //
             <span class="ref">MSS_5239</span></p>
         
         <p id="MSS_5240">
            āropitā śilāyām aśmeva tvaṃ bhaveti mantreṇa /<br />
            magnāpi pariṇayāpadi jāramukhaṃ vīkṣya hasitaiva //
             <span class="ref">MSS_5240</span></p>
         
         <p id="MSS_5241">
            āropyate'śmā śailāgraṃ yathā yatnena bhūyasā /<br />
            nipātyate sukhenādhas tathātmā guṇadoṣayoḥ //
             <span class="ref">MSS_5241</span></p>
         
         <p id="MSS_5242">
            ārohaṇaṃ govṛṣakuñjarāṇāṃ prāsādaśailāgravanaspatīnām /<br />
            viṣṭhānulepo rudhiraṃ mṛtaṃ ca svapneṣvagamyāgamanaṃ ca dhanyam //
             <span class="ref">MSS_5242</span></p>
         
         <p id="MSS_5243">
            ārohaṇāya tava sajja ivāsti tatra sopānaśobhivapuraśmavalicchaṭābhiḥ /<br />
            bhogīndraveṣṭaśataghṛṣṭikṛtābhirabdhi- kṣubdhācalaḥ kanakaketakagotragātri //
             <span class="ref">MSS_5243</span></p>
         
         <p id="MSS_5244">
            ārohatu giriśikharaṃ samudramullaṅghya yātu pātālam /<br />
            vidhilikhitākṣaramālaṃ phalati kapālaṃ na bhūpālaḥ //
             <span class="ref">MSS_5244</span></p>
         
         <p id="MSS_5245">
            ārohatyavanīruhaḥ praviśati śvabhraṃ nagaiḥ spardhate khaṃ vyāledhi viceṣṭate kṣititale
            kuñjodare līya /<br />
            antarbhrāmyati koṭarasya virasatyālambate vīrudhaḥ kiṃ tad yanna karoti mārutavaśaṃ
            yātah kṛśānurvane //
             <span class="ref">MSS_5245</span></p>
         
         <p id="MSS_5246">
            ārohanti sukhāsanānyapaṭavo nāgān hayāṃs tajjuṣas tāmbūlādyupabhuñjate naṭaviṭāḥ khādanti
            hastyādayaḥ /<br />
            prāsāde caṭakādayo'pi nivasantyete na pātraṃ stuteḥ sa stutyo bhuvane prayacchati
            kṛtī lokāya yah kāmitām //
             <span class="ref">MSS_5246</span></p>
         
         <p id="MSS_5247">
            ārohavallībhirivāmbudhārā- rājībhirābhūmivilambinībhiḥ /<br />
            saṃlakṣyate vyoma vaṭadrumābham ambhodharaśyāmadalaprakāśam //
             <span class="ref">MSS_5247</span></p>
         
         <p id="MSS_5248">
            ārjavaṃ cānṛśaṃsyaṃ ca damaścendriyanigrahaḥ /<br />
            eṣa sādhāraṇo dharmaś cāturvarṇye'bravīn manuḥ //
             <span class="ref">MSS_5248</span></p>
         
         <p id="MSS_5249">
            ārjavaṃ pratipadyasva putreṣu satataṃ vibho /<br />
            iha kīrtiṃ parāṃ prāpya pretya svargamavāpsyasi //
             <span class="ref">MSS_5249</span></p>
         
         <p id="MSS_5250">
            ārjavatvaṃ caturthaṃ ca pañcamaṃ dharmameva hi /<br />
            madhuratvaṃ tataḥ proktaṃ ṣaṣṭhameva varānane //
             <span class="ref">MSS_5250</span></p>
         
         <p id="MSS_5251">
            ārjavamamalakarāṇāṃ vinayo vararatnamukuṭānām /<br />
            dyūtaṃ durvyasanānāṃ strījitatā marutaṭīpiśācānām //
             <span class="ref">MSS_5251</span></p>
         
         <p id="MSS_5252">
            ārjavena dhṛtā dīkṣā yā no daivaṃ paraṃ prati /<br />
            atyantamānuṣīyābhyaḥ pīḍābhyas tadvimocanam //
             <span class="ref">MSS_5252</span></p>
         
         <p id="MSS_5253">
            ārjavena naraṃ yuktam ārjavāt savypatrapam /<br />
            aśaktimantaṃ manyanto dharṣayanti kubuddhayaḥ //
             <span class="ref">MSS_5253</span></p>
         
         <p id="MSS_5254">
            ārtatrāṇaparāyaṇena kariṇā dāhādimūleti yad vākyaṃ cakradhareṇa nakramukhato hākārarorīkṛtam
            /<br />
            yaḥ stambhe karatāḍanadhvanirabhūt karṇe surasyāpyaho hā kṛṣṇeti yadakṣayaṃ sa bhagavān
            pāyādapāyājjagat //
             <span class="ref">MSS_5254</span></p>
         
         <p id="MSS_5255">
            ārtaduḥkhyaparitrāṇadurgatādi yathākramam /<br />
            pātramāhurdayālūnām alābhe guṇavāniti //
             <span class="ref">MSS_5255</span></p>
         
         <p id="MSS_5256">
            ārtadrutasvarajñā vibhinnadīnaprabhinnalaghuraudrāḥ /<br />
            nindyāḥ śubhāstu śabdāḥ pramuditaparipūrṇadṛḍhaśāntāḥ //
             <span class="ref">MSS_5256</span></p>
         
         <p id="MSS_5257">
            ārtasya me praṇamato jagadantarātman paśyan na paśyasi vibho na śṛṇoṣi śṛṇvan /<br />
            durdaivakumbhajanuṣā nanu sāṃprataṃ me pītastadīyakaruṇāvaruṇālayo'pi //
             <span class="ref">MSS_5257</span></p>
         
         <p id="MSS_5258">
            ārtā devān namasyanti tapaḥ kurvanti rogiṇaḥ /<br />
            nirdhanā dānamicchanti vṛddhā nārī pativratā //
             <span class="ref">MSS_5258</span></p>
         
         <p id="MSS_5259">
            ārtānāmārtisaṃbandhaṃ prītiviśrāmakāraṇam /<br />
            kena ratnamidaṃ sṛṣṭaṃ mitramityakṣaradvayam //
             <span class="ref">MSS_5259</span></p>
         
         <p id="MSS_5260">
            ārtānāmiha jantūnām ārticchedaṃ karoti yaḥ /<br />
            śaṅkhacakragadāhīno dvibhujaḥ parameśvaraḥ //
             <span class="ref">MSS_5260</span></p>
         
         <p id="MSS_5261">
            ārtārte mudite hṛṣṭā proṣite malinā kṛśā /<br />
            mṛte mriyeta yā patyau sā strī jñeyā pativratā //
             <span class="ref">MSS_5261</span></p>
         
         <p id="MSS_5262">
            ārteṣu dīyate dānaṃ śūnyaliṅgasya pūjanam /<br />
            anāthapretasaṃskāram aśvamedhaphalaṃ labhet //
             <span class="ref">MSS_5262</span></p>
         
         <p id="MSS_5263">
            ārteṣu vipreṣu dayānvitaśca yacchraddhayā svalpamupaiti dānam /<br />
            anantapāraṃ samupaiti rājan yaddīyate tanna labhed dvijebhyaḥ //
             <span class="ref">MSS_5263</span></p>
         
         <p id="MSS_5264">
            ārto matsadṛśo nānyas tvatto nānyaḥ kṛpāparaḥ /<br />
            tulya evāvayoryogaḥ kathaṃ nātha na pāsi mām //
             <span class="ref">MSS_5264</span></p>
         
         <p id="MSS_5265">
            ārto vā yadi vā trastaḥ pareṣāṃ śaraṇāgataḥ /<br />
            ariḥ prāṇān parityajya rakṣitavyaḥ kṛtātmanā //
             <span class="ref">MSS_5265</span></p>
         
         <p id="MSS_5266">
            ārdrakīkasamukhaḥ purataśced dṛśyate bhavati tacchubhadaḥ śvā /<br />
            carma śuṣkamathavāsthi viśuṣkaṃ bibhradeṣa maraṇaṃ vidadhāti //
             <span class="ref">MSS_5266</span></p>
         
         <p id="MSS_5267">
            ārdramapi stanajaghanān- nirasya sutanu tvayaitadunmuktam /<br />
            khasthamavāptumiva tvāṃ tapanāṃśūnaṃśukaṃ pibati //
             <span class="ref">MSS_5267</span></p>
         
         <p id="MSS_5268">
            ārdrāṃ kaṇṭhe mukhābjasrajamavanamayatyambikā jānulambāṃ sthāne kṛtvendulekhāṃ nibiḍayati
            jaṭāḥ pannagendreṇa nandī /<br />
            kālaḥ kṛttiṃ nibadhnātyupanayati kare kālarātriḥ kapālaṃ śaṃbhornṛtyāvatāre pariṣaditi
            pṛthagvyāpṛtā vaḥ punātu //
             <span class="ref">MSS_5268</span></p>
         
         <p id="MSS_5269">
            ārdrālaktakamasyāś caraṇaṃ mukhamārutena vījayitum /<br />
            pratipannaḥ prathamataraḥ saṃprati sevāvakāśo me //
             <span class="ref">MSS_5269</span></p>
         
         <p id="MSS_5270">
            āryakarmaṇi rajyante bhūtikarmāṇi kurvate /<br />
            hitaṃ ca nābhyasūyanti paṇḍitā bharatarṣabha //
             <span class="ref">MSS_5270</span></p>
         
         <p id="MSS_5271">
            āryajananinditānāṃ pāpaikarasaprakāśanārīṇām /<br />
            etāvāneva guṇo yadabhīṣṭasamāgamo nirāvaraṇaḥ //
             <span class="ref">MSS_5271</span></p>
         
         <p id="MSS_5272">
            āryajuṣṭamidaṃ vṛttam iti vijñāya śāśvatam /<br />
            santaḥ parārthaṃ kurvāṇā nāvekṣante pratikriyām //
             <span class="ref">MSS_5272</span></p>
         
         <p id="MSS_5273">
            āryatā puruṣajñānaṃ śauryaṃ karuṇaveditā /<br />
            sthaulalakṣyaṃ ca satatam udāsīnaguṇodayaḥ //
             <span class="ref">MSS_5273</span></p>
         
         <p id="MSS_5274">
            āryatvaṃ ca caturthaṃ ca pañcamaṃ dharmameva hi /<br />
            ṣaṣṭhaṃ satītvaṃ dṛḍhatā saptamaṃ sāhaso'ṣṭamam //
             <span class="ref">MSS_5274</span></p>
         
         <p id="MSS_5275">
            āryadeśakularūpabalāyur- buddhibandhuramavāpya naratvam /<br />
            dharmakarma na karoti jaḍo yaḥ potamujjhati payodhigataḥ saḥ //
             <span class="ref">MSS_5275</span></p>
         
         <p id="MSS_5276">
            āryaputra pitā mātā bhrātā putras tathā snuṣā /<br />
            svāni puṇyāni bhuñjānāḥ svaṃ svaṃ bhāgyamupāsate //<br />
            bharturbhāgyaṃ tu bhāryaikā prāpnoti puruṣarṣabha //
             <span class="ref">MSS_5276</span></p>
         
         <p id="MSS_5277">
            āryānaṅga mahāvrataṃ vidadhatā vindhyānilaiḥ pāraṇāṃ kṛtvā sāṅgamakāri kena muralākūle
            kaṭhoraṃ tapaḥ /<br />
            yenāsyā ratikhedameduramṛduśvāsādhivāsaspṛśaḥ pīyante'dharasīdhavo vihasitajyotsnopadaṃśaṃ
            rahaḥ //
             <span class="ref">MSS_5277</span></p>
         
         <p id="MSS_5278">
            āryā mukhe tu capalā tathāpi caryā na me yataḥ sā tu /<br />
            dakṣā gṛhakṛtyeṣu ta- thā duḥkhe bhavati duḥkhārtā //
             <span class="ref">MSS_5278</span></p>
         
         <p id="MSS_5279">
            ārye karmaṇi yuñjānaḥ pāpe vā punarīśvaraḥ /<br />
            vyāpya bhūtāni carate na cāyamiti lakṣyate //
             <span class="ref">MSS_5279</span></p>
         
         <p id="MSS_5280">
            āryeṇa sukaraṃ hyāhury āryakarma dhanaṃjaya /<br />
            anāryakarma tvāryeṇa suduṣkarataraṃ bhuvi //
             <span class="ref">MSS_5280</span></p>
         
         <p id="MSS_5281">
            ālakṣya dantamukulān animittahāsair avyaktavarṇaramaṇīyavacaḥ pravṛttīn /<br />
            aṅkāśrayapraṇayinas tanayān vahanto dhanyās tadaṅgarajasā malinībhavanti //
             <span class="ref">MSS_5281</span></p>
         
         <p id="MSS_5282">
            ā laṅkānāthanārīstanataralapayovīcimudrāt samudrād ā svargaṅgātaraṅgāvaliviralaśilādustarāduttarādreḥ
            /<br />
            ā prākśailāsurastrīsuratagativido magnabhāsvanmṛgāṅkād ā ca prācetasābdherbhavatu
            mama puraḥ ko'pi yadyasti vīraḥ //
             <span class="ref">MSS_5282</span></p>
         
         <p id="MSS_5283">
            ālapati pikavadhūriva paśyati hariṇīva calati haṃsīva /<br />
            sphurati taḍillatikeva svadate tuhināṃśulekheva //
             <span class="ref">MSS_5283</span></p>
         
         <p id="MSS_5284">
            ālapa yathā yathecchasi yuktaṃ tava kitava kimapavārayasi /<br />
            strījātilāñchanamasau jīvitaraṅkā sakhī subhaga //
             <span class="ref">MSS_5284</span></p>
         
         <p id="MSS_5285">
            ālambihemaraśanāh stanasaktahārāḥ kandarpadarpaśithilīkṛtagātrayaṣṭyaḥ /<br />
            māse madhau madhurakokilabhṛṅganādair nāryo haranti hṛdayaṃ prasabhaṃ narāṇām //
             <span class="ref">MSS_5285</span></p>
         
         <p id="MSS_5286">
            ālambe jagadālambe herambacaraṇāmbuje /<br />
            śuṣyanti yadrajaḥ sparśāt sadyaḥ pratyūhavārdhayaḥ //
             <span class="ref">MSS_5286</span></p>
         
         <p id="MSS_5287">
            ālambyāṅgaṇavāṭikāparisare svecchānatāṃ śākhikāṃ keyūrībhavadalpaśeṣavalayā bālā samastaṃ
            dinam /<br />
            sā daivopahṛtasya mūḍhamanaso bhagnāvadheradya me panthānaṃ vivṛtāśruṇā vadanakenālokya
            kiṃ vakṣyati //
             <span class="ref">MSS_5287</span></p>
         
         <p id="MSS_5288">
            ālambhyāṅgaṇavāpikāparisare cūtadrume mañjarīṃ sarpatsāndraparāgalampaṭaraṇadbhṛṅgāṅganāśobhinīm
            /<br />
            manye svāṃ tanumuttarīyaśakalenācchādya bālā sphurat- kaṇṭhadhvānanirodhakampitakucaśvāsodgamā
            roditi //
             <span class="ref">MSS_5288</span></p>
         
         <p id="MSS_5289">
            ālavāle sthitaṃ toyaṃ śoṣaṃ na bhajate yadā /<br />
            ajīrṇaṃ tad vijānīyān na deyaṃ tādṛśe jalam //
             <span class="ref">MSS_5289</span></p>
         
         <p id="MSS_5290">
            ālasyaṃ kuru pāpakarmaṇi bhava krūraḥ krudhas tāḍane naiṣṭhuryaṃ bhaja lobhamohaviṣaye
            nidrāṃ samādhau hareḥ /<br />
            jāḍyaṃ gaccha parāpavādakathane drohaṃ vidhehi smare doṣā eva guṇatvamevamakhilā yāsyanti
            cetas tava //
             <span class="ref">MSS_5290</span></p>
         
         <p id="MSS_5291">
            ālasyaṃ prathamaṃ paścād vyādhipīḍā prajāyate /<br />
            pramādaḥ saṃśayasthāne cittasyehānavasthitiḥ //
             <span class="ref">MSS_5291</span></p>
         
         <p id="MSS_5292">
            ālasyaṃ madamohau ca cāpalaṃ goṣṭhireva ca /<br />
            stabdhatā cābhimānitvaṃ tathātyāgitvameva ca /<br />
            ete vai sapta doṣāstu sadā vidyārthināṃ matāḥ //
             <span class="ref">MSS_5292</span></p>
         
         <p id="MSS_5293">
            ālasyaṃ yadi na bhavej jagatyanarthaḥ ko na syād bahudhanako bahuśruto vā /<br />
            ālasyādiyamavaniḥ sasāgarāntā saṃpūrṇā narapaśubhiśca nirdhanaiśca //
             <span class="ref">MSS_5293</span></p>
         
         <p id="MSS_5294">
            ālasyaṃ strīsevā sarogatā janmabhūmivātsalyam /<br />
            saṃtoṣo bhīrutvaṃ ṣaḍ vyāghātā mahattvasya //
             <span class="ref">MSS_5294</span></p>
         
         <p id="MSS_5295">
            ālasyaṃ sthiratāmupaiti bhajate cāpalyamudyogitāṃ mūkatvaṃ mitabhāṣitāṃ vitanute maugdhyaṃ
            bhavedārjavam /<br />
            pātrāpātravicārabhāvaviraho yacchatyudārātmatāṃ mātarlakṣmi tava prasādavaśato doṣā
            api syurguṇāḥ //
             <span class="ref">MSS_5295</span></p>
         
         <p id="MSS_5296">
            ālasyaṃ harati prajñāṃ dhanamāyuryaśo balam /<br />
            yasminnāste tadālasyaṃ sarvadoṣākarastu saḥ //
             <span class="ref">MSS_5296</span></p>
         
         <p id="MSS_5297">
            ālasyaṃ hi manuṣyāṇāṃ śarīrastho mahān ripuḥ /<br />
            nāstyudyamasamo bandhuḥ kṛtvā yaṃ nāvasīdati //
             <span class="ref">MSS_5297</span></p>
         
         <p id="MSS_5298">
            ālasyamapi pārīndraṃ pratipadya vijṛmbhate /<br />
            hatabhāgaṃ prayatno'pi pratihanyata eva hā //
             <span class="ref">MSS_5298</span></p>
         
         <p id="MSS_5299">
            ālasyāt susahāyo'pi na gacchatyudayaṃ janaḥ /<br />
            hastāgrāsphālito bhūmau toyārdra iva kandukaḥ //
             <span class="ref">MSS_5299</span></p>
         
         <p id="MSS_5300">
            ālasyena hatā vidyā parahastagatāḥ striyaḥ /<br />
            alpabījaṃ hataṃ kṣetraṃ hataṃ sainyamanāyakam //
             <span class="ref">MSS_5300</span></p>
         
         <p id="MSS_5301">
            ālānaṃ jayakuñjarasya dṛṣadāṃ seturvipadvāridheḥ pūrvādriḥ karavālacaṇḍamahaso līlopadhānaṃ
            śriyaḥ /<br />
            saṃgrāmāmṛtasāgarapramathanakrīḍāvidhau mandaro rājan rājati vīravairivanitāvaidhavyadaste
            bhujaḥ //
             <span class="ref">MSS_5301</span></p>
         
         <p id="MSS_5302">
            ālānatvaruṣevaitā dantibhirvṛkṣapaṅktayaḥ /<br />
            sphurat kaṭakaṭārāvaṃ pātyante kṛtacitkṛtaiḥ //
             <span class="ref">MSS_5302</span></p>
         
         <p id="MSS_5303">
            ālānamunmūlya sukhābhidhānaṃ tāruṇyanāge gamanodyate'smin /<br />
            palāyite kāmigaṇe'ṅganānāṃ vimardabhītyeva kucāḥ patanti //
             <span class="ref">MSS_5303</span></p>
         
         <p id="MSS_5304">
            ālāne gṛhyate hastī vājī valgāsu gṛhyate /<br />
            hṛdaye gṛhyate nārī yadīdaṃ nāsti gamyatām //
             <span class="ref">MSS_5304</span></p>
         
         <p id="MSS_5305">
            ālāpaṃ kalakaṇṭhikā na kurute kīrā na dhīradhvaniṃ vyāhāraṃ kalayanti komalagiraḥ
            kūjanti no barhiṇaḥ /<br />
            nīrāḍambaradurdināmbaratale dūre dvirephadhvaniḥ kākāḥ kevalameva keṅkṛtaravaiḥ kurvanti
            karṇajvaram //
             <span class="ref">MSS_5305</span></p>
         
         <p id="MSS_5306">
            ālāpaḥ smitakaumudīsahacaro dṛṣṭiḥ praharṣojjvalā bhrūrnṛtyādhvaradīkṣitā caraṇayornyāsaḥ
            same bhaṅguraḥ /<br />
            veśeṣu kṣaṇikaspṛhā madavidherbandho na vādāśrayas tanvyā naikavikārabhūrmadhumadaprāyo
            madaḥ sphūrjati //
             <span class="ref">MSS_5306</span></p>
         
         <p id="MSS_5307">
            ālāpamālinikarasya niśamya bhītā mugdhā vilokya vadanaṃ mukuraṃ jahāti /<br />
            mandaṃ na niśvasiti manmathavedanārtā kīrendu māruta bhayāt kimu manna bhūpa //
             <span class="ref">MSS_5307</span></p>
         
         <p id="MSS_5308">
            ālāpayatyakāryāṇi kiṃcidākhyāti vā svayam /<br />
            yā na prayāti śayanaṃ sāpyanutpannasaspṛhā //
             <span class="ref">MSS_5308</span></p>
         
         <p id="MSS_5309">
            ālāpād gātrasaṃsparśāt saṃsargāt sahabhojanāt /<br />
            āsanāc śayanād yānāt pāpaṃ saṃkramate nṛṇām //
             <span class="ref">MSS_5309</span></p>
         
         <p id="MSS_5310">
            ālāpān bhrūvilāso viralayati lasadbāhuvikṣiptiyātaṃ nīvigranthiṃ prathimnā pratanayati
            manāṅmadhyanimno nitambaḥ /<br />
            utpuṣyatpārśvamūrcchatkucaśikharamuro nūnamantaḥsmareṇa spṛṣṭā kodaṇḍakoṭyā hariṇaśiśudṛśo
            dṛśyateyauvanaśrīḥ //
             <span class="ref">MSS_5310</span></p>
         
         <p id="MSS_5311">
            ālāpairmadhuraiśca kāścidaparānālokitaiḥ sasmitair anyān vibhramakalpanābhiritarānaṅgairanaṅgojjvalaiḥ
            /<br />
            ācāraiścaturaiḥ parānabhinavairanyān bhruvaḥ kampanair itthaṃ kāścana rañjayanti sudṛśo
            manye manastvanyathā //
             <span class="ref">MSS_5311</span></p>
         
         <p id="MSS_5312">
            āli kapālini jaṭile patyāvatyāgrahaistavālamiti /<br />
            haragatamiti duḥsahamapi muhurapi mukharānnigādayati gaurī //
             <span class="ref">MSS_5312</span></p>
         
         <p id="MSS_5313">
            āli kalpaya puraḥ karadīpaṃ candramaṇḍalamiti prathitena /<br />
            nanvanena pihitaṃ mama cakṣur maṅkṣu pāṇduratamogulakena //
             <span class="ref">MSS_5313</span></p>
         
         <p id="MSS_5314">
            āliṅgatyanyamanyaṃ ramayati vacasā līlayā vīkṣate'nyaṃ rodityanyasya hetoḥ kalayati
            śapathairanyamanyaṃ vṛṇoti /<br />
            śete cānyena sārdhaṃ śamanamupagatā cintayatyanyamanyaṃ strīmāyā duścaritrā jagadahitakarī
            kena kaṣṭena sṛṣṭā //
             <span class="ref">MSS_5314</span></p>
         
         <p id="MSS_5315">
            āliṅgadāpya gopīṃ tadbāhuṃ sahariraṃsayādhāya /<br />
            śrutveti niścinomyaham aṅgiṣu durvāratām anaṅgasya //
             <span class="ref">MSS_5315</span></p>
         
         <p id="MSS_5316">
            āliṅganādharasudhārasapānavakṣo- niṣpīḍanādividhirastu vidūrataste /<br />
            yattvaṃ vilokayasi cañcaladṛṅnipātair etāvataiva hariṇākṣi vayaṃ kṛtārthāḥ //
             <span class="ref">MSS_5316</span></p>
         
         <p id="MSS_5317">
            āliṅgante malayajatarūnāsvajante vanāntān āpṛcchante ciraparicitān mālayān nirjharaughān
            /<br />
            adya sthitvā draviḍamahilābhyantare śvaḥ prabhāte prasthātāro malayamarutaḥ kurvate
            saṃnidhānam //
             <span class="ref">MSS_5317</span></p>
         
         <p id="MSS_5318">
            āliṅganto vasudhāṃ nijakhuradalitāmivānunetumamī /<br />
            vadanavigatacaraṇā iva saṃlakṣyante javādaśvāḥ //
             <span class="ref">MSS_5318</span></p>
         
         <p id="MSS_5319">
            āliṅgannatisaurabhānavayavān bimbādharaṃ pāṭalaṃ cumbannākalayan payodharataṭīṃ śṛṇvan
            rutaṃ hāṃsakam /<br />
            paśyan vāniśamāyatāṃ dṛśamupaskurvaṃllavaṅgīrasaṃ bālāyāṃ sakalartusaṃgamasukhaṃ dhanyaḥ
            paraṃ manyate //
             <span class="ref">MSS_5319</span></p>
         
         <p id="MSS_5320">
            āliṅgan bhṛśamaṅgakāni sudṛśāmāsyāni cumbaṃ nayan vakṣojorunitambakaṇṭhanakharaśrīcitrabhāvaṃ
            nayan /<br />
            bimboṣṭhāmṛtamāpibañchithilayan nīvīṃ karakrīḍanā- saṅgenātisahāsakeliparamaḥ svairaṃ
            vicikrīḍa nā //
             <span class="ref">MSS_5320</span></p>
         
         <p id="MSS_5321">
            āliṅgayatyanunayatyavacumbayatyā- --- lokayatyanumṛjatyavagūhate ca /<br />
            pārśvaṃ vilokayati manmathabhāvabhinnā śūnyāntarā smarati kelikṛtaṃ samastam //
             <span class="ref">MSS_5321</span></p>
         
         <p id="MSS_5322">
            āliṅgase cārulatāṃ lavaṅgīm ācumbase cāmbujinīṃ krameṇa /<br />
            tāṃ cūtavallīṃ madhupa prakāmaṃ saṃtāḍayasyeva padaiḥ kimetat //
             <span class="ref">MSS_5322</span></p>
         
         <p id="MSS_5323">
            āliṅgitas tatra bhavān sāṃparāye jayaśriyā /<br />
            āśīḥparaṃparāṃ vandyāṃ karṇe kṛtvā kṛpāṃ kuru //
             <span class="ref">MSS_5323</span></p>
         
         <p id="MSS_5324">
            āliṅgitāḥ parairyānti praskhalanti same pathi /<br />
            avyaktāni ca bhāṣante dhanino madyapā iva //
             <span class="ref">MSS_5324</span></p>
         
         <p id="MSS_5325">
            āliṅgya pūrvāmanugṛhya yāmyāṃ saumyāṃ samālokya sahasrabhānuḥ /<br />
            samdhyāśrito'pyāpa nipātamabdhau tad vāruṇīsaṅgaphalaṃ cakāsti //
             <span class="ref">MSS_5325</span></p>
         
         <p id="MSS_5326">
            āliṅgya madhurahuṃkṛtim alasonmiṣadīkṣaṇāṃ rahaḥ kāntām /<br />
            yad bodhayanti suptāṃ janmani yūnāṃ tadeva phalam //
             <span class="ref">MSS_5326</span></p>
         
         <p id="MSS_5327">
            āliṅgya mandire ramye sadānandavidhāyini /<br />
            kāntā kāntaṃ kuraṅgākṣī kumbhikumbhapayodharā //
             <span class="ref">MSS_5327</span></p>
         
         <p id="MSS_5328">
            āli pālilalitau tava bhātaḥ karṇikārasakhakarṇi kapolau /<br />
            padmajena ratipañcabāṇayor darpaṇāviva suvarṇanirmitau //
             <span class="ref">MSS_5328</span></p>
         
         <p id="MSS_5329">
            āli bāliśatayā balirasmai dīyatāṃ balibhuje na kadāpi /<br />
            kevalaṃ hi kalakaṇṭhaśiśūnām eṣa eva kuśaleṣu nidānam //
             <span class="ref">MSS_5329</span></p>
         
         <p id="MSS_5330">
            ālirdivyauṣadhī proktā sūkṣmakaṇṭakasaṃvṛtā /<br />
            vimucyate viṣaiḥ prāṇī pītvā toyena tajjaṭām //
             <span class="ref">MSS_5330</span></p>
         
         <p id="MSS_5331">
            ālīcālitapadminīdalacalatsarvāṅgamaṅgīkṛt a- svāṅgāliṅganamarmarīkṛtanavāmbhojāliśay
            yā cirāt /<br />
            caitanyaṃ kathamapyupetya śanakairunmīlya netrāñcalaṃ bālā kevalameva śūnyahṛdayā
            śūnyaṃ jagat paśyati //
             <span class="ref">MSS_5331</span></p>
         
         <p id="MSS_5332">
            ālībhiḥ śapathairanekakapaṭaiḥ kuñjodaraṃ nītayā śūnyaṃ tac ca nirīkṣya vikṣubhitayā
            na prasthitaṃ na sthitam /<br />
            nyastāḥ kiṃtu navoḍhanīrajadṛśā kuñjopakaṇṭhe ruṣā tādṛgbhṛṅgakadambaḍambaracamatkāraspṛśo
            dṛṣṭayaḥ //
             <span class="ref">MSS_5332</span></p>
         
         <p id="MSS_5333">
            ālībhiḥ saha bhāṣitaṃ kimapi tadvartmāpi saṃvīkṣitaṃ pañceṣuḥ kusumairapūji kathamapyādhāya
            citte manāk /<br />
            tenāpi priya cet tathā mayi kṛpākārpaṇyamālambase prāṇeśa prabalaṃ tadatra nikhilaṃ
            tatprātikūlyaṃ vidheḥ //
             <span class="ref">MSS_5333</span></p>
         
         <p id="MSS_5334">
            ālīṣu kelīrabhasena bālā muhurmamālāpamupālapantī /<br />
            ārādupākarṇya giraṃ madīyāṃ saudāminīyāṃ suṣamāmayāsīt //
             <span class="ref">MSS_5334</span></p>
         
         <p id="MSS_5335">
            ālekhyaṃ gagane likhāmi bisinīsūtrairvayāmyambaraṃ svapnālokitamānayāmi kanakaṃ grathnāmi
            vapraṃ himaiḥ /<br />
            ityādyuktamapi sphuṭaṃ jaḍamatirjānāti satyaṃ nṛpo yastādṛktrapayā na vakti sa gataprauḍhiḥ
            paraṃ vañcyate //
             <span class="ref">MSS_5335</span></p>
         
         <p id="MSS_5336">
            ālekhyaṃ nijamullilekha vijane sollekhayā rekhayā saṃkalpānakarod vikalpabahulākalpānanalpānapi
            /<br />
            adrākṣīdaparaprajāpatimataṃ cakre ca tīvraṃ vrataṃ tvannirmāṇavidhau kiyanna vidadhe
            baddhāvadhāno vidhiḥ //
             <span class="ref">MSS_5336</span></p>
         
         <p id="MSS_5337">
            āloka eva vimukhī kvacidapi divase na dakṣiṇā bhavasi /<br />
            chāyeva tadapi tāpaṃ tvameva me harasi mānavati //
             <span class="ref">MSS_5337</span></p>
         
         <p id="MSS_5338">
            ālokatrastanārīkṛtasabhayamahānādadhāvajjanaugha- vyāptadvārapradeśapracurakalakalākarṇanastabdhacakṣuḥ
            /<br />
            kāṣṭhaṃ daṇḍaṃ gṛhāṇetyatimukharamukhais tāḍito loṣṭaghātair bhītaḥ sarpo gṛhasyānadhigatavivaraḥ
            koṇataḥ koṇameti //
             <span class="ref">MSS_5338</span></p>
         
         <p id="MSS_5339">
            ālokadānāc cakṣuṣmān prabhāyukto bhaven naraḥ /<br />
            tān dattvā nopahiṃseta na haren nopanāśayet //
             <span class="ref">MSS_5339</span></p>
         
         <p id="MSS_5340">
            dīpahartā bhavedandhas tamogatirasuprabhaḥ /<br />
            dīpapradaḥ svargaloke dīpamālī virājate //
             <span class="ref">MSS_5340</span></p>
         
         <p id="MSS_5341">
            ālokamārgaṃ sahasā vrajantyā kayācidudveṣṭanavāntamālyaḥ /<br />
            baddhuṃ na saṃbhāvita eva tāvat kareṇa ruddho'pi ca keśapāśaḥ //
             <span class="ref">MSS_5341</span></p>
         
         <p id="MSS_5342">
            ālokayati panthānaṃ dāsyatītyāgataḥ kila /<br />
            racayatyādarād veṇīṃ yadi nānyairvaśīkṛtā //
             <span class="ref">MSS_5342</span></p>
         
         <p id="MSS_5343">
            ālokayati payodharam upamandiramabhinavāmbubharanīlam /<br />
            dayitāracitacitānala- dhūmodgamaśaṅkayā pathikaḥ //
             <span class="ref">MSS_5343</span></p>
         
         <p id="MSS_5344">
            ālokayed buddhiguṇopapannaiś caraiśca dūtaiśca parapracāram /<br />
            etairviyukto bhavati kṣitīndro janairanetraiśca samānadharmā //
             <span class="ref">MSS_5344</span></p>
         
         <p id="MSS_5345">
            alokavantaḥ santyeva bhūyāṃso bhāskarādayaḥ /<br />
            kalāvāneva tu grāvadrāvakarmaṇi karmaṭhaḥ //
             <span class="ref">MSS_5345</span></p>
         
         <p id="MSS_5346">
            ālokaviśālā me sahasā timirapraveśavicchinnā /<br />
            unmīlitāpi dṛṣṭir nimīlitevāndhakāreṇa //
             <span class="ref">MSS_5346</span></p>
         
         <p id="MSS_5347">
            ā lokāntāt pratihatatamovṛttirāsāṃ prajānāṃ tulyodyogas tava dinakṛtaś cādhikāro mato
            naḥ /<br />
            tiṣṭhatyeṣa kṣaṇamadhipatirjyotiṣāṃ vyomamadhye ṣaṣṭhe bhāge tvamapi divasasyātmanaś
            chandavartī //
             <span class="ref">MSS_5347</span></p>
         
         <p id="MSS_5348">
            ālokāvadhi yadvaśena sugatiṃ vindanti bhūtānyasau dṛṣṭisnehavaśena sā vitanute vaṃśe
            bhujaṅgabhramam /<br />
            dakṣā bhogiṣu keṣucid viṣamitāṃ dṛṣṭiṃ nihantuṃ kṣaṇāt tānapyāśu vināśayet kṣaṇaruciḥ
            kācit kṣaṇasphūrjathuḥ //
             <span class="ref">MSS_5348</span></p>
         
         <p id="MSS_5349">
            ālokitaṃ gṛhaśikhaṇḍibhirutkalāpair haṃsairyiyāsubhirapākṛtamunmanaskaiḥ /<br />
            ākālikaṃ sapadi durdinamantarikṣam utkaṇṭhitasya hṛdayaṃ ca samaṃ ruṇaddhi //
             <span class="ref">MSS_5349</span></p>
         
         <p id="MSS_5350">
            ālokairatipāṭalairacaramāṃ vistārayadbhirdiśaṃ nakṣatradyutimākṣipadbhiracirādāśaṅkya
            sūryodayam /<br />
            puñjībhūya bhayādivāndhatamasaṃ manye dvirephacchalān mīlannīlasaroruhodarakuṭīkoṇāntare
            līyate //
             <span class="ref">MSS_5350</span></p>
         
         <p id="MSS_5351">
            ālokya komalakapolatalābhiṣikta- vyaktānurāgasubhagāmabhirāmamūrtim /<br />
            paśyaiṣa bālyamativṛtya vivartamānaḥ śṛṅgārasīmani taraṅgitamātanoti //
             <span class="ref">MSS_5351</span></p>
         
         <p id="MSS_5352">
            ālokya candramasamabhyuditaṃ samantād udvelladūrmivicalatkalaśāmburāśeḥ /<br />
            viṣvagvisāriparamāṇuparaṃparaiva jyotsnātmanā jagadidaṃ dhavalīkaroti //
             <span class="ref">MSS_5352</span></p>
         
         <p id="MSS_5353">
            ālokya cikuranikaraṃ satataṃ sumano'dhivāsayogyaṃ te /<br />
            kāmo nijaṃ niṣaṅgaṃ parivṛtyāmṛśati sāśaṅkaḥ //
             <span class="ref">MSS_5353</span></p>
         
         <p id="MSS_5354">
            ālokya pāṇī suvimṛjya netre talpāt samutthāya vidhāya bhūṣām /<br />
            ācumbya kāntaṃ paridhāya vāso yāntī salajjā hṛdayaṃ dunoti //
             <span class="ref">MSS_5354</span></p>
         
         <p id="MSS_5355">
            ālokya priyatamamaṃśuke vinīvau yattasthe namitamukhendu mānavatyā /<br />
            tannūnaṃ padamavalokayāṃbabhūve mānasya drutamapayānamāsthitasya //
             <span class="ref">MSS_5355</span></p>
         
         <p id="MSS_5356">
            ālokya sundari mukhaṃ tava mandahāsaṃ nandantymandamaravindadhiyā milindāḥ /<br />
            kiṃ cāsitākṣi mṛgalāñchanasaṃbhrameṇa cañcūpuṭaṃ caṭulayanti ciraṃ cakorāḥ //
             <span class="ref">MSS_5356</span></p>
         
         <p id="MSS_5357">
            ālocanaṃ ca vacanaṃ ca nigūhanaṃ ca yāsāṃ smarannamṛtavat sarasaṃ kṛśas tvam /<br />
            tāsāṃ kimaṅga piśitāsrapurīṣapātraṃ gātraṃ smaran mṛgadṛśāṃ na nirākulo'si //
             <span class="ref">MSS_5357</span></p>
         
         <p id="MSS_5358">
            ālocya vākyaṃ svayamantarātmā hṛṣṭaḥ parānandamiva praviṣṭaḥ /<br />
            prāyeṇa bhāvīni bhavanti vastūny ālocyamānāni manoharāṇi //
             <span class="ref">MSS_5358</span></p>
         
         <p id="MSS_5359">
            āloḍya sarvaśāstrāṇi purāṇānyuttamottamāḥ /<br />
            vicintya sarvabhūteṣu dayāṃ kurvanti sādhavaḥ //
             <span class="ref">MSS_5359</span></p>
         
         <p id="MSS_5360">
            āloḍya sarvaśāstrāṇi vicāryaivaṃ punaḥ punaḥ /<br />
            idamekaṃ suniṣpannaṃ dhyeyo nārāyaṇaḥ sadā //
             <span class="ref">MSS_5360</span></p>
         
         <p id="MSS_5361">
            ālolāmalakāvalīṃ vilulitāṃ bibhraccalatkuṇḍalaṃ kiṃcinmṛṣṭaviśeṣakaṃ tanutaraiḥ svedāmbhasāṃ
            jālakaiḥ /<br />
            tanvyā yat suratāntatāntanayanaṃ vaktraṃ rativyatyaye tat tvāṃ pātu cirāya kiṃ hariharabrahmādibhirdevataiḥ
            //
             <span class="ref">MSS_5361</span></p>
         
         <p id="MSS_5362">
            ālolairupagamyate madhukaraiḥ keśeṣu mālyagrahaḥ kāntiḥ kāpi kapolayoḥ prathayate
            tāmbūlamantargatam /<br />
            aṅgānāmanulepanaṃ parimalairālepanaprakriyā veṣaḥ ko'pi sarojasundaradṛśaḥ sūte sukhaṃ
            cakṣuṣoḥ //
             <span class="ref">MSS_5362</span></p>
         
         <p id="MSS_5363">
            ālohitamākalayan kandalamutkampitaṃ madhukareṇa /<br />
            saṃsmarati pathiṣu pathiko dayitāṅgulitarjanālalitam //
             <span class="ref">MSS_5363</span></p>
         
         <p id="MSS_5364">
            āvaktrendu tadaṅgameva sṛjataḥ sraṣṭuḥ samagrastviṣāṃ koṣaḥ śoṣamagādagādhajagatīśilpe'pi
            nālpāyitaḥ /<br />
            niḥśeṣadyutimaṇḍalavyayavaśādīṣallabhaist attanū- śeṣaḥ keśamayaḥ kimandhatamasastomairabhūnnirmitaḥ
            //
             <span class="ref">MSS_5364</span></p>
         
         <p id="MSS_5365">
            āvatsaramahibhītir na syād asya prabhāveṇa /<br />
            śukanāsāṃ ca pibed yo jalapiṣṭāṃ tasya bhīrnāsti //
             <span class="ref">MSS_5365</span></p>
         
         <p id="MSS_5366">
            āvayoryodhamukhyābhyāṃ madarthaḥ sādhyatāmiti /<br />
            yasmin paṇaḥ prakriyate sa saṃdhiḥ puruṣāntaraḥ //
             <span class="ref">MSS_5366</span></p>
         
         <p id="MSS_5367">
            āvarjita iva vinayād īṣanmadhurasmitānanasarojaḥ /<br />
            aṅkārpitakarayugalaḥ kalayati vijñaptimīkṣito nṛpateḥ //
             <span class="ref">MSS_5367</span></p>
         
         <p id="MSS_5368">
            āvarjitā kiṃcid iva stanābhyāṃ vāso vasānā taruṇārkarāgam /<br />
            paryāptapuṣpastabakāvanamrā saṃcāriṇī pallavinī lateva //
             <span class="ref">MSS_5368</span></p>
         
         <p id="MSS_5369">
            āvarjitālakāli śvāsotkampastanārpitaikabhujam /<br />
            śayanaṃ rativivaśatanoḥ smarāmi śithilāṃśukaṃ tasyāḥ //
             <span class="ref">MSS_5369</span></p>
         
         <p id="MSS_5370">
            āvartaḥ kakude yasya kakudī sa udāhṛtaḥ /<br />
            muṣkeṇaikena yuktastu hayas tvekāṇḍasaṃjñitaḥ //
             <span class="ref">MSS_5370</span></p>
         
         <p id="MSS_5371">
            āvartaḥ saṃśayānām avinayabhavanaṃ pattanaṃ sāhasānāṃ doṣāṇāṃ saṃnidhānaṃ kapaṭaśatamayaṃ
            kṣetramapratyayānām /<br />
            svargadvārasya vighnaṃ narakapuramukhaṃ sarvamāyākaraṇḍaṃ strīyantraṃ kena sṛṣṭaṃ
            viṣamamṛtamayaṃ prāṇilokasya pāśaḥ //
             <span class="ref">MSS_5371</span></p>
         
         <p id="MSS_5372">
            āvarta iva toyasya jñānāvarto yadākulaḥ /<br />
            cittamāsa kṛtāvartam upasargaḥ sa ucyate //
             <span class="ref">MSS_5372</span></p>
         
         <p id="MSS_5373">
            āvarta eva nābhiste netre nīlasaroruhe /<br />
            taraṅgā valayastena tvaṃ lāvaṇyāmbuvāpikā //
             <span class="ref">MSS_5373</span></p>
         
         <p id="MSS_5374">
            āvartaśobhā natanābhikānter bhaṅgyo bhruvāṃ dvandvacarāḥ stanānām /<br />
            jātāni rūpāvayavopamānāny adūravartīni vilāsinīnām //
             <span class="ref">MSS_5374</span></p>
         
         <p id="MSS_5375">
            āvartinaḥ śubhaphalapradaśuktiyuktāḥ saṃpannadevamaṇayo bhṛtarandhrabhāgāḥ /<br />
            aśvāḥ pyadhurvasumatīmatirocamānās tūrṇaṃ payodhaya ivormibhirāpatantaḥ //
             <span class="ref">MSS_5375</span></p>
         
         <p id="MSS_5376">
            āvartairātarpaṇa- śobhāṃ ḍiṇḍīrapāṇḍurairdadhatī /<br />
            gāyati mukharitasalilā priyasaṃgamamaṅgalaṃ surasā //
             <span class="ref">MSS_5376</span></p>
         
         <p id="MSS_5377">
            āvartya kaṇṭhaṃ sicayena samyag ābaddhya vakṣoruhakumbhayugmam /<br />
            kāsau karālambitatailapātrā mandaṃ samāsīdati sundarīṃ tām //
             <span class="ref">MSS_5377</span></p>
         
         <p id="MSS_5378">
            āvartya yo muhurmantraṃ dhārayecca prayatnataḥ /<br />
            aprayatnadhṛto mantraḥ pracalannagnivad dahet //
             <span class="ref">MSS_5378</span></p>
         
         <p id="MSS_5379">
            āvācāṃ vyaktatāyāḥ kavipadaviṣayeṣvācacaṣṭe samanyo muktāsmābhirna ko'pi smarapadamavanau
            saṃstutaḥ satyametat /<br />
            mithyaitad bhoḥ kathaṃ re nanu śatamakṛthāḥ kuntalendrasya tattat kāvyastotrāṇi dhik
            tvāṃ jaḍamaya na manoreva mūrtiprabhedaḥ //
             <span class="ref">MSS_5379</span></p>
         
         <p id="MSS_5380">
            āvāti sphuṭitapriyaṅgusurabhirnīhāravāricchalāt svacchandaṃ kamalākareṣu vikiran pracchannavahnicchaṭāḥ
            /<br />
            prātaḥ kundasamṛddhidarśanarasaprītiprakarṣollasan mālākāravadhūkapolapulakasthairyakṣamo
            mārutaḥ //
             <span class="ref">MSS_5380</span></p>
         
         <p id="MSS_5381">
            āvāsaḥ kilakiñcitasya dayitāḥ pārśve vilāsālasāḥ karṇe kokilakāminīkalaravaḥ smero
            latāmaṇḍapaḥ /<br />
            goṣṭhī satkavibhiḥ samaṃ katipayairmugdhāḥ sitāṃśoḥ karāḥ keṣāṃcit sukhayanti cātra
            hṛdayaṃ caitre vicitrāḥ srajaḥ //
             <span class="ref">MSS_5381</span></p>
         
         <p id="MSS_5382">
            āvāsaḥ kriyatāṃ gāṅge pāpavāriṇi vāriṇi /<br />
            stanamadhye taruṇyā vā manohāriṇi hāriṇi //
             <span class="ref">MSS_5382</span></p>
         
         <p id="MSS_5383">
            āvāse'smin vidagdhāḥ kvacidapi na vibho nāpi nidropabhoga- yogyatvaṃ srastarāsthā
            vilayamupagatā saṃmukhe vidyudeṣā /<br />
            prodyaṃścāyaṃ payobhṛt taditi yadi rucirnaiśavāsetadāssvety uktaḥ pānthaḥ sudatyā
            hatamadanabhayas tatra mugdho'timugdhaḥ //
             <span class="ref">MSS_5383</span></p>
         
         <p id="MSS_5384">
            āvāsotsukapakṣiṇaḥ kalarutaṃ krāmanti vṛkṣālayān kāntābhāviviyogabhīruradhikaṃ krandatyayaṃ
            kātaraḥ /<br />
            cakrāhvo madhupāḥ sarojagahanaṃ dhāvantyulūko mudaṃ dhatte cāruṇatāṃgato ravirasāvastācalaṃ
            cumbati //
             <span class="ref">MSS_5384</span></p>
         
         <p id="MSS_5385">
            āvāso vipināyate priyasakhīmālāpi jālāyate tāpo'pi śvasitena dāvadahanajvālākalāpāyate
            /<br />
            sāpi tvadviraheṇa hanta hariṇīrūpāyate hā kathaṃ kandarpo'pi yamāyate viracayañ śārdūlavikrīḍitam
            //
             <span class="ref">MSS_5385</span></p>
         
         <p id="MSS_5386">
            ā vindhyādā himādrarviracitavijayastīrthayātrāprasaṅgād udgrīveṣu prahartā nṛpatiṣu
            vinamatkandhareṣu prasannaḥ /<br />
            āryāvartaṃ yathārthaṃ punarapi kṛtavān mlecchavicchedanābhir devaḥ śākaṃbharīndro
            jagati vijayate bīsalaḥ kṣoṇipālaḥ //
             <span class="ref">MSS_5386</span></p>
         
         <p id="MSS_5387">
            āvirbhavati nārīṇāṃ vayaḥ paryastaśaiśavam /<br />
            sahaiva vividhaiḥ puṃsām aṅgajonmādavibhramaiḥ //
             <span class="ref">MSS_5387</span></p>
         
         <p id="MSS_5388">
            āvirbhavantī prathamaṃ priyāyāḥ socchvāsamantaḥkaraṇaṃ karoti /<br />
            saṃtāpadagdhasya śikhaṇḍiyūno vṛṣṭeḥ purastādaciraprabheva //
             <span class="ref">MSS_5388</span></p>
         
         <p id="MSS_5389">
            āvirbhāvadine na yena gaṇito hetustanīyānapi kṣīyetāpi na cāparādhavidhinā natyā na
            yo vardhate /<br />
            pīyūṣaprativedinastrijagatīduḥkhadruhaḥ sāṃprataṃ premṇastasya guroḥ kathaṃ nu karavai
            vāṅniṣṭhatālāghavam //
             <span class="ref">MSS_5389</span></p>
         
         <p id="MSS_5390">
            āvirbhūtaṃ caturdhā yaḥ kapibhiḥ parivāritaḥ /<br />
            hatavān rākṣasānīkaṃ rāmaṃ dāśarathiṃ bhaje //
             <span class="ref">MSS_5390</span></p>
         
         <p id="MSS_5391">
            āvirbhūtajyotiṣāṃ brāhmaṇānāṃ ye vyāhārāsteṣu mā saṃśayo bhūt /<br />
            bhadrā hyeṣāṃ vāci lakṣmīrniṣiktā naite vācaṃ viplutārthāṃ vadanti //
             <span class="ref">MSS_5391</span></p>
         
         <p id="MSS_5392">
            āvirbhūtavipāṇḍuracchavi mukhaṃ kṣāmā kapolasthalī savyāpārapariślathe ca nayane'nutsāhamugdhaṃ
            vapuḥ /<br />
            śyāmībhūtamukhaṃ payodharayugaṃ madhyaḥ svabhāvocchrito jātānyaiva manoharākṛtiraho
            garbhodaye subhruvaḥ //
             <span class="ref">MSS_5392</span></p>
         
         <p id="MSS_5393">
            āvirbhūtānurāgāḥ kṣaṇamudayagirerujjihānasya bhānoḥ parṇacchāyaiḥ purastādupavanataravo
            dūramāśveva gatvā /<br />
            ete tasmin nivṛttāḥ punaraparagiriprāntaparyastabimbe prāyo bhṛtyāstyajanti pracalitavibhavaṃ
            svāminaṃ sevamānāḥ //
             <span class="ref">MSS_5393</span></p>
         
         <p id="MSS_5394">
            āvirbhūte śaśini tamasā mucyamāneva rātrir naiśasyārcirhutabhuja iva chinnabhūyiṣṭhadhūmā
            /<br />
            mohenāntarvaratanuriyaṃ lakṣyate muktakalpā gaṅgā rodhaḥpatanakaluṣā gṛhṇatīva prasādam
            //
             <span class="ref">MSS_5394</span></p>
         
         <p id="MSS_5395">
            āvirbhūto jagati suṣamārūpato bhautike'smin jñānātmāsau lasati bhagavān viṣṭape mānasīye
            /<br />
            prāṇānāṃ vā jvalati bhuvane prasphuṭaḥ śaktimūrtyā premadvārā prakaṭitatanurbhāsate
            caityaloke //
             <span class="ref">MSS_5395</span></p>
         
         <p id="MSS_5396">
            āvilapayodharāgraṃ lavalīdalapāṇḍurānanacchāyam /<br />
            tāni dināni vapurabhūt kevalamalasekṣaṇaṃ tasyāḥ //
             <span class="ref">MSS_5396</span></p>
         
         <p id="MSS_5397">
            ā vivāhasamayād gṛhe vane śaiśave tadanu yauvane punaḥ /<br />
            svāpaheturanupāśrito'nyayā rāmabāhurupadhānameṣa te //
             <span class="ref">MSS_5397</span></p>
         
         <p id="MSS_5398">
            āviśadbhiruṭajāṅgaṇaṃ mṛgair mūlasekasarasaiśca vṛkṣakaiḥ /<br />
            āśramāḥ praviśadagnidhenavo bibhrati śriyamudīritāgnayaḥ //
             <span class="ref">MSS_5398</span></p>
         
         <p id="MSS_5399">
            āviṣkaroti na snehaṃ rāgaṃ badhnāti no rate /<br />
            abhiyuktā tu mandecchā sānyakāmā tu kāminī //
             <span class="ref">MSS_5399</span></p>
         
         <p id="MSS_5400">
            āviṣkurvanniva navanavenādareṇānurāgaṃ sarvāṅgīṇaṃ suciravirahonmūrcchitāyāṃ nalinyām
            /<br />
            trailokyāndhīkaraṇatimiradveṣaroṣāruṇatvaṃ vyākurvan vā kimayamudayatyambare tigmarociḥ
            //
             <span class="ref">MSS_5400</span></p>
         
         <p id="MSS_5401">
            āviṣkṛtān paraguṇān kalayanti tūṣṇīṃ duścetaso bata vidūṣayituṃ na rāgāt /<br />
            ākarṇayanti kila kokilakūjitāni saṃdhātumeva kila saptanalīṃ kirātāḥ //
             <span class="ref">MSS_5401</span></p>
         
         <p id="MSS_5402">
            āviṣṭa iva duḥkhena tadgatena garīyasā /<br />
            samanvitaḥ karuṇayā parayā dīnamuddharet //
             <span class="ref">MSS_5402</span></p>
         
         <p id="MSS_5403">
            āvṛṇoti yadi sā mṛgīdṛśī svāñcale kucakāñcanācalam /<br />
            bhūya eva bahireti gauravād unnato na sahate tiraskriyām //
             <span class="ref">MSS_5403</span></p>
         
         <p id="MSS_5404">
            āvṛṇvato locanamārgamājau rajo'ndhakārasya vijṛmbhitasya /<br />
            śastrakṣatāśvadvipavīrajanmā bālāruṇo'bhūd rudhirapravāhaḥ //
             <span class="ref">MSS_5404</span></p>
         
         <p id="MSS_5405">
            āvṛṇvānā jhagiti jaghanaṃ maddukūlāñcalena preṅkhatkrīḍākulitakabarībandhanavyagrapāṇiḥ
            /<br />
            ardhocchvāsasphuṭanakhapadālaṃkṛtābhyāṃ stanābhyāṃ dṛṣṭā dhārṣṭyasmṛtinatamukhī mohanānte
            mayā sā //
             <span class="ref">MSS_5405</span></p>
         
         <p id="MSS_5406">
            āvṛtaṃ jñānametena jñānino nityavairiṇā /<br />
            kāmarūpeṇa kaunteya duṣpūreṇānalena ca //
             <span class="ref">MSS_5406</span></p>
         
         <p id="MSS_5407">
            āvṛtānyapi nirantaramuccair yoṣitāmurasijadvitayena /<br />
            rāgiṇāmita ito vimṛśadbhiḥ pāṇibhirjagṛhire hṛdayāni //
             <span class="ref">MSS_5407</span></p>
         
         <p id="MSS_5408">
            āvṛtya śrīmadenāndhān anyonyakṛtasaṃvidaḥ /<br />
            svairaṃ hasanti pārśvasthā bālonmattapiśācavat //
             <span class="ref">MSS_5408</span></p>
         
         <p id="MSS_5409">
            āvedayitumasmākaṃ kṛtajñatvaṃ prabhuṃ prati /<br />
            panthāḥ śreyaskaro nānyaḥ tūṣṇīṃ toṣeṇa vartanāt //
             <span class="ref">MSS_5409</span></p>
         
         <p id="MSS_5410">
            āvedyatāmaviditaṃ kimathāpyanuktaṃ vaktavyamāntararujopaśamāya nālam /<br />
            ityucyate kimapi tacchravaṇe nidhātuṃ mātaḥ prasīda malayadhvajapāṇḍyakanye //
             <span class="ref">MSS_5410</span></p>
         
         <p id="MSS_5411">
            āvepate bhramati sarpati mohameti kāntaṃ vilokayati kūjati dīnadīnam /<br />
            astaṃ hi bhānumati gacchati cakravākī hā jīvite'pi maraṇaṃ priyaviprayogaḥ //
             <span class="ref">MSS_5411</span></p>
         
         <p id="MSS_5412">
            āśaṅkya praṇatiṃ paṭāntapihitau pādau karotyādarād vyājenāgatamāvṛṇoti hasitaṃ na
            spaṣṭamudvīkṣate /<br />
            mayyālāpavati pratīpavacanā sakhyā samaṃ bhāṣate tanvyās tiṣṭhatu nirbharapraṇayitā
            māno'pi ramyodayaḥ //
             <span class="ref">MSS_5412</span></p>
         
         <p id="MSS_5413">
            āśayā kṛtadāso yaḥ sa dāsaḥ sarvadehinām /<br />
            āśā dāsīkṛtā yena tasya dāsāyate jagat //
             <span class="ref">MSS_5413</span></p>
         
         <p id="MSS_5415">
            āśāṃ kālavatīṃ kuryāt kālaṃ vighnena yojayet /<br />
            vignaṃ nimittato brūyān nimittaṃ cāpi hetutaḥ //
             <span class="ref">MSS_5415</span></p>
         
         <p id="MSS_5416">
            āśāḥ kāñcanapuṣpakuḍmalakulacchannā na kāḥ kṣmātale saujanyāmṛtavarṣibhis tilakitaṃ
            sevyairna kiṃ maṇḍalam /<br />
            panthānaḥ suciropacārarucirairvyāptā na kaiḥ saṃstutais teṣāmatra vasanti nihnutaguṇāḥ
            kālena ye mohitāḥ //
             <span class="ref">MSS_5416</span></p>
         
         <p id="MSS_5417">
            āśāḥ kharvaya garvayātimukharānunnādino barhiṇaḥ sarvāṃstrāsaya garjitaiḥ kalagiro
            haṃsān samutsāraya /<br />
            drāgāskandaya mitramaṇḍalamalaṃ sadvartma saṃdūṣaya śrīmannabda nayatyayaṃ na pavano
            yāvad daśāṃ kāmapi //
             <span class="ref">MSS_5417</span></p>
         
         <p id="MSS_5418">
            āśāḥ pūrayati śriyaṃ vitarati trailokyatāpaṃ haraty avyājāmṛtasecanaṃ vidadhati prītiṃ
            parāṃ tanvati /<br />
            etena prasabhaṃ ciraṃ jalamucā kālena dūrīkṛte pūrṇe rājani jātamulbaṇatamastomāvaśeṣaṃ
            jagat //
             <span class="ref">MSS_5418</span></p>
         
         <p id="MSS_5419">
            āśāḥ prakāśayati yastimirāṇi bhaṅktvā bodhaṃ dṛśāṃ diśati bhūriguṇeṣvabhīṣṭaḥ /<br />
            khedāya yasya na paropakṛtiṣvaṭāṭyā dhīmān namasyati na kastaminaṃ praśasyam //
             <span class="ref">MSS_5419</span></p>
         
         <p id="MSS_5420">
            āśāḥ prasādayatu puṣyatu vā cakorān kāmaṃ tanotu kumudeṣu mudaṃ sudhāṃśuḥ /<br />
            ekaḥ sa eva paramutkaṭarāhudanta- patrapraveśasamaduḥkhasukhaḥ kuraṅgaḥ //
             <span class="ref">MSS_5420</span></p>
         
         <p id="MSS_5421">
            āśāḥ saṃtamasopalepamalināḥ pīyūṣagauraiḥ karair ālimpannayamudgatairdivamimāṃ karpūrapūraṃ
            sṛjan /<br />
            candraścandraśilaikakuṭṭimamayaṃ kṣoṇītalaṃ kalpayan paśyodgacchati pākapāṇḍuraśaracchāyopameyacchaviḥ
            //
             <span class="ref">MSS_5421</span></p>
         
         <p id="MSS_5422">
            āśākhaniragādheyaṃ duṣpūrā kena pūryate /<br />
            yā mahadbhirapi kṣiptaiḥ pūrakaireva khanyate //
             <span class="ref">MSS_5422</span></p>
         
         <p id="MSS_5423">
            āśākhaniragādheyam adhaḥkṛtajagattrayā /<br />
            uddhṛtyoddhṛtya tatrasthān aho sadbhiḥ samīkṛtā //
             <span class="ref">MSS_5423</span></p>
         
         <p id="MSS_5424">
            āśāgartaḥ pratiprāṇi yasmin viśvamaṇūpamam /<br />
            kasya kiṃ kiyadāyāti vṛthā yā viṣayaiṣitā //
             <span class="ref">MSS_5424</span></p>
         
         <p id="MSS_5425">
            āśāgṛhītā vikalā bhavanti hatatrapā nyastaguṇābhimānāḥ /<br />
            bhrāmyanti mattā iva naṣṭasaṃjñā dehītivācas taralasvabhāvāḥ //
             <span class="ref">MSS_5425</span></p>
         
         <p id="MSS_5426">
            āśāturagamāruhya nityaṃ dhāvati yācakaḥ /<br />
            na cārtiḥ na śramo hyasya na gatau nāpi mandatā //
             <span class="ref">MSS_5426</span></p>
         
         <p id="MSS_5427">
            āśā dhṛtiṃ hanti samṛddhimantakaḥ krodhaḥ śriyaṃ hanti yaśaḥ kadaryatā /<br />
            apālanaṃ hanti paśūṃśca rājann ekaḥ kruddho brāhmaṇo hanti rāṣṭram //
             <span class="ref">MSS_5427</span></p>
         
         <p id="MSS_5428">
            āśā nāma nadī manorathajalā tṛṣṇātaraṅgākulā rāgagrāhavatī vitarkavihagā dhairyadrumadhvaṃsinī
            /<br />
            mohāvartasudustarātigahanā prottuṅgacintātaṭī tasyāḥ pāragatā viśuddhamanaso nandantu
            yogīśvarāḥ //
             <span class="ref">MSS_5428</span></p>
         
         <p id="MSS_5429">
            āśā nāma manuṣyāṇāṃ kāścidāścaryaśṛṅkhalā /<br />
            yayā baddhāḥpradhāvanti muktās tiṣṭhanti kutracit //
             <span class="ref">MSS_5429</span></p>
         
         <p id="MSS_5430">
            āśā niṣṭhā pratiṣṭhā mama kila mahilāstāsu saukhyaṃ kadā syād yā prāntyā sā vidadhyādiha
            kimapi tathā madhyamā sā paratra /<br />
            ādyā sā nobhayatrāpyahaha tadapi kiṃ saktatāṃ yāmi tasyāṃ yā prauḍhyādapragalbhe pratidivasamubhe
            te kadarthīkaroti //
             <span class="ref">MSS_5430</span></p>
         
         <p id="MSS_5431">
            āśāpāśanibaddho nṛtyati kiṃ vā naro na dhanikapuraḥ /<br />
            hataśailūṣasya vidheḥ kutra vidheyaḥ sukhamupaiti //
             <span class="ref">MSS_5431</span></p>
         
         <p id="MSS_5432">
            āśāpāśavimuktiniścalasukhā svāyattacittasthitiḥ snehadveṣaviṣādalobhaviratiḥ saṃtoṣatṛptaṃ
            manaḥ /<br />
            cintā nityamanityatāparicaye saṅge'pi niḥsaṅgatā saṃvitsekavivekapūtamanasāmityeṣa
            mokṣakramaḥ //
             <span class="ref">MSS_5432</span></p>
         
         <p id="MSS_5433">
            āśāpāśaśatairbaddhāḥ kāmakrodhaparāyaṇāḥ /<br />
            īhante kāmabhogārtham anyāyenārthasaṃcayān //
             <span class="ref">MSS_5433</span></p>
         
         <p id="MSS_5434">
            āśāpāśaśatairbaddhā vāsanābharavāhinaḥ /<br />
            kāyāt kāyamupāyānti vṛkṣād vṛkṣamivāṇḍajāḥ //
             <span class="ref">MSS_5434</span></p>
         
         <p id="MSS_5435">
            āśāpāśaiḥ parītāṅgā ye bhavanti naro'rditāḥ /<br />
            te rātrau śerate naiva tadaprāptivicintayā //
             <span class="ref">MSS_5435</span></p>
         
         <p id="MSS_5436">
            āśāpiśācikā māṃ bhramayati parito daśasvapi diśāsu /<br />
            svīye piśācavarge sevāyai kiṃ na yojayasi //
             <span class="ref">MSS_5436</span></p>
         
         <p id="MSS_5437">
            āśāpiśācikāviṣṭaḥ purato yasya kasyacit /<br />
            vandate nindati stauti roditi prahasatyapi //
             <span class="ref">MSS_5437</span></p>
         
         <p id="MSS_5438">
            āśā balavatī kaṣṭā nairāśyaṃ paramaṃ sukham /<br />
            āśāṃ nirāśāṃ kṛtvā tu sukhaṃ svapiti piṅgalā //
             <span class="ref">MSS_5438</span></p>
         
         <p id="MSS_5439">
            āśā balavatī rājan viparītā hi śṛṅkhalā /<br />
            yayā baddhāḥ pradhāvanti muktāstiṣṭhanti paṅguvat //
             <span class="ref">MSS_5439</span></p>
         
         <p id="MSS_5440">
            āśā bhaṅgakarī puṃsām ajeyārātisaṃnibhā /<br />
            tasmādāśāṃ tyajet prājño yadīcchec śāśvataṃ sukham //
             <span class="ref">MSS_5440</span></p>
         
         <p id="MSS_5441">
            āśābhareṇa nikhilāśāsu dhāvanamathāśātakumbhagiri vā kleśāvahaṃ vividhadeśāṭanaṃ draviṇaleśāyanāpi
            vavṛte /<br />
            āśātidāmavitumāśāsva pāṇidhṛtapāśāmanekajagatām īśāmupāsitagirīśāmihāṅgadigadhīśārcitāṅghrinalinām
            //
             <span class="ref">MSS_5441</span></p>
         
         <p id="MSS_5442">
            āśābhibhūtā ye martyā mahāmohā mahoddhatāḥ /<br />
            avamānādikaṃ duḥkhaṃ na jānanti kadāpyaho //
             <span class="ref">MSS_5442</span></p>
         
         <p id="MSS_5443">
            āśāmutpādya cākṛṣya vañcayed ripumantriṇam /<br />
            asurebhyo hṛtau datvā śāṇḍāmarkau grahaṃ suraiḥ //
             <span class="ref">MSS_5443</span></p>
         
         <p id="MSS_5444">
            āśāyāḥ khalu ye dāsās te dāsāḥ sarvadehinām /<br />
            āśā dāsīkṛtā yena tasya dāsāyate jagat //
             <span class="ref">MSS_5444</span></p>
         
         <p id="MSS_5445">
            āśāyā ye dāsās te dāsāḥ sarvalokasya /<br />
            āśā yeṣāṃ dāsī teṣāṃ dāsāyate lokaḥ //
             <span class="ref">MSS_5445</span></p>
         
         <p id="MSS_5446">
            āśāyās tanayā māyā krodho'sūyāsutaḥ smṛtaḥ /<br />
            hiṃsāyās tanayaḥ pāpaḥ kṛtaghno nārhati prajām //
             <span class="ref">MSS_5446</span></p>
         
         <p id="MSS_5447">
            āśālatāvalayitaṃ baddhamūlamavidyayā /<br />
            ko hi tāpayituṃ śaktaḥ mukhena bhavapādapam //
             <span class="ref">MSS_5447</span></p>
         
         <p id="MSS_5448">
            āśāvalambopacitā na kasya tṛṣṇālatānarthaphalaṃ prasūte /<br />
            dine dine labdharucirvivasvān mīnaṃ ca meṣaṃ ca vṛṣaṃ ca bhuṅkte //
             <span class="ref">MSS_5448</span></p>
         
         <p id="MSS_5449">
            āśāviplutacetaso'bhilaṣitāllābhādalābho varas tasyālābhanirākṛtā hi tanutāmāpadyate
            prārthanā /<br />
            iṣṭāvāptisamudbhavastu sutarāṃ harṣaḥ pramāthī dhṛteḥ setorbhaṅga ivāmbhasāṃ vivaśatāṃ
            vegena vistāryate //
             <span class="ref">MSS_5449</span></p>
         
         <p id="MSS_5450">
            āśāsarasīṃ śoṣaya tapasā tanmadhyasthaḥ poṣaya manasā /<br />
            kāyakleśaṃ śodhaya paruṣaṃ śithilaya paramabrahmaṇi kaluṣam //
             <span class="ref">MSS_5450</span></p>
         
         <p id="MSS_5451">
            āśāsāno na vai bhṛtyaḥ svāminyāśiṣa ātmanaḥ /<br />
            na svāmī bhṛtyataḥ svāmyam icchan yo rāti cāśiṣaḥ //
             <span class="ref">MSS_5451</span></p>
         
         <p id="MSS_5452">
            āśāsu rāśībhavadaṅgavallī- bhāsaiva dāsīkṛtadugdhasindhum /<br />
            mandasmitairninditaśāradenduṃ vande'ravindāsanasundari tvām //<br />
            āśāsyamanyat punaruktabhūtaṃ śreyāṃsi sarvāṇyadhijagmuṣas te /<br />
            putraṃ labhasvātmaguṇānurūpaṃ bhavantamīḍyaṃ bhavataḥ piteva //
             <span class="ref">MSS_5452</span></p>
         
         <p id="MSS_5453">
            āśā hi paramaṃ duḥkhaṃ nirāśā paramaṃ sukham /<br />
            āśāpāśaṃ parityajya sukhaṃ svapiti piṅgalā //
             <span class="ref">MSS_5453</span></p>
         
         <p id="MSS_5454">
            āśā hi paramaṃ duḥkhaṃ nairāśyaṃ paramaṃ sukham /<br />
            yathā sañchidya kāntāśāṃ sukhaṃ suṣvāpa piṅgalā //
             <span class="ref">MSS_5454</span></p>
         
         <p id="MSS_5455">
            āśiṣaṃ ca tilakaṃ ca jananyā manyate sma kavacādhikamanyaḥ /<br />
            yena saṃyati hi sarvabhaṭānāṃ vikramaikavacatāṃ (?) pratipede //
             <span class="ref">MSS_5455</span></p>
         
         <p id="MSS_5456">
            āśīrvādamukhā strī mantramukho brāhmaṇaḥ priyavāk /<br />
            kuśalaṃ pṛcchannatithiḥ priyasuhṛdānandaparipūrṇaḥ //
             <span class="ref">MSS_5456</span></p>
         
         <p id="MSS_5457">
            āśīviṣamiva kruddhaṃ prabhuṃ prāṇadhaneśvaram /<br />
            yatnenopacaren nityaṃ nāhamasmīti mānavaḥ //
             <span class="ref">MSS_5457</span></p>
         
         <p id="MSS_5458">
            āśīviṣeṇa radanacchadadaṃśadānam etena te punaranarthatayā na gaṇyam /<br />
            bādhāṃ vidhātumadhare hi na tāvakīne pīyūṣasāraghaṭite ghaṭate'sya śaktiḥ //
             <span class="ref">MSS_5458</span></p>
         
         <p id="MSS_5459">
            āśu kāntamabhisāritavatyā yoṣitaḥ pulakaruddhakapolam /<br />
            nirjigāya mukhamindumakhaṇḍaṃ khaṇḍapatratilakākṛti kāntyā //
             <span class="ref">MSS_5459</span></p>
         
         <p id="MSS_5460">
            āśu laṅghitavatīṣṭakarāgre nīvimardhamukulīkṛtadṛṣṭyā /<br />
            raktavaiṇikahatādharatantrī- maṇḍalakvaṇitacāru cukūje //
             <span class="ref">MSS_5460</span></p>
         
         <p id="MSS_5461">
            āśaikatantumavalambya vilambamānā rakṣāmi jīvamavadhirniyato yadi syāt /<br />
            no ced vidhiḥ sakalalokahitaikakārī yat kālakūṭamasṛjat tadidaṃ kimartham //
             <span class="ref">MSS_5461</span></p>
         
         <p id="MSS_5462">
            ā śailendrāc śilāntaḥskhalitasuradhunīśīkarāsāraśīt ād ā tīrānnaikarāgasphuritamaṇiruco
            dakṣiṇasyārṇavasya /<br />
            āgatyāgatya bhītipraṇatanṛpaśataiḥ śaśvadeva kriyante cūḍāratnāṃśugarbhāstava caraṇayugasyāṅgulīrandhrabhāgāḥ
            //
             <span class="ref">MSS_5462</span></p>
         
         <p id="MSS_5463">
            āśaiva rākṣasī puṃsām āśaiva viṣamañjarī /<br />
            āśaiva jīrṇamadirā dhigāśā sarvadoṣabhūḥ //
             <span class="ref">MSS_5463</span></p>
         
         <p id="MSS_5464">
            ā śaiśavān mamatayā kalitas tvayāsau ānṛṇyamamba tava labdhumanā mṛgāṅkaḥ /<br />
            svātmānameva niyataṃ bahudhā vibhajya tvatpādayorvinidadhe nakharāpadeśāt //
             <span class="ref">MSS_5464</span></p>
         
         <p id="MSS_5465">
            āścaryaṃ kathayāmi kasya purataḥ kurve kimemi kva vā kācit kāñcanavallarī gṛhaśirorūḍhā
            samujjṛmbhate /<br />
            asyāṃ kiṃ ca sakhe dadhanti suṣamāṃ nāraṅgabimbopamāṃ dṛṣṭvā pakvaphalāni memṛdu mano
            mohaṃ samutpadyate //
             <span class="ref">MSS_5465</span></p>
         
         <p id="MSS_5466">
            āścaryaṃ pāṇipāśasya girīndratanaye tava /<br />
            jagadbandhanahā śaṃbhur yena bandhaṃ samicchati //
             <span class="ref">MSS_5466</span></p>
         
         <p id="MSS_5467">
            āścaryaṃ vaḍavānalaḥ sa bhagavānāścaryamambhonidhir yatkarmātiśayaṃ vicintya hṛdaye
            kampaḥ samutpadyate /<br />
            ekasyāśrayaghasmarasya pibatastṛptirna jātā jalair anyasyāpi mahātmano na vapuṣi svalpo'pi
            toyavyayaḥ //
             <span class="ref">MSS_5467</span></p>
         
         <p id="MSS_5468">
            āścaryaṃ samarāmbare ripuyaśaścandrapratāpārkayoḥ sarvagrāsamayaṃ sahaiva tanute tvatkhaṅgarāhuḥ
            katham /<br />
            kiṃ cānyat paralokanirbhaya bhavāṃstasmin mahatyutsave gṛhṇāti tyajatāmakampahṛdayo
            rājñāṃ samastā bhuvaḥ //
             <span class="ref">MSS_5468</span></p>
         
         <p id="MSS_5469">
            āścaryadhāmabhiratīva guṇaiḥ kimetaj jālaṃ tvayā viracitaṃ yadapūrvameva /<br />
            cetāṃsi mūrtirahitānyapi cañcalāni badhnāti yacchrutigataṃ tadapūrvameva //
             <span class="ref">MSS_5469</span></p>
         
         <p id="MSS_5470">
            āścaryamutpaladṛśo vadanāmalendu- sāṃnidhyato mama muhurjadimānametya /<br />
            jātyena candramaṇineva mahīdharasya saṃdhāryate dravamayo manasā vikāraḥ //
             <span class="ref">MSS_5470</span></p>
         
         <p id="MSS_5471">
            āścaryamūrjitamidaṃ kimu kiṃ madīyaś cittabhramo yadayaminduranambare'pi /<br />
            tatrāpi kāpi nanu citraparaṃpareyam ujjṛmbhitaṃ kuvalayadvitayaṃ yadatra //
             <span class="ref">MSS_5471</span></p>
         
         <p id="MSS_5472">
            āścaryastimitāḥ kṣaṇaṃ kṣaṇamatha prītipramīlatpuṭā vātāndolitapaṅkajātasumanaḥpīyūṣadhārāmucaḥ
            /<br />
            etāḥ kasya haranti hanta na manaḥ kiṃcittrapāmañjula- premapreraṇamatra mugdhamuracattārottarā
            (?) dṛṣṭayaḥ //
             <span class="ref">MSS_5472</span></p>
         
         <p id="MSS_5473">
            āścaryaikanidhiḥ sa dugdhajaladhirmanye kimanyad yato lebhe janma sa lokalocanasudhāsāras
            tuṣāradyutiḥ /<br />
            devīkelikacagraheṇa lalite gaṅgātaraṅgāṅkite niḥśaṅkaṃ niraṭaṅki śaṃkarajaṭājūṭe'pi
            yena sthitiḥ //
             <span class="ref">MSS_5473</span></p>
         
         <p id="MSS_5474">
            ā śmaśānān nivartante jñātayaḥ saha bāndhavaiḥ /<br />
            tvayaikenaiva gantavyaṃ tat karma sukṛtaṃ kuru //
             <span class="ref">MSS_5474</span></p>
         
         <p id="MSS_5475">
            āśyānairgalitaṃ dalairbata kathāśeṣāḥ prasūnaśriyo nodbhedo'pi phalaṃ prati pratidiśaṃ
            yātā nirāśāḥ khagāḥ /<br />
            āpātālaviśuṣkamūlakuharonmīlajjaṭāsaṃtatis tūṣṇīmasti tathāpyakālajaladaṃ dhyāyan
            marukṣmāruhaḥ //
             <span class="ref">MSS_5475</span></p>
         
         <p id="MSS_5476">
            āśramādāśramaṃ gatvā hutahomo jitendriyaḥ /<br />
            bhikṣābalipariśrāntaḥ pravrajan pretya vardhate //
             <span class="ref">MSS_5476</span></p>
         
         <p id="MSS_5477">
            āśramī yadi vā varṇī pūjyo vātha gururmahān /<br />
            nādaṇḍyo nāma rājño'sti yaḥ svadharmeṇa tiṣṭhati //
             <span class="ref">MSS_5477</span></p>
         
         <p id="MSS_5478">
            āśrameṣu dvijātīnāṃ kārye vivadatāṃ mithaḥ /<br />
            na vibrūyān nṛpo dharmaṃ cikīrṣan hitamātmanaḥ //
             <span class="ref">MSS_5478</span></p>
         
         <p id="MSS_5479">
            āśrayaḥ kiyatāmeṣa taruḥ sanmārgamāśritaḥ /<br />
            pāthoda sicyatāṃ kāle nopekṣyo dūrabhāvataḥ //
             <span class="ref">MSS_5479</span></p>
         
         <p id="MSS_5480">
            āśrayaḥ sarvabhūtānāṃ nivāsaḥ sarvapakṣiṇām /<br />
            dadāti sadṛśā bhāgaṃ sajalasya payomucaḥ //
             <span class="ref">MSS_5480</span></p>
         
         <p id="MSS_5481">
            āśrayamāśrayalipsus tuṅgaṃ seveta duradhirohamapi /<br />
            vinipatati yadi sa tasmāt tathāpyuparyeva nīcānām //
             <span class="ref">MSS_5481</span></p>
         
         <p id="MSS_5482">
            āśrayavaśena satataṃ gurutā laghutā ca jāyate jantoḥ /<br />
            vindhye vindhyasamānāḥ kariṇo bata darpaṇe laghavaḥ //
             <span class="ref">MSS_5482</span></p>
         
         <p id="MSS_5483">
            āśrayāśaḥ kṛṣṇavartmā dahanaścaiṣa durjanaḥ /<br />
            agnireva tathāpyasmin syād bhasmani hutaṃ hutam //
             <span class="ref">MSS_5483</span></p>
         
         <p id="MSS_5484">
            āśrayitavyo narapatir arjayitavyāni bhūri vittāni /<br />
            ārabdhavyaṃ vitaraṇam ānetavyaṃ yaśo'pi daśadigbhyaḥ //
             <span class="ref">MSS_5484</span></p>
         
         <p id="MSS_5485">
            āśrayeṇaiva śobhante paṇḍitā vanitā latāḥ /<br />
            bahumūlyaṃ hi māṇikyaṃ jaṭitaṃ hemni rājate //
             <span class="ref">MSS_5485</span></p>
         
         <p id="MSS_5486">
            āśritasyāpradānena dattasya haraṇena ca /<br />
            janmaprabhṛti yad dattaṃ sarvaṃ naśyati bhārata //
             <span class="ref">MSS_5486</span></p>
         
         <p id="MSS_5487">
            āśritānāṃ bhṛtau svāmisevāyāṃ dharmasevane /<br />
            putrasyotpādane caiva na santi pratihastakāḥ //
             <span class="ref">MSS_5487</span></p>
         
         <p id="MSS_5488">
            āśritāścaiva lokena samṛddhiṃ yānti vidviṣaḥ /<br />
            samṛddhāśca vināśāya tasmān nodvejayet prajāḥ //
             <span class="ref">MSS_5488</span></p>
         
         <p id="MSS_5489">
            āśritya nūnamamṛtadyutayaḥ padaṃ te dehakṣayopanatadivyapadābhimukhyāḥ /<br />
            lāvaṇyapuṇyanicayaṃ suhṛdi tvadāsye vinyasya yānti mihiraṃ pratimāsabhinnāḥ //
             <span class="ref">MSS_5489</span></p>
         
         <p id="MSS_5490">
            āśliṣṭabhūmiṃ rasitāramuccair loladbhujākārabṛhattaraṅgam /<br />
            phenāyamānaṃ patimāpagānām asāvapasmāriṇamāśaśaṅke //
             <span class="ref">MSS_5490</span></p>
         
         <p id="MSS_5491">
            āśliṣṭāpi karoti sā mama tanuṃ kaṇṭhagrahotkaṇṭhitāṃ dṛṣṭāpi priyadarśanā niyamayatyakṣṇordidṛkṣāṃ
            punaḥ /<br />
            antaścetasi saṃsthitāpi hṛdayaṃ bhūyo viśatyeva me rūḍhapremasamāgamāpi navatāṃ dhatte
            priyā pratyaham //
             <span class="ref">MSS_5491</span></p>
         
         <p id="MSS_5492">
            āśliṣṭā rabhasād vilīyata ivākrāntāpyanaṅgena yā yasyāḥ kṛtrimacaṇḍavastukaraṇākūteṣu
            khinnaṃ manaḥ /<br />
            ko'yaṃ kāhamiti pravṛttasuratā jānāti yā nāntaraṃ rantuḥ sā ramaṇī sa eva ramaṇaḥ
            śeṣau tu jāyāpatī //
             <span class="ref">MSS_5492</span></p>
         
         <p id="MSS_5493">
            āśliṣya vā pādaratāṃ pinaṣṭu mām adarśanān marmahatāṃ karotu vā /<br />
            yathā tathā vā vidadhātu nāgaro matprāṇanāthastu sa eva nāparaḥ //
             <span class="ref">MSS_5493</span></p>
         
         <p id="MSS_5494">
            āśleṣacumbanaratotsavakautukāni krīḍādurodarapaṇaḥ pratibhūranaṅgaḥ /<br />
            bhogaḥ sa yadyapi jaye ca parājaye ca yūnormanastadapi vāñchati jetumeva //
             <span class="ref">MSS_5494</span></p>
         
         <p id="MSS_5495">
            āśleṣaśeṣā ratiraṅganānām āmodaśeṣā kucakuṅkumaśrīḥ /<br />
            tūṇīraśeṣaḥ kusumāyudho'pi prabhātaśeṣā rajanī babhūva //
             <span class="ref">MSS_5495</span></p>
         
         <p id="MSS_5496">
            āśleṣādanu cumbanādanu nakhollekhādanu svāntaja- prodbodhādanu saṃbhramādanu ratārambhādanu
            prītayoḥ /<br />
            anyārthaṃ gatayorbhramān militayoḥ saṃbhāṣaṇairjānator dampatyoriha ko na ko na tamasi
            vrīḍāvimiśro rasaḥ //
             <span class="ref">MSS_5496</span></p>
         
         <p id="MSS_5497">
            āśleṣādharabimbacumbanasukhālāpasmitānyāsat āṃ dūre tāvadidaṃ mitho na sulabhaṃ jātaṃ
            mukhālokanam /<br />
            itthaṃ vyarthakṛtaikadehaghaṭanāvinyāsayorāvayoḥ keyaṃ prītividambanetyavatu vaḥ smero'rdhanārīśvaraḥ
            //
             <span class="ref">MSS_5497</span></p>
         
         <p id="MSS_5498">
            āśleṣeṇa payodharapraṇayinīṃ pratyādiśantyā dṛśaṃ dṛṣṭvā cādharabaddhatṛṣṇamadharaṃ
            nirbhartsayantyā mukham /<br />
            ūrvorgāḍhanipīḍanena jaghane pāṇiṃ ca ruddhvānayā patyuḥ prema na khaṇḍitaṃ nipuṇayā
            māno'pi naivojjhitaḥ //
             <span class="ref">MSS_5498</span></p>
         
         <p id="MSS_5499">
            āśleṣe prathamaṃ kramādapahṛte hṛdye'dharasyārpaṇe kelidyūtavidhau paṇaṃ priyatame
            kāntāṃ punaḥ pṛcchati /<br />
            antargūḍhavigāḍhasaṃbhramarasasphārībhavadgaṇḍayā tūṣṇīṃ śārivisāraṇāya nihitaḥ svedāmbugarbhaḥ
            karaḥ //
             <span class="ref">MSS_5499</span></p>
         
         <p id="MSS_5500">
            āśleṣe sarvadā patyuḥ satṛṣṇevāntarātmanā /<br />
            ardhanārīśvaratanau gaurīvṛttaṃ samīhate //
             <span class="ref">MSS_5500</span></p>
         
         <p id="MSS_5501">
            saṃbhogāyogyakāleṣu sārdhaṃ kāntena kāminī /<br />
            vāpīsaudhe gṛhodyāne yātrāsaṅgena tiṣṭhati //
             <span class="ref">MSS_5501</span></p>
         
         <p id="MSS_5502">
            anyacchāyāvaloke'pi parālāpe manāgapi /<br />
            patye kruddhyatyanarthādau svayaṃ cāpi nimajjati //
             <span class="ref">MSS_5502</span></p>
         
         <p id="MSS_5503">
            aparopagamārambham unnāṭayati vallabham /<br />
            daridrajaratīvārtā śiśire sāyamātapam //
             <span class="ref">MSS_5503</span></p>
         
         <p id="MSS_5504">
            patyuḥ śayyāparāvṛttiṃ viyogamiva manyate /<br />
            devāgāraprayāṇaṃ ca pravāsamiva paśyati //
             <span class="ref">MSS_5504</span></p>
         
         <p id="MSS_5505">
            atisnehasya nisyandād atipremṇaḥ pravṛttibhiḥ /<br />
            chāyevānucaret kāntaṃ yāntaṃ tiṣṭhantamaṅganā //
             <span class="ref">MSS_5505</span></p>
         
         <p id="MSS_5506">
            āśleṣe sundarīṇāṃ sthitavati sahasā sarvasaṃtṛptihetau vyarthaḥ pīyūṣamāptuṃ jalanidhimathane
            yatna ityākalayya /<br />
            tasmādete viraktā jagati sumanaso yat samastāstadaddhā svargasthānāmivaiṣāṃ na kathamitarathā
            lāghavaṃ syāt pratītam //
             <span class="ref">MSS_5506</span></p>
         
         <p id="MSS_5507">
            āśvapehi mama sīdhubhājanād yāvadagradaśanairna dṛśyase /<br />
            candra maddaśanamaṇḍalāṅkitaḥ khaṃ na yāsyasi hi rohiṇībhayāt //
             <span class="ref">MSS_5507</span></p>
         
         <p id="MSS_5508">
            āśvasihi mahābāho prāṇināṃ sarvamāpadaḥ /<br />
            spṛśantyanilavalloke kṣaṇena pratiyānti ca //
             <span class="ref">MSS_5508</span></p>
         
         <p id="MSS_5509">
            āśvāsayati kāko'pi duḥkhitāṃ pathikāṅganām /<br />
            tvaṃ candrāmṛtajanmāpi dahasīti kimucyatām //
             <span class="ref">MSS_5509</span></p>
         
         <p id="MSS_5510">
            āśvāsayeccāpi paraṃ sāntvadharmārthavṛttibhiḥ /<br />
            athāsya praharet kāle yadā vicalite pathi //
             <span class="ref">MSS_5510</span></p>
         
         <p id="MSS_5511">
            āśvāsasnehabhaktīnām ekamāyatanaṃ mahat /<br />
            prakṛṣṭasyeva dharmasya prasādo mūrtisundaraḥ //
             <span class="ref">MSS_5511</span></p>
         
         <p id="MSS_5512">
            āśvāsitasya mama nāma sutopalabdhyā sadyas tvayā saha kṛśodari viprayogaḥ /<br />
            vyāvartitātaparujaḥ prathamābhravṛṣṭyā vṛkṣasya vaidyuta ivāgnirupasthito'yam //
             <span class="ref">MSS_5512</span></p>
         
         <p id="MSS_5513">
            āśvāsya parvatakulaṃ tapanoṣṇataptam uddāmadāvavidhurāṇi ca kānanāni /<br />
            nānānadīnadaśatāni ca pūrayitvā rikto'si yajjalada saiva tavottamaśrīḥ //
             <span class="ref">MSS_5513</span></p>
         
         <p id="MSS_5514">
            āśvine kṛṣṇapakṣe ca ṣaṣṭhyāṃ bhaumo'tha rohiṇī /<br />
            vyatīpātas tadā ṣaṣṭhī kapilānantapuṇyadā //
             <span class="ref">MSS_5514</span></p>
         
         <p id="MSS_5515">
            āṣāḍhaśuklapakṣe bhānordivase śirīṣavṛkṣasya /<br />
            mūlaṃ jalena piṣṭvā piben na bhīstasya sarpotthā //
             <span class="ref">MSS_5515</span></p>
         
         <p id="MSS_5516">
            āṣāḍhī kārttikī māghī vacā śuṇṭhī harītakī /<br />
            gayāyāṃ piṇḍadānena puṇyā śleṣmaharānṛṇī //
             <span class="ref">MSS_5516</span></p>
         
         <p id="MSS_5517">
            āṣāḍhe śaśakā dṛṣṭā sthānāsthane subhikṣadāḥ /<br />
            catuṣpadādināśāya tallabdhyai śaśadarśanam //
             <span class="ref">MSS_5517</span></p>
         
         <p id="MSS_5518">
            āṣāḍhe śrāvaṇe māsi bījāvapanaropaṇe /<br />
            grīṣmādanyatra vallīnāṃ kecidicchanti ropaṇam //
             <span class="ref">MSS_5518</span></p>
         
         <p id="MSS_5519">
            ā saṃpravṛddherapi vṛddhikāmaḥ samena saṃdhānamihopagacchet /<br />
            apakvayorvā ghaṭayoravaśyam anyo'nyabhedī samasaṃnipātaḥ //
             <span class="ref">MSS_5519</span></p>
         
         <p id="MSS_5520">
            āsaṃsāraṃ tribhuvanamidaṃ cinvatāṃ tāta tādṛṅ naivāsmākaṃ nayanapadavīṃ śrotravartmāgato
            vā /<br />
            yo'yaṃ dhatte viṣayakariṇīgāḍharūḍhābhibhāna- kṣībasyāntaḥkaraṇakariṇaḥ saṃyamālānalīlām
            //
             <span class="ref">MSS_5520</span></p>
         
         <p id="MSS_5521">
            āsaktāḥ pratikoṭaraṃ viṣadharā bhānoḥ karā mūrdhani jvālājālakarāladāvadahanaḥ pratyaṅgamāliṅgati
            /<br />
            sarvānandanacārucandanataroretasya jīvātave re jīmūta vimuñca vāri bahuśo yuṣmadyaśo
            jṛmbhatām //
             <span class="ref">MSS_5521</span></p>
         
         <p id="MSS_5522">
            āsajya svayameva cumbanavidhiṃ yācñā vināliṅganaṃ talpānte jaghanena vepathumatā paryarpitaṃ
            jānunoḥ /<br />
            krodhotkampamamarṣayatyanunayatyasyāḥ smarakrīḍayā prauḍhaikābhiratiḥ priyasya hṛdayaṃ
            helābalāt karṣati //
             <span class="ref">MSS_5522</span></p>
         
         <p id="MSS_5523">
            āsate śatamadhikṣiti bhūpās toyarāśirasi te khalu kūpāḥ /<br />
            kiṃ grahā divi na jāgrati te te bhāskarasya katamas tulayāste //
             <span class="ref">MSS_5523</span></p>
         
         <p id="MSS_5524">
            āsatyalokamakhilaṃ bhuvanaṃ jaleṣu nirmajjayet prakupito jaladhirjavena /<br />
            kiṃtu svamantayitumudyatamaurvamagnim antarvasantamapi hantumasau na śaktaḥ //
             <span class="ref">MSS_5524</span></p>
         
         <p id="MSS_5525">
            ā satyalokādā bhūmeḥ svairacārakṛtaśramāḥ /<br />
            tenurindukarāḥ svedaṃ drutanīhārabhūmikam //
             <span class="ref">MSS_5525</span></p>
         
         <p id="MSS_5526">
            āsanaṃ caiva yānaṃ ca saṃdhāya ca vigṛhya ca /<br />
            kāryaṃ vīkṣya prayuñjīta dvaidhaṃ saṃśrayameva ca //
             <span class="ref">MSS_5526</span></p>
         
         <p id="MSS_5527">
            āsanaṃ prāṇasaṃrodhaḥ pratyāhāraśca dhāraṇā /<br />
            dhyānaṃ samādhiretāni yogāṅgāni smṛtāni ṣaṭ //
             <span class="ref">MSS_5527</span></p>
         
         <p id="MSS_5528">
            āsanaṃ prāṇasaṃrodho dhyānaṃ caiva samādhikaḥ /<br />
            etac caṭuṣṭayaṃ viddhi sarvayogeṣu saṃmatam //
             <span class="ref">MSS_5528</span></p>
         
         <p id="MSS_5529">
            āsanāc śayanād yānāt saṃgateś cāpi bhojanāt /<br />
            kṛte saṃcarate pāpaṃ tailabindurivāmbhasi //
             <span class="ref">MSS_5529</span></p>
         
         <p id="MSS_5530">
            āsanādekaśayyāyāṃ saṃbhāṣāt sahabhojanāt /<br />
            puṃsāṃ saṃkramate pāpaṃ ghaṭād ghaṭamivodakam //
             <span class="ref">MSS_5530</span></p>
         
         <p id="MSS_5531">
            āsanāvasathau śayyām anuvrajyāmupāsanam /<br />
            uttameṣūttamaṃ kuryād hīne hīnaṃ same samam //
             <span class="ref">MSS_5531</span></p>
         
         <p id="MSS_5532">
            āsanāśanaśayyābhir adbhirmūlaphalena vā /<br />
            nāsya kaścid vased gehe śaktito'narcito'tithiḥ //
             <span class="ref">MSS_5532</span></p>
         
         <p id="MSS_5533">
            āsane pādamāropya yo bhuṅkte sa dvijādhamaḥ /<br />
            mukhena dhamate cānnaṃ tulyaṃ gomāṃsabhakṣaṇam //
             <span class="ref">MSS_5533</span></p>
         
         <p id="MSS_5534">
            āsane lālayed bālāṃ taruṇīṃ śayane tathā /<br />
            utsaṅge patirūḍhāṃ ca lālanaṃ trividhaṃ viduḥ //
             <span class="ref">MSS_5534</span></p>
         
         <p id="MSS_5535">
            āsane śayane yāne pānabhojanavastuṣu /<br />
            dṛṣṭvāntaraṃ pramatteṣu praharantyarayo'riṣu //
             <span class="ref">MSS_5535</span></p>
         
         <p id="MSS_5536">
            āsane śayane yāne bhāvā lakṣyā viśeṣataḥ /<br />
            puruṣāṇāṃ praduṣṭānāṃ svabhāvo valavattaraḥ //
             <span class="ref">MSS_5536</span></p>
         
         <p id="MSS_5537">
            āsan kṣīṇāni yāvanti cātakāśrūṇi te'mbuda /<br />
            tāvanto'pi tvayodāra na muktā jalabindavaḥ //
             <span class="ref">MSS_5537</span></p>
         
         <p id="MSS_5538">
            āsannataratāmeti mṛtyurjantordine dine /<br />
            āghātaṃ nīyamānasya vadhyasyeva pade pade //
             <span class="ref">MSS_5538</span></p>
         
         <p id="MSS_5539">
            āsannanāśaṃ salilaṃ taṭāke kūpādikānāmatiyatnalabhyam /<br />
            nadi tvamagryāsi jalāśrayāṇāṃ yasyāṃ yugasthāyi sulambhamambhaḥ //
             <span class="ref">MSS_5539</span></p>
         
         <p id="MSS_5540">
            āsannamārgamatilaṅghya natena mūrdhnā paścāt prasaṅgavalitena mukhena yāntyā /<br />
            āropitāḥ katipaye mayi paṅkajākṣyā sākūtahāsamanatiprakaṭāḥ kaṭākṣāḥ //
             <span class="ref">MSS_5540</span></p>
         
         <p id="MSS_5541">
            āsannamitrāgamasūcyamāna- samāgame vāsaravallabhasya /<br />
            niryānti dīpā iva rātribhogyāḥ paśya prabhāte gaṇikāgṛhebhyaḥ //
             <span class="ref">MSS_5541</span></p>
         
         <p id="MSS_5542">
            āsannameva nṛpatir bhajate manuṣyaṃ vidyāvihīnamakulīnamasaṃstutaṃ vā /<br />
            prāyeṇa bhūmipatayaḥ pramadā latāśca yaḥ pārśvato vasati taṃ pariveṣṭayanti //
             <span class="ref">MSS_5542</span></p>
         
         <p id="MSS_5543">
            āsannayauvanas tvaṃ duhiturme yauvanaṃ tvayā prāyaḥ /<br />
            kṣapitamalakṣyaṃ strīṇāṃ galati hi sahasaiva tāruṇyam //
             <span class="ref">MSS_5543</span></p>
         
         <p id="MSS_5544">
            āsannasevāṃ nṛpateḥ krīḍāśastrāhipāvakaiḥ /<br />
            kauśalenātimahatā vinītaḥ sānurudhyate (?) //
             <span class="ref">MSS_5544</span></p>
         
         <p id="MSS_5545">
            āsannāḥ kaṇṭakino ripubhayadāḥ kṣīriṇo'rthanāśāya /<br />
            phalinaḥ prajākṣayakarā dārūṇyapi varjayet teṣām //
             <span class="ref">MSS_5545</span></p>
         
         <p id="MSS_5546">
            āsannān purato bhogān darśayitvā punaḥ punaḥ /<br />
            chāgo haritamuṣṭyeva dūraṃ nīto'smi tṛṣṇayā //
             <span class="ref">MSS_5546</span></p>
         
         <p id="MSS_5547">
            āsannābhrajalasya dāvavigame vidyudbhayaṃ śākhino nakrāsyād galataśca majjanamayī
            śaṅkā bhaved vāridhau /<br />
            bhoktavyasya vidhiḥ śubhasya rabhasāt svādutvaniṣpattaye jantoḥ saṃtanute nirākṛtabhiyo
            bhītyantarotpādanam //
             <span class="ref">MSS_5547</span></p>
         
         <p id="MSS_5548">
            āsannāmavalambya kesaralatāmekena puṣpojjvalāṃ savyaṃ niḥsahayā nitambaphalake kṛtvā
            karāmbhoruham /<br />
            āmīlan nayanāntavāntasalilaṃ ślāghyasya nindyasya vā kasyedaṃ dṛḍhasauhṛdaṃ pratidinaṃ
            dīnaṃ tvayā smaryate //
             <span class="ref">MSS_5548</span></p>
         
         <p id="MSS_5549">
            āsannāmavalambya kesaralatāmekena puṣpojjvalāṃ savyaṃ niḥsahayā nitambaphalake kṛtvā
            karāmbhoruham /<br />
            udgrīvaṃ vada durdine'dya caraṇāvunnamya mārgas tvayā bālodbhrāntamṛgekṣaṇe sukṛtinaḥ
            kasyāyamālokyate //
             <span class="ref">MSS_5549</span></p>
         
         <p id="MSS_5550">
            āsannāya sudūrāya suptāya prakaṭātmane /<br />
            sulabhāyātidurgāya namaścitrāya śaṃbhave //
             <span class="ref">MSS_5550</span></p>
         
         <p id="MSS_5551">
            āsanne phalamāsannaṃ dūrage dūragaṃ phalam /<br />
            miśraṃ tu miśre śakune phalamāhurmanīṣiṇaḥ //
             <span class="ref">MSS_5551</span></p>
         
         <p id="MSS_5552">
            āsanno madhurāgataṃ vanabhuvaḥ sāmrājyamityadbhutāḥ śrūyante gira eṣa tattvamiha na
            jñātuṃ vidhātuḥ kṣamaḥ /<br />
            yat parṇais truṭitaṃ tadapyuparataṃ puṣpodgamaiḥ śākhināṃ yad glānaṃ viṭapairidaṃ
            punariha pratyakṣamālakṣyate //
             <span class="ref">MSS_5552</span></p>
         
         <p id="MSS_5553">
            āsanno valmīko dakṣiṇapārśve vibhītasya /<br />
            adhyardhe bhavati śirā puruṣe jñeyā diśi prācyām //
             <span class="ref">MSS_5553</span></p>
         
         <p id="MSS_5554">
            āsan yāvanti yācñāsu cātakāśrūṇi cāmbuda /<br />
            tāvanto'pi tvayā megha na muktā vāribindavaḥ //
             <span class="ref">MSS_5554</span></p>
         
         <p id="MSS_5555">
            ā saptateryasya vivāhapaṅktir vicchidyate nūnamapaṇḍito'sau /<br />
            jīvanti tāḥ kartanakuṭṭanābhyāṃ gobhyaḥ kimukṣā yavasaṃ dadāti //
             <span class="ref">MSS_5555</span></p>
         
         <p id="MSS_5556">
            āsaptamaṃ kulaṃ hanti śiro'bhyaṅge caturdaśī /<br />
            māṃsāśane pañcadaśī kāmadharme tathāṣṭamī //
             <span class="ref">MSS_5556</span></p>
         
         <p id="MSS_5557">
            ā samantāc caturdikṣu sannikṛṣṭāśca ye nṛpāḥ /<br />
            tatparās tatparā ye'nye kramād hīnabalārayaḥ //
             <span class="ref">MSS_5557</span></p>
         
         <p id="MSS_5558">
            āsamastākṣivikṣepasamarpitamanobhuvām /<br />
            manmathoddīpanaṃ tāsāṃ viṭavṛttaṃ vidhāsyate //
             <span class="ref">MSS_5558</span></p>
         
         <p id="MSS_5559">
            ā sargāt prativāsaraṃ rasaśatairyā bodhitā poṣitā kalpāntāvasare'tha saiva pṛthivī
            svaireva dagdhā karaiḥ /<br />
            kṛtvetthaṃ kimapi svakarma niyateḥ pūrvāparopaplutaṃ kaṣṭaṃ so'pi dināntavītakiraṇas
            tigmāṃśurastaṃ gataḥ //
             <span class="ref">MSS_5559</span></p>
         
         <p id="MSS_5560">
            āsavaratiratibahubhuk kaṭvamlāśī ca karmaṭhaḥ piśunaḥ /<br />
            sthūlaḥ kṛśo'tidīrghaḥ kharvo vā kṛṣṇapīto vā //
             <span class="ref">MSS_5560</span></p>
         
         <p id="MSS_5561">
            āsasāda munirātmanas tataḥ śiṣyavargaparikalpitārhaṇam /<br />
            baddhapallavapuṭāñjalidrumaṃ darśanonmukhamṛgaṃ tapovanam //
             <span class="ref">MSS_5561</span></p>
         
         <p id="MSS_5562">
            āsāṃ jalāsphālanatatparāṇāṃ muktāphalaspardhiṣu śīkareṣu /<br />
            payodharotsarpiṣu śīryamāṇaḥ saṃlakṣyate na cchiduro'pi hāraḥ //
             <span class="ref">MSS_5562</span></p>
         
         <p id="MSS_5563">
            āsāṃ vratamatīvākṣṇor yat puraḥ parisarpaṇam /<br />
            saha yātaṃ manas tatra tyaktvā bhūyo nivartanam //
             <span class="ref">MSS_5563</span></p>
         
         <p id="MSS_5564">
            āsāditaprakaṭanirmalacandrahāsaḥ prāptaḥ śaratsamaya eṣa viśuddhakāntaḥ /<br />
            utkhāya gāḍhatamasaṃ ghanakālamugraṃ rāmo daśāsyamiva saṃbhṛtabandhujīvaḥ //
             <span class="ref">MSS_5564</span></p>
         
         <p id="MSS_5565">
            āsāditavyo'sti karālakeśaḥ sakhedayārhaḥ samayo'pakārī /<br />
            taduttamaślokakathānubandhas tāvad yathā syāt prayate tathāham //
             <span class="ref">MSS_5565</span></p>
         
         <p id="MSS_5566">
            āsāditasya tamasā niyaterniyogād ākāṅkṣataḥ punarapakramaṇena kālam /<br />
            patyus tviṣāmiha mahauṣadhayaḥ kalatra- sthānaṃ parairanabhibhūtamamūrvahanti //
             <span class="ref">MSS_5566</span></p>
         
         <p id="MSS_5567">
            āsādya kṛṣṇapakṣān atrasataḥ sarvadā'bhīkān /<br />
            parayātmani ratacittān vibhāvya tatkarma kurvataḥ kva bhayam //
             <span class="ref">MSS_5567</span></p>
         
         <p id="MSS_5568">
            āsādyate kathaṃ vā śauryāśrayaṇena gauravadhvaṃsaḥ /<br />
            tat tatra dattacittaś cittajasaṃtāpabhājanaṃ na janaḥ //
             <span class="ref">MSS_5568</span></p>
         
         <p id="MSS_5569">
            āsādya dakṣiṇāṃ diśam avilambaṃ tyajati cottarāṃ taraṇiḥ /<br />
            puruṣaṃ haranti kāntāḥ prāyeṇa hi dakṣiṇā eva //
             <span class="ref">MSS_5569</span></p>
         
         <p id="MSS_5570">
            āsādya bhaṅgamanayā dyūte vihitābhirucitakelipaṇe /<br />
            niḥsārayatākṣāniti kapaṭaruṣotsāritāḥ sakhyaḥ //
             <span class="ref">MSS_5570</span></p>
         
         <p id="MSS_5571">
            āsādya mandarāgo'pi bhujaṅgenātisaṃgatim /<br />
            tadbhogāttu bhraman kaṣṭaṃ prāpnoti viṣamantataḥ //
             <span class="ref">MSS_5571</span></p>
         
         <p id="MSS_5572">
            āsādya somabhuvamāsvahi yatra nityaṃ maṅktuṃ pralobhayati saikatamaṃśukābham /<br />
            tat tatra nirvahati saṃprati nityakṛtyam etasya vismṛtagṛhasya parānubhūtyā //
             <span class="ref">MSS_5572</span></p>
         
         <p id="MSS_5573">
            āsādyāpi mahodadhiṃ na vitṛṣo jāto jalairvāḍavo meghaṃ prāpya na cātako'pi caraṇau
            bhānuṃ na lebhe'ruṇaḥ /<br />
            candraḥ śaṃkaraśekhare'pi nivasan pakṣakṣaye kṣīyate prāyaḥ sajjanasaṃgato'pi labhate
            daivānurūpaṃ phalam //
             <span class="ref">MSS_5573</span></p>
         
         <p id="MSS_5574">
            āsādyāmravanīmimāṃ prati navāmāsvādya tanmañjarīṃ maivaṃ pañcamamañca nandanavanabhrāntyā
            tayā kokila /<br />
            eṣā vāyasamaṇḍalī ghanaśiraḥśūlāhativyākulā kudhvānairbadhirīkariṣyati vṛthā śrotrāṇi
            satpatriṇām //
             <span class="ref">MSS_5574</span></p>
         
         <p id="MSS_5575">
            āsāmupari dadyāc ca pānīyasya vicakṣaṇaḥ /<br />
            evaṃ yāmadvayaṃ kuryāt tatas tvāsāṃ na dāpayet //
             <span class="ref">MSS_5575</span></p>
         
         <p id="MSS_5576">
            āsāyaṃ salilabhare savitāramupāsya sādaraṃ tapasā /<br />
            adhunābjena manāk tava mānini tulanā mukhasyāptā //
             <span class="ref">MSS_5576</span></p>
         
         <p id="MSS_5577">
            āsārāntamṛdupravṛttamaruto meghopaliptāmbarā vidyutpātamuhūrtadṛṣṭakakubhaḥ suptendutārāgrahāḥ
            /<br />
            dhārāklinnakadambasaṃbhṛtasurāmododvahāḥ proṣitair niḥsaṃpātavisāridarduraravā nītāḥ
            kathaṃ rātrayaḥ //
             <span class="ref">MSS_5577</span></p>
         
         <p id="MSS_5578">
            āsāreṇa na harmyataḥ priyatamairyātuṃ bahiḥ śakyate śītotkampanimittamāyatadṛśā gāḍhaṃ
            samāliṅgyate /<br />
            jālaiḥ śīkaraśītalāśca maruto ratyantakhedacchido dhanyānāṃ bata durdinaṃ sudinatāṃ
            yāti priyāsaṃgame //
             <span class="ref">MSS_5578</span></p>
         
         <p id="MSS_5579">
            āsāroparame pragāḍhatimirāḥ kirmīrayantyo niśāḥ pānthastrīmanasāṃ smarānalakaṇāsantānaśaṅkāspṛśaḥ
            /<br />
            piṣṭānāṃ prasabhaṃ ghanāghanaghaṭāsaṃghaṭṭato vidyutāṃ cūrṇābhāḥ paritaḥ patanti taralāḥ
            khadyotakaśreṇayaḥ //
             <span class="ref">MSS_5579</span></p>
         
         <p id="MSS_5580">
            āsitāni hasitāni kṛtāni prekṣitāni gaditāni gatāni /<br />
            prāyaśo'nukurute lalitāṅgī nartakīva caturaṃ dayitasya //
             <span class="ref">MSS_5580</span></p>
         
         <p id="MSS_5581">
            āsitvā vijane vimuktaviṣayāsaṅgaṃ mano niścalaṃ kṛtvā hṛjjalajāntare priyatamārūpaṃ
            paraṃ daivatam /<br />
            dhyātvā hāralatāmayākṣavalayaṃ hastena dhṛtvā mayā tatsāyujyaphalāptaye pratidinaṃ
            tannāma saṃjapyate //
             <span class="ref">MSS_5581</span></p>
         
         <p id="MSS_5582">
            āsiṣye sukhito gṛhīti vihito mohena dāragrahas tatsaṅgāt sutadāsabāndhavasuhṛtsaṃbandhināmudbhavaḥ
            /<br />
            tannirvāhakadarthanāparibhavānaucityacintājuṣaḥ kiṃ saukhyaṃ katamā gṛhasthitirato'nartho
            mayā svīkṛtaḥ //
             <span class="ref">MSS_5582</span></p>
         
         <p id="MSS_5583">
            āsīj janaḥ kṛtaghnaḥ kriyamāṇaghnaśca sāṃprataṃ jātaḥ /<br />
            iti me manasi vitarko bhavitā lokaḥ kathaṃ bhavitā //
             <span class="ref">MSS_5583</span></p>
         
         <p id="MSS_5584">
            āsītā maraṇāt kṣāntā niyatā brahmacāriṇī /<br />
            yo dharma ekapatnīnāṃ kāṅkṣantī tamanuttamam //
             <span class="ref">MSS_5584</span></p>
         
         <p id="MSS_5585">
            āsīt kalpamudanvadambuni ciraṃ bheje ca bhālānalaṃ bhargasya pratimāsakarmahutabhukkuṇḍe'pyahauṣīd
            vapuḥ /<br />
            tīvraireva tapobhirindurakaroditthaṃ januryāpanaṃ kiṃ kuryād vidhuro na vāñchati vidhis
            tallāñchanaproñchanam //
             <span class="ref">MSS_5585</span></p>
         
         <p id="MSS_5586">
            āsīt tāmramayaṃ śarīramadhunā sauvarṇavarṇaṃ gataṃ muktāhāralatāśrubindunivahairniḥsvasya
            me kalpitā /<br />
            svalpaṃ svalpamanalpakalpamadhunā dīrghaṃ vayaḥ kalpitaṃ svāmin duḥkha bhavatprasādavaśataḥ
            kiṃ kiṃ na labdhaṃ mayā //
             <span class="ref">MSS_5586</span></p>
         
         <p id="MSS_5587">
            āsīt pūrvaṃ vimalajaladhau maṇḍanaṃ bhūpatīnāṃ nārīṇāṃ ca prabalamukuṭe kāñcanena
            prasaṅgāt /<br />
            tantrībaddhaḥ kathamidamaho kācakhaṇḍena sārdhaṃ bhillīkaṇṭhe marakatamaṇe kāmavasthāṃ
            gato'si //
             <span class="ref">MSS_5587</span></p>
         
         <p id="MSS_5588">
            āsīt satyayuge balistadanu ca tretāyuge bhārgavo rāmaḥ satyaparākramo'tha bhagavān
            dharmas tathā dvāpare /<br />
            dātā ko'pi na cāsti saṃprati kalau jīvanti kenārthinaś cetyevaṃ kṛtaniścayena vidhinā
            vyāpāriṇo nirmitāḥ //
             <span class="ref">MSS_5588</span></p>
         
         <p id="MSS_5589">
            āsīdañjanamatreti paśyāmi tava locane /<br />
            bhāvibhūṣaṇasaṃbhārāṃ sākṣātkurve tavākṛtim //
             <span class="ref">MSS_5589</span></p>
         
         <p id="MSS_5590">
            āsīdadabhraśaradabhramiṣād yaśas te nāke bhraman nṛpa yadabhramukāntaśubhram /<br />
            tat puṣpavarṣaṇamivāpsarasāṃ dyuloke vyāpnotyamādiva bhuvaṃ tuhinacchalena //
             <span class="ref">MSS_5590</span></p>
         
         <p id="MSS_5591">
            āsīdāsīmabhūmīvalayamalayajālepanepathyakīrti ḥ saptākūpārapārīsadanajanaghanodgītacāpapratāp
            aḥ /<br />
            vīrādasmāt paraḥ kaḥ padayugayugapatpātibhūpātibhūyaś cūḍāratnoḍupatnīkaraparicaraṇāmandanandannakhend
            uḥ //
             <span class="ref">MSS_5591</span></p>
         
         <p id="MSS_5592">
            āsīduptaṃ yadetad raṇabhuvi bhavatā vairimātaṅgakumbhān muktābījaṃ tadetat trijagati
            janayāmāsa kīrtidrumaṃ te /<br />
            śeṣo mūlaṃ prakāṇḍaṃ himagirirudadhirdugdhapūrālavālaṃ jyotsnā śākhāpratānaḥ kusumamuḍucayo
            yasya candraḥ phalaṃ ca //
             <span class="ref">MSS_5592</span></p>
         
         <p id="MSS_5593">
            āsīdeva yadārdraḥ kimapi tadā kimayamāhato'pyāha /<br />
            niṣṭhurabhāvādadhunā kaṭūni sakhi raṭati paṭaha iva //
             <span class="ref">MSS_5593</span></p>
         
         <p id="MSS_5594">
            āsīd gaṅgādharas tasya bhrātā gaṅgādharopamaḥ /<br />
            ekān babandha yo vyālān mumocaikān yadṛcchayā //
             <span class="ref">MSS_5594</span></p>
         
         <p id="MSS_5595">
            āsīd gaṅgānvayāyakṣitipatitilako rājarājakṣitīśaḥ kṣmāpālaprauḍhamauliprakaramaṇiruciprasphuratpādapīṭhaḥ
            /<br />
            yo'rātikṣatracakrakrathanakarabhujāpālitāśeṣapṛt hvī- cakraścakrāyudhābho'dadhadurasi
            ramāṃ vāci vācāmadhīśaḥ //
             <span class="ref">MSS_5595</span></p>
         
         <p id="MSS_5596">
            āsīd yastava putrakas tricaturaiḥ patrāṅkurairāvṛto meghonmuktajalaikajīvanavidhiḥ
            sanmārgalabdhāspadaḥ /<br />
            so'yaṃ saṃprati vāsaraiḥ katipayairadhvanyapuṇyoccayaiḥ saṃpannaḥ phalanamrapallavataticchāyopaliptāvaniḥ
            //
             <span class="ref">MSS_5596</span></p>
         
         <p id="MSS_5597">
            āsīd varaḥ kaṇṭakitaprakoṣṭhaḥ svinnāṅguliḥ saṃvavṛte kumārī /<br />
            tasmin dvaye tatkṣaṇamātmavṛttiḥ samaṃ vibhakteva manobhavena //
             <span class="ref">MSS_5597</span></p>
         
         <p id="MSS_5598">
            āsīnaḥ śayitaḥ sthitaḥ pracalitaḥ svapnāyito jāgṛtaḥ paśyan mīlitalocano vyavaharan
            maunaṃ prapanno'thavā /<br />
            tāṃ premākulavīkṣitāṃ smitamukhīṃ savrīḍamandāgamāṃ śliṣyantīṃ praṇayārdramugdhalapitāṃ
            paśyāmi naktaṃdivam //
             <span class="ref">MSS_5598</span></p>
         
         <p id="MSS_5599">
            āsīnaḥ sukhamāpaṇe yadi vaṇik śraddhālubhiḥ prārthitaḥ kiṃcic śaṃsati pañcakaṃ śatakamityetanna
            tasyādbhutam /<br />
            āpātālavighūrṇitāmbhasi calatyautpātike mārute majjantyāmapi nāvi muñcati na yastāmeva
            mūlyasthitim //
             <span class="ref">MSS_5599</span></p>
         
         <p id="MSS_5600">
            asīnaḥ svāminaḥ pārśve tanmukhekṣī kṛtāñjaliḥ /<br />
            svabhāvaṃ cāsya vijñāya dakṣaḥ kāryāṇi sādhayet //
             <span class="ref">MSS_5600</span></p>
         
         <p id="MSS_5601">
            āsīnā taṭabhuvi sasmitena bhartrā rambhorūravatarituṃ sarasyanicchuḥ /<br />
            dhunvānā karayugamīkṣituṃ vilāsāñ śītāluḥ salilagatena sicyate sma //
             <span class="ref">MSS_5601</span></p>
         
         <p id="MSS_5602">
            āsīne pūṣṇi tūṣṇīṃ vyasanini śaśini vyomni kṛṣṇe satṛṣṇe daityendre jātanidre dravati
            maghavati klāntakāntau kṛtānte /<br />
            abrahmaṇyaṃ bruvāṇe kamalapuṭakuṭīśrotriye śāntyupāye pāyād vaḥ kālakūṭaṃ jhaṭiti
            kavalayaṃllīlayā nīlakaṇṭhaḥ //
             <span class="ref">MSS_5602</span></p>
         
         <p id="MSS_5603">
            āsīne lālayed bālāṃ taruṇīṃ śayane tathā /<br />
            utthite'pyadhirūḍhāṃ ca lālanaṃ trividhaṃ viduḥ //
             <span class="ref">MSS_5603</span></p>
         
         <p id="MSS_5604">
            āsīnaiḥ svaṃ vimānaṃ kṛtaparivṛtibhiḥ sundarīsaṃgatais tair devaiḥ siddhaiśca yakṣairanimiṣanayanairdṛśyamānaḥ
            satṛṣṇam /<br />
            madhyemaghye payodairmurajasadṛśatāṃ bodhayadbhiḥ sumanda- mambhaḥ saṃpātya puṣpairiva
            nanu mahitas tāṇḍavaḥ śreyase stāt //
             <span class="ref">MSS_5604</span></p>
         
         <p id="MSS_5605">
            āsīn nātha pitāmahī tava mahī mātā tato'nantaraṃ saṃpratyeva hi sāmburāśiraśanā jāyā
            jayodbhūtaye /<br />
            pūrṇe varṣaśate bhaviṣyati punaḥ saivānavadyā snuṣā yuktaṃ nāma samastaśāstraviduṣāṃ
            lokeśvarāṇāmidam //
             <span class="ref">MSS_5605</span></p>
         
         <p id="MSS_5606">
            āsīn me manasi hṛtā na sā mṛtā sā yā dṛṣṭervrajati na gocaraṃ priyā me /<br />
            jyotsnā hi sphuṭadhavalāpi kaumudīndor andhānāṃ bahalatamomalīmasaiva //
             <span class="ref">MSS_5606</span></p>
         
         <p id="MSS_5607">
            āsīmā kālikā yasya kṣudrāṅgaṃ kuṇḍalīkṛtam /<br />
            kṣudravajrakanāmānaṃ prāha nāgārjuno muniḥ //
             <span class="ref">MSS_5607</span></p>
         
         <p id="MSS_5608">
            āsīmāntān nivartante suhṛdaḥ saha bandhubhiḥ /<br />
            sukṛtaṃ duṣkṛtaṃ vāpi gacchantamanugacchati //
             <span class="ref">MSS_5608</span></p>
         
         <p id="MSS_5609">
            āsīstvaṃ niśirājaraktahṛdayetīrṣyālunā vajriṇā prātaḥ śaṅkitayeva divyapadavīṃ gatvātmanaḥ
            śuddhaye /<br />
            aurvottāpitavārdhitāpakatalādādāya mukto bahiḥ prācyāsau divi taptamāṣaka iva pradyotano
            dyotate //
             <span class="ref">MSS_5609</span></p>
         
         <p id="MSS_5610">
            āsuraṃ kulamanādaraṇīyaṃ cittametadamalīkaraṇīyam /<br />
            rāmadhāma śaraṇīkaraṇīyaṃ līlayā bhavajalaṃ taraṇīyam //
             <span class="ref">MSS_5610</span></p>
         
         <p id="MSS_5611">
            āse cet svagṛhe kuṭumbabharaṇaṃ kartuṃ na śakto'smyahaṃ seve cet sukhasādhanaṃ munivanaṃ
            muṣṇanti māṃ taskarāḥ /<br />
            śvabhre cet svatanuṃ tyajāmi narakād bhīrātmahatyāvaśān no jāne karavāṇi daiva kimahaṃ
            martuṃ na vā jīvitum //
             <span class="ref">MSS_5611</span></p>
         
         <p id="MSS_5612">
            āsevyate mukhaṃ sarvair vidyānāṃ yoṣitāmapi /<br />
            hṛdayagrāhiṇas tāsāṃ dvitrāḥ santi na santi vā //
             <span class="ref">MSS_5612</span></p>
         
         <p id="MSS_5613">
            āskandan kathamapi yoṣito na yāvad bhīmatyaḥ priyakaradhāryamāṇahastāḥ /<br />
            autsukyāt tvaritamamūstadambu tāvat saṃkrāntapratimatayā dadhāvivāntaḥ //
             <span class="ref">MSS_5613</span></p>
         
         <p id="MSS_5614">
            āskandito bhujalatācalitāgraśākhām āliṅgito yuvatibhiḥ kalikārthinībhiḥ /<br />
            dhanyo'si campakataro kusumānurūpair āsāṃ ghanastanaphalaiḥ phalito'si yacca //
             <span class="ref">MSS_5614</span></p>
         
         <p id="MSS_5615">
            āskandhāvadhi kaṇṭhakāṇḍavipine drāk candrahāsāsinā chettuṃ prakramite mayaiva tarasā
            truṭyacchirāsaṃtatau /<br />
            asmeraṃ galitāśrugadgadapadaṃ bhinnabhruvā yadyabhūd vaktreṣvekamapi svayaṃ sa bhagavāṃstanme
            pramāṇaṃ śivaḥ //
             <span class="ref">MSS_5615</span></p>
         
         <p id="MSS_5616">
            ā stanyapānāj jananī paśūnām ā dāralābhācca narādhamānām /<br />
            āgehakarmāvadhi madhyamānām ā jīvitāt tīrthamivottamānām //
             <span class="ref">MSS_5616</span></p>
         
         <p id="MSS_5617">
            āsta bhāvamadhigacchatos tayoḥ saṃmadeṣu karajakṣatārpaṇā /<br />
            phāṇiteṣu maricāvacūrṇanā sā sphuṭaṃ kaṭurapi spṛhāvahā //
             <span class="ref">MSS_5617</span></p>
         
         <p id="MSS_5618">
            āstāṃ kiṃ bahubhiḥ paropakṛtayaḥ saṃsārasāraṃ phalaṃ siddhaṃ tat pratikūlavartini
            vidhau na stokamapyatra naḥ /<br />
            ete smaḥ kila mānuṣā vayamapi vyarthaṃ vyapetāyuṣo yeṣāṃ svodarapūrtireva hi kimapyaṣṭau
            mahāsiddhayaḥ //
             <span class="ref">MSS_5618</span></p>
         
         <p id="MSS_5619">
            āstāṃ klamāpaharaṇaṃ jaladherjalena dūre davāgni paridīpitamānasānām /<br />
            etāvadastu yadi toyakaṇairna jihvā dandahyate dviguṇatāṃ ca na yāti tṛṣṇā //
             <span class="ref">MSS_5619</span></p>
         
         <p id="MSS_5620">
            āstāṃ gāḍhatarānuśīlanavidhiḥ saṃsparśanaṃ dūrataḥ saṃśleṣe viṣayīkṛto'si na manāgakṣṇoḥ
            padaṃ prāpitaḥ /<br />
            kiṃ brūmaḥ sahakāra tāvakaguṇānanyādṛśairdurlabhān saurabhyeṇa yadadhvagānapi muhuḥ
            prīṇāsi dūrādapi //
             <span class="ref">MSS_5620</span></p>
         
         <p id="MSS_5621">
            āstāṃ cakṣuridaṃ tiro'ñcati kiyacceto'pi yadvaibhavair niṣpratyāśamayaṃ mune jalanidhirgaṇḍūṣitaḥ
            sattapaḥ /<br />
            etenaiva virantumarhasi na te gaṇḍūṣapānādhikā kācit khyātirataḥparaṃ paramasau parjanyanīvīvyayaḥ
            //
             <span class="ref">MSS_5621</span></p>
         
         <p id="MSS_5622">
            āstāṃ tat karakānipātakṛtabhīmaṇḍūkanirmajjana- kṣemaikakṣamavāri palvalaśataṃ sindhuṃ
            tameva stumaḥ /<br />
            kupyacchakrakarasvarupraharaṇakṣuṇṇākhilāṅgakṣarat- kīlālena girivrajena śaraṇaṃ yadgarbhavāsaḥ
            kṛtaḥ //
             <span class="ref">MSS_5622</span></p>
         
         <p id="MSS_5623">
            āstāṃ tāvat kimanyena daurātmyeneha yoṣitām /<br />
            vidhṛtaṃ svodareṇāpi ghnanti putramapi svakam //
             <span class="ref">MSS_5623</span></p>
         
         <p id="MSS_5624">
            āstāṃ tāvadakīrtirme tvayā tathyaṃ tu kathyatām /<br />
            cittaṃ kathamivāsīt te harivaṃśīravaśrutau //
             <span class="ref">MSS_5624</span></p>
         
         <p id="MSS_5625">
            āstāṃ tāvadasīmapauruṣajuṣaḥ saṃmānitātyadbhuta- prārambhābhyadhikakriyasya sa khalu
            prācyaḥ pracāro hareḥ /<br />
            jīrṇasyāpi ca vindhyakandaradarīdvārāvatārākṣamair aṅgairaṅgabhṛto dalanti darato
            gandhena gandhadvipāḥ //
             <span class="ref">MSS_5625</span></p>
         
         <p id="MSS_5626">
            āstāṃ tāvadaho samudramahimā dūre'pi karṇapriyas tīre yasya pipāsayaiva maraṇaṃ prāpnoti
            śīghraṃ janaḥ /<br />
            tasmādambunidhervaraṃ laghusaraḥ kūpo'thavā vāpikā yatra svātmakaradvayena salilaṃ
            pepīyate svecchayā //
             <span class="ref">MSS_5626</span></p>
         
         <p id="MSS_5627">
            āstāṃ tāvad digantaprathitasuyaśasāṃ saṃgamaḥ sajjanānāṃ taiḥ sākaṃ vairayogo'pyatiśayamahitāmunnatiṃ
            saṃnidhatte /<br />
            loke kasyāgamiṣyacchrutipathamavapurvaktraśeṣo'pi rāhus trailokyakhyātadhāmnoryadi
            raviśaśinorvairitāṃ nākariṣyat //
             <span class="ref">MSS_5627</span></p>
         
         <p id="MSS_5628">
            āstāṃ tāvad vacanaracanābhājanatvaṃ vidūre dūre cāstāṃ tava tanuparīrambhasaṃbhāvanāpi
            /<br />
            bhūyo bhūyaḥ praṇatibhiridaṃ kiṃ tu yāce vidheyā smāraṃ smāraṃ svajanagaṇane kāpi
            rekhā mamāpi //
             <span class="ref">MSS_5628</span></p>
         
         <p id="MSS_5629">
            āstāṃ te guṇinastāvad bhūṣitāśeṣabhūtalāḥ /<br />
            yeṣāṃ guṇarucirbhūyaḥ sāṃprataṃ te'pi durlabhāḥ //
             <span class="ref">MSS_5629</span></p>
         
         <p id="MSS_5630">
            āstāṃ dūratayā tadīyavadanāmbhojāmṛtāsvādanaṃ nodetyeva manoratho'pi hṛdaye tatsaṃgamāśāṃ
            prati /<br />
            utkaṇṭhāśithilīkṛtāṅgalatikaṃ vīkṣeta māmekadā sasnehaṃ yadi sā sarojavadanā dhanyo'smyahaṃ
            tāvatā //
             <span class="ref">MSS_5630</span></p>
         
         <p id="MSS_5631">
            āstāṃ dūreṇa viśleṣaḥ priyāmāliṅgato mama /<br />
            svedaḥ kiṃ na sarinnātho romāñcaḥ kiṃ na parvataḥ //
             <span class="ref">MSS_5631</span></p>
         
         <p id="MSS_5632">
            āstāṃ bhavāntaravidhau suviparyayo'yam atraiva janmani nṛṇāmadharoccabhāvaḥ /<br />
            alpaḥ pṛthuḥ pṛthurapi kṣaṇato'lpa eva svāmī bhavatyanucaraḥ sa ca tatpadārhaḥ //
             <span class="ref">MSS_5632</span></p>
         
         <p id="MSS_5633">
            āstāṃ maṇḍalamaindavaṃ varatanorvaktraśriyaś cet kathā koṇe kutracidāsatāṃ kuvalayānyakṣṇoḥ
            prasaṅgo yadi /<br />
            dūre tiṣṭhatu vallakīkalaravaḥ prastāvanā ced girāṃ vārttā cedavalagnakasya yaśasāṃ
            vyomnaḥ prathāyai namaḥ //
             <span class="ref">MSS_5633</span></p>
         
         <p id="MSS_5634">
            āstāṃ mahābodhabalena sādhyo mokṣo vibādhāmalasaukhyayuktaḥ /<br />
            dharmārthakāmā api no bhavanti jñānaṃ vinā tena tadarcanīyam //
             <span class="ref">MSS_5634</span></p>
         
         <p id="MSS_5635">
            āstāṃ mādya bhave śubhe sakhi latā nyastā tvayā mādhavī kānte tan mama saṃprayaccha
            kusumaṃ kiṃ vāmunā me phalam /<br />
            nālpaṃ nirmalayāmi mauktikamidaṃ nyastaṃ tvayā dahyatām itthaṃ vibhramasaṃbhramo madayati
            preyāṃsameṇīdṛśaḥ //
             <span class="ref">MSS_5635</span></p>
         
         <p id="MSS_5636">
            āstāṃ mānaḥ kathanaṃ sakhīṣu vā mayi nivedyadurvinaye /<br />
            śithilitaratiguṇagarvā mamāpi sā lajjitā sutanuḥ //
             <span class="ref">MSS_5636</span></p>
         
         <p id="MSS_5637">
            āstāṃ varamavakeśī mā dohadamasya racaya pūgataroḥ /<br />
            etasmāt phalitādapi kevalamudvegamadhigaccha //
             <span class="ref">MSS_5637</span></p>
         
         <p id="MSS_5638">
            āstāṃ viśvasanaṃ sakhīṣu viditābhiprāyasāre jane tatrāpyarpayituṃ dṛśaṃ salilatāṃ
            śaknomi na vrīḍayā /<br />
            loko hyeṣa paropahāsacaturaḥ sūkṣmeṅgitajño'pyalaṃ mātaḥ kaṃ śaraṇaṃ vrajāmi hṛdaye
            jīrṇo'nurāgānalaḥ //
             <span class="ref">MSS_5638</span></p>
         
         <p id="MSS_5639">
            āstāṃ sakaṇṭakamidaṃ vasudhādhipatyaṃ trailokyarājyamapi deva tṛṇāya manye /<br />
            niḥśaṅkasuptahariṇīkulasaṃkulāsu cetaḥ paraṃ valati śailavanasthalīṣu //
             <span class="ref">MSS_5639</span></p>
         
         <p id="MSS_5640">
            āstāmanaṅgīkaraṇād bhavena dṛśyaḥ smaro neti purāṇavāṇī /<br />
            tavaiva dehaṃ śritayā śriyeti navastu vastu pratibhāti vādaḥ //
             <span class="ref">MSS_5640</span></p>
         
         <p id="MSS_5641">
            āstāmanyatsujanāḥ paropakāraikakaraṇadurlalitāḥ /<br />
            saṃtāpitapiśuneṣu svaguṇeṣvapi hanta khidyante //
             <span class="ref">MSS_5641</span></p>
         
         <p id="MSS_5642">
            āstāmaparo lokaḥ krīḍāpekṣāparo yadi prītiḥ /<br />
            byasanāntare patantī na vāritā parijanenāpi //
             <span class="ref">MSS_5642</span></p>
         
         <p id="MSS_5643">
            āstāmeva sarovareṇya bhavato dugdhodalabdhāmṛta- svādaspardhi sarojavṛndakhacitaṃ
            haṃsāvataṃsaṃ payaḥ /<br />
            sphārollolasuśītaśīkaracayāsāraprasiktānila- sparśaireva manoharairapagatāḥ saṃtāpaśoṣaklamāḥ
            //
             <span class="ref">MSS_5643</span></p>
         
         <p id="MSS_5644">
            āstikyaṃ ced dhanamakhilamapyarthisātkartumarhaṃ nāstikyaṃ cet tadapi sutarāṃ bhogahetorapāsyam
            /<br />
            aspṛṣṭvāpi svayamatirahaḥsthāpyate yat tadantas tasmin hetuḥ ka iti nibhṛtaṃ tarkayāmo
            na vidmaḥ //
             <span class="ref">MSS_5644</span></p>
         
         <p id="MSS_5645">
            āstīkavacanaṃ smṛtvā yaḥ sarpo na nivartate /<br />
            śatadhā bhidyate mūrdhni śiṃśavṛkṣaphalaṃ yathā //
             <span class="ref">MSS_5645</span></p>
         
         <p id="MSS_5646">
            āstīryantāmupānte vanavṛtinipuṇairjālikairjālabandhā mucyantāṃ śṛṅkhalābhyaḥ śvagaṇabhiraṭavīgahvare
            sārameyāḥ /<br />
            ākīryantāṃ sthalāni śramaśithilahayaiḥ sādibhiḥ pāśahastair vyādhūyantāṃ kṛtāntairiva
            mahiṣacarairdaṇḍibhiḥ kānanāni //
             <span class="ref">MSS_5646</span></p>
         
         <p id="MSS_5647">
            āstṛte'bhinavapallavapuṣpair apyanārataratābhiratābhyaḥ /<br />
            dīyate sma śayituṃ śayanīye na kṣaṇaḥ kṣaṇadayāpi vadhūbhyaḥ //
             <span class="ref">MSS_5647</span></p>
         
         <p id="MSS_5648">
            āste kaścana bhikṣuḥ saṃgṛhṇannavyayāni daśa /<br />
            na mametyavyayayugalaṃ yācāmas taṃ kimastyanyat //
             <span class="ref">MSS_5648</span></p>
         
         <p id="MSS_5649">
            āste'traiva sarasyaho bata kiyān saṃtoṣapakṣagraho haṃsasyāsya manāṅ na dhāvati matiḥ
            śrīdhāmni padme kvacit /<br />
            supto'dyāpi vibudhyate na taditastāvat pratīkṣāmahe velāmityuṣasi priyā madhulihaḥ
            soḍhuṃ ta eva kṣamāḥ //
             <span class="ref">MSS_5649</span></p>
         
         <p id="MSS_5650">
            āste dāmodarīyāmiyamudaradarīṃ yāvalambya trilokī saṃmātuṃ śaknuvanti prathimabharavaśādatra
            naitadyaśāṃsi /<br />
            tāmetāṃ pūrayitvā niraguriva madhudhvaṃsinaḥ pāṇḍupadma- cchadmāpannāni tāni dvipadaśanasanābhīni
            nābhīpathena //
             <span class="ref">MSS_5650</span></p>
         
         <p id="MSS_5651">
            āste dvāri vadhūrvidhātṛracanāvaiduṣyavikrāntibhūr bhūretasya balādahāri bhavatā bhītā
            natārātinā /<br />
            kiṃ nāmāparamatra kāryamadhunā sādhyaṃ samāśāsyate tatpāṇigrahamaṅgalāya manujādhīśāstu
            yatno mahān //
             <span class="ref">MSS_5651</span></p>
         
         <p id="MSS_5652">
            āste no suṣamā na cāpi kusumāmodo hi no vā manāk cāturyaṃ makarandadānaviṣaye kiṃ
            cāturīyaṃ punaḥ /<br />
            yattvaṃ citragataṃ kuśeśayadalaṃ puṣṇāsi guñjāravair māhātmyaṃ ka iva bravīmi tadaho
            he cañcarīkādhunā //
             <span class="ref">MSS_5652</span></p>
         
         <p id="MSS_5653">
            āste rohatkanakakamale kelipātre mṛḍānyāḥ khelan helonmadamadhukarīmānase mānase yaḥ
            /<br />
            bhekodrekapraṇayini valadbālajambālajāle sa syādutkaḥ parimitajale palvale kiṃ marālaḥ
            //
             <span class="ref">MSS_5653</span></p>
         
         <p id="MSS_5654">
            āste vidhuḥ paramanirvṛta eva maulau śaṃbhoriti trijagatījanacittavṛttiḥ /<br />
            antarnigūḍhanayanānaladāhaduḥkhaṃ jānāti kaḥ paramṛte bata śītaraśmeḥ //
             <span class="ref">MSS_5654</span></p>
         
         <p id="MSS_5655">
            āstrīśiśu prathitayaiṣa pipāsitebhyaḥ saṃrakṣyate'mbudhirapeyatayaiva dūrāt /<br />
            daṃṣṭrākarālamakarālikarālitābhiḥ kiṃ bhāyayatyaparamūrmiparaṃparābhiḥ //
             <span class="ref">MSS_5655</span></p>
         
         <p id="MSS_5656">
            āsthāmālambya nīteṣu vaśaṃ kṣudreṣvarātiṣu /<br />
            vyaktimāyāti mahatāṃ māhātmyamanukampayā //
             <span class="ref">MSS_5656</span></p>
         
         <p id="MSS_5657">
            āsthāya dāruṇataraṃ kamapi svabhāvam atyantaduṣkṛtakṛtāmapi śikṣaṇāya /<br />
            gṛhṇāsi sāyakapade kusumānyamūni mātaḥ suteṣu mahatī kila rūkṣateyam //
             <span class="ref">MSS_5657</span></p>
         
         <p id="MSS_5658">
            āsthitaḥ sthagitavāridapaṅktyā saṃdhyayā gaganapaścimabhāgaḥ /<br />
            sormividrumavitānavibhāsā rañjitasya jaladheḥ śriyamūhe //
             <span class="ref">MSS_5658</span></p>
         
         <p id="MSS_5659">
            āsphālitaṃ yat pramadākarāgrair mṛdaṅgadhīradhvanimanvagacchat /<br />
            vanyairidānīṃ mahiṣais tadambhaḥ śṛṅgāhataṃ krośati dīrghikāṇām //
             <span class="ref">MSS_5659</span></p>
         
         <p id="MSS_5660">
            āsphālitairjaladhirūrmiparaṃparāṇāṃ dūrīkaroti yadi ratnamavastubuddhyā /<br />
            ratnākaratvamapi tasya bhaved vinaṣṭaṃ ratnaṃ tu hanta bhavitā mahadaṅgadhāryam //
             <span class="ref">MSS_5660</span></p>
         
         <p id="MSS_5661">
            āsmākī yuvatidṛśāmasau tanoti cchāyaiva śriyamanapāyinīṃ kimebhiḥ /<br />
            matvaivaṃ svaguṇapidhānasābhyasūyaiḥ pānīyairiti vidadhāvire'ñjanāni //
             <span class="ref">MSS_5661</span></p>
         
         <p id="MSS_5662">
            āsyaṃ nirasya rasitaiḥ suciraṃ vihasya gātrāntareṣu ghana varṣasi cātakasya /<br />
            taccañcukoṭikuṭilāyatakaṃdharasya prāṇātyayo'sya bhavataḥ parihāsamātram //
             <span class="ref">MSS_5662</span></p>
         
         <p id="MSS_5663">
            āsyaṃ pidhāya sakalaṃ viralāṅgulinā kareṇa saghrāṇam /<br />
            ayamuccaraddakāraṃ manoharaṃ jyotkaroti śiśuḥ //
             <span class="ref">MSS_5663</span></p>
         
         <p id="MSS_5664">
            āsyaṃ yadyapi hāsyavarjitamidaṃ lāsyena vītaṃ vaco netre śoṇasarojakānti tadapi kvāpi
            kṣaṇaṃ sthīyate /<br />
            mālāyāḥ karaṇodyame makarikārambhaḥ kucāmbhojayor dhūpāḥ kuntaladhoraṇīṣu sudṛśaḥ
            sāyaṃtano dṛśyate //
             <span class="ref">MSS_5664</span></p>
         
         <p id="MSS_5665">
            āsyaṃ yasyāḥ sudhāṃśuṃ kalayati nayanābhyāṃ jitaḥ puṃsamūhaḥ kāntyā vidyut kucābhyāṃ
            jalakanakadhare nirjite hanta mohaḥ /<br />
            kuṣṭhaṃ durgandhiyuktaṃ laghukṛmivikṛtaṃ pūyamajjāsravāhi- vyāptaṃ tan makṣikābhirgatiriti
            vapuṣaḥ kutsitā nāsti loke //
             <span class="ref">MSS_5665</span></p>
         
         <p id="MSS_5666">
            āsyaṃ sahāsyaṃ nayanaṃ salāsyaṃ sindūrabindūdayaśobhi bhālam /<br />
            navā ca veṇī hariṇīdṛśaśced anyairagaṇyairapi bhūṣaṇaiḥ kim //
             <span class="ref">MSS_5666</span></p>
         
         <p id="MSS_5667">
            āsyaproñchitapārvaṇenduyaśasaṃ netrāvadhūtotpala- śrīgarvāṃ daśanacchadavyavahitāśokapravāladyutim
            /<br />
            etāṃ dṛṣṭisudhāprapāṃ trijagataḥ śilpī vidhāya svayaṃ manye harṣavaśādajāyata nijastotrapracaṇḍaḥ
            kaviḥ //
             <span class="ref">MSS_5667</span></p>
         
         <p id="MSS_5668">
            āsyaśrījitajarjarendumalinaṃ kṛtvā kare kandukaṃ krīḍākautukamiśrabhāvamanayā tāmraṃ
            vahantyānanam /<br />
            bhṛṅgāgragrahakṛṣṇaketakadalaspardhāvatīnāṃ dṛśā dīrghāpāṅgataraṅgitaikasuhṛdāmeṣo'smi
            pātrīkṛtaḥ //
             <span class="ref">MSS_5668</span></p>
         
         <p id="MSS_5669">
            āsyaśrīrdvijarājabādhanakarī dṛṣṭiḥ śruterlaṅghinī mūrdhanyāvaligāminī kuṭilatā baddhāśca
            muktā guṇaiḥ /<br />
            yatte sundari durvinītiriyatī dṛṣṭābalāyā mayā tan manye makaradhvajo bhavajayī jātastvadagresaraḥ
            //
             <span class="ref">MSS_5669</span></p>
         
         <p id="MSS_5670">
            āsyendoḥ pariveṣavadratipateścāmpeyakodaṇḍavad dhammillāmbumucaḥ kṣaṇadyutivadāsajjau
            kṣipantī bhujau /<br />
            viśliṣyadvali lakṣyanābhi vigalannīvyunnamanmadhyamaṃ kiṃcit kiṃcidudañcadañcalamaho
            kumbhastanī jṛmbhate //
             <span class="ref">MSS_5670</span></p>
         
         <p id="MSS_5671">
            āsye pūrṇasudhānidhiścaraṇayoḥ kālpadrumaṃ vaibhavaṃ dehe kāñcanakāntatā tvaci punarhaiyaṅgavīnaṃ
            svayam /<br />
            yasyā locanayornirūpadhi sadodītānukampātatiḥ sā mātā jagatāṃ prasādapadavī sākṣānmude
            stādumā //
             <span class="ref">MSS_5671</span></p>
         
         <p id="MSS_5672">
            āsrāvayeccopacitān viparyasyecca karmasu /<br />
            yathā na bhakṣayantyarthaṃ bhakṣitaṃ nirvamanti vā //
             <span class="ref">MSS_5672</span></p>
         
         <p id="MSS_5673">
            āsrāvayedupacitān sādhu duṣṭavraṇāniva /<br />
            āyuktāste ca varterann agnāviva mahīpatau //
             <span class="ref">MSS_5673</span></p>
         
         <p id="MSS_5674">
            ā svarlokāduraganagaraṃ nūtanālokalakṣmīm ātanvadbhiḥ kimiva sitatāṃ ceṣṭitais te
            na nītam /<br />
            apyetāsāṃ ramaṇavirahe vidviṣatkāminīnāṃ yairānītā nakhapadamayī maṇḍanā pāṇḍimānam
            //
             <span class="ref">MSS_5674</span></p>
         
         <p id="MSS_5675">
            āsvāditaṃ svādumarandabindu- svacchandamindīvarasundarībhiḥ /<br />
            mākandapuṣpaṃ pramadājanasya pramodamāmodabharairakārṣīt //
             <span class="ref">MSS_5675</span></p>
         
         <p id="MSS_5676">
            āsvāditadayitādhara- sudhārasasyeva sūktayo madhurāḥ /<br />
            akalitarasālamukulo na kokilaḥ kalamudañcayati //
             <span class="ref">MSS_5676</span></p>
         
         <p id="MSS_5677">
            āsvāditadviradaśoṇitaśoṇaśobhāṃ saṃdhyāruṇāmiva kalāṃ śaśalāñchanasya /<br />
            jṛmbhāvidāritamukhasya mukhāt sphurantīṃ ko hartumicchati hareḥ paribhūya daṃṣṭrām
            //
             <span class="ref">MSS_5677</span></p>
         
         <p id="MSS_5678">
            āsvāditonmuktamivārddhabimbaṃ tamomukhād hanta sudhākarasya /<br />
            sīmantasīmāntamudārarūpam idaṃ lalāṭaṃ nanu paṅkajākṣyāḥ //
             <span class="ref">MSS_5678</span></p>
         
         <p id="MSS_5679">
            āsvādito'si mohād bata viditā vadanamādhurī bhavataḥ /<br />
            madhuliptakṣura rasanāc chedāya paraṃ vijānāsi //
             <span class="ref">MSS_5679</span></p>
         
         <p id="MSS_5680">
            āsvādyaṃ pramadāradacchada iva śravyaṃ navaṃ jalpitaṃ bālāyā iva dṛśyamuttamavadhūlāvaṇyalakṣmīriva
            /<br />
            prodghoṣyaṃ ciraviprayuktavanitāsandeśavāṇīva me naivedyaṃ caritaṃ ca rūpamaniśaṃ
            śrīkṛṣṇa nāmāstu te //
             <span class="ref">MSS_5680</span></p>
         
         <p id="MSS_5681">
            āsvādya nirviśeṣaṃ virahivadhūnāṃ mṛdūni māṃsāni /<br />
            karakāmiṣeṇa manye niḥṣṭhīvati nīrado'sthīni //
             <span class="ref">MSS_5681</span></p>
         
         <p id="MSS_5682">
            āsvādya svayameva vacmi mahatīrmarmacchido vedanā mā bhūt kasyacidapyayaṃ paribhavo
            yācñeti saṃsāriṇaḥ /<br />
            paśya bhrātariyaṃ hi gauravajarādhikkārakelisthalī mānamlānimasī guṇavyatikaraprāgalbhyagarbhacyutiḥ
            //
             <span class="ref">MSS_5682</span></p>
         
         <p id="MSS_5683">
            āsvādyātra madhūni ṣaṭpada madaṃ mā gāḥ kaṣāyāṅkurair mākandasya pikān pratāritavato
            mūrdhānamadhyāsitaḥ /<br />
            pratyāsannatame pike'pi bhavate yenārpitā tādṛśī mādhvī tasya vivekavicyutiriyaṃ sādguṇyametan
            na te //
             <span class="ref">MSS_5683</span></p>
         
         <p id="MSS_5684">
            āsvādyaiṣa kaṣāyamaṅkuramurupremānubaddhāśayo mākandasya yaśāṃsi kokilayuvā nirmāti
            digbhittiṣu /<br />
            mādhvīkāni nipīya tasya madhupās tatraiva guñjantyamī ko brūtāmasatāṃ satāṃ ca vacasāṃ
            vartmātigaṃ ceṣṭitam //
             <span class="ref">MSS_5684</span></p>
         
         <p id="MSS_5685">
            āhataṃ kucataṭena taruṇyāḥ sādhu soḍhamamuneti papāta /<br />
            truṭyataḥ priyatamorasi hārāt puṣpavṛṣṭiriva mauktikavṛṣṭiḥ //
             <span class="ref">MSS_5685</span></p>
         
         <p id="MSS_5686">
            āhate yatra khaḍge syād dhvaniḥ kākasvaropamaḥ /<br />
            aṃ ākāradhvanirvā syāt sa varjyo narapuṃgavaiḥ //
             <span class="ref">MSS_5686</span></p>
         
         <p id="MSS_5687">
            āhate yatra madhuro dhvaniḥ samupajāyate /<br />
            pūjyaḥ sa khaḍgo nṛpateḥ śatrusaṃcayanāśanaḥ //
             <span class="ref">MSS_5687</span></p>
         
         <p id="MSS_5688">
            āhatya cinumaḥ svargam apavargamanukramāt /<br />
            anukūle hi dāmpatye pratikūlaṃ na kiṃcana //
             <span class="ref">MSS_5688</span></p>
         
         <p id="MSS_5689">
            āhatyāhatya mūrdhnā drutamanupibataḥ prasnutaṃ māturūdhaḥ kiṃcit kubjaikajānoranavaratacalaccārupucchasya
            dhenuḥ /<br />
            utkarṇaṃ tarṇakasya priyatanayatayā dattahuṃkāramudrā visraṃsatkṣīradhārālavaśabalamukhasyāṅgamātṛpti
            leḍhi //
             <span class="ref">MSS_5689</span></p>
         
         <p id="MSS_5690">
            āha nāthavadanasya cumbataḥ sā sma śītakaratāmanakṣaram /<br />
            sītkṛtāni sudatī vitanvatī sattvadattapṛthuvepathus tadā //
             <span class="ref">MSS_5690</span></p>
         
         <p id="MSS_5691">
            āharannapi na svastho vinidro na prabudhyati /<br />
            vakti na svecchayā kiṃcit sevako'pīha jīvati //
             <span class="ref">MSS_5691</span></p>
         
         <p id="MSS_5692">
            āharej jñānamarthāṃśca pumānamaravat sadā /<br />
            gṛhīta iva keśeṣu mṛtyunā dharmamācaret //
             <span class="ref">MSS_5692</span></p>
         
         <p id="MSS_5693">
            āhave jagaduddaṇḍarājamaṇḍalarāhave /<br />
            śrīnṛsiṃha mahīpāla svastyastu tava bāhave //
             <span class="ref">MSS_5693</span></p>
         
         <p id="MSS_5694">
            āhaveṣu ca ye śūrāḥ svāmyarthe tyaktajīvitāḥ /<br />
            bhartṛbhaktāḥ kṛtajñāśca te narāḥ svargagāminaḥ //
             <span class="ref">MSS_5694</span></p>
         
         <p id="MSS_5695">
            āhaveṣu mitho'nyonyaṃ jighāṃsanto mahīkṣitaḥ /<br />
            yudhyamānāḥ paraṃ śaktyā svargaṃ yāntyaparāṅmukhāḥ //
             <span class="ref">MSS_5695</span></p>
         
         <p id="MSS_5696">
            āha smaiṣā nalādanyaṃ na juṣe manaseti yat /<br />
            yauvanānumitenāsyās tanmṛṣābhūn manobhuvā //
             <span class="ref">MSS_5696</span></p>
         
         <p id="MSS_5697">
            āhāraṃ prati yat kathāpi śamitā yan maunamudrā mukhe yac cakṣurvinimīlanaṃ tanulatā
            yat tānave vartate /<br />
            ekānte yadavasthitiryadapi ca dhyānaikatānaṃ manas tan manye subhaga tvadarthamanayā
            tapyeta tīvraṃ tapaḥ //
             <span class="ref">MSS_5697</span></p>
         
         <p id="MSS_5698">
            āhāraḥ phalamūlamātmarucitaṃ śayyā mahī valkalaṃ saṃvītāya paricchadaḥ kuśasamitpuṣpāṇi
            putrā mṛgāḥ /<br />
            vastrānnāśrayadānabhogavibhavā niryantraṇāḥ śākhino mitrāṇītyadhikaṃ gṛheṣu gṛhiṇāṃ
            kiṃ nāma duḥkhādṛte //
             <span class="ref">MSS_5698</span></p>
         
         <p id="MSS_5699">
            āhāradoṣāya ca kākadīti syādākuṭāni dhvanitaṃ raṇāya /<br />
            kekedhvaniṣṭhā kuvatī kikī ca trayaṃ tvidaṃ syāt puradūṣaṇāya //
             <span class="ref">MSS_5699</span></p>
         
         <p id="MSS_5700">
            āhāranidrābhayamaithunāni sāmānyametat paśubhirnarāṇām /<br />
            jñānaṃ narāṇāmadhiko viśeṣo jñānena hīnāḥ paśubhiḥ samānāḥ //
             <span class="ref">MSS_5700</span></p>
         
         <p id="MSS_5701">
            āhāranirhāravihārayogāḥ susaṃvṛtā dharmavidā tu kāryāḥ /<br />
            vāgbuddhikāryāṇi tapas tathaiva dhanāyuṣī guptatame tu kārye //
             <span class="ref">MSS_5701</span></p>
         
         <p id="MSS_5702">
            āhārapānatāmbūlagandhamālyaphalādayaḥ /<br />
            bhujyante yat sa bhogaśca tanmataḥ sādhusattamaiḥ //
             <span class="ref">MSS_5702</span></p>
         
         <p id="MSS_5703">
            āhārabhojī kurute'numodaṃ naro vadhe sthāvarajaṅgamānām /<br />
            tasyāpi tasmād duritānuṣaṅgam ityāha yas taṃ prati vacmi kiṃcit //
             <span class="ref">MSS_5703</span></p>
         
         <p id="MSS_5704">
            āhāravarge sulabhe vicitre vimuktapāpe bhuvi vidyamāne /<br />
            prārambhaduḥkhaṃ vividhaṃ prapoṣya cedasti gṛddhirna kimatti māṃsam //
             <span class="ref">MSS_5704</span></p>
         
         <p id="MSS_5705">
            āhārāj jāyate vyādhir garbhāt krūraśca jāyate /<br />
            alakṣmīkaśca śayyāyāṃ svapāṭhādāyuṣaḥ kṣayaḥ //
             <span class="ref">MSS_5705</span></p>
         
         <p id="MSS_5706">
            āhārārthaṃ karma kuryādanindyaṃ kuryāt taṃ ca prāṇasaṃdhāraṇārtham /<br />
            prāṇā dhāryās tattvavijñānahetos tattvaṃ jñeyaṃ yena bhūyo na janma //
             <span class="ref">MSS_5706</span></p>
         
         <p id="MSS_5707">
            āhāre ca bhaved rogī naṣṭo garbhaśca maithune /<br />
            nidrāyāṃ hriyate lakṣmīś cintāyāṃ maraṇaṃ dhruvam //
             <span class="ref">MSS_5707</span></p>
         
         <p id="MSS_5708">
            āhāre baḍavānalaśca śayane yaḥ kumbhakarṇāyate saṃdeśe badhiraḥ palāyanavidhau siṃhaḥ
            śṛgālo raṇe /<br />
            andho vastunirīkṣaṇe'tha gamane khañjaḥ paṭuḥ krandane bhāgyenaiva hi labhyate punarasau
            sarvottamaḥ sevakaḥ //
             <span class="ref">MSS_5708</span></p>
         
         <p id="MSS_5709">
            āhāre viratiḥ samastaviṣayagrāme nivṛttiḥ parā nāsāgre nayanaṃ yadetadaparaṃ yaccaikatānaṃ
            manaḥ /<br />
            maunaṃ cedamidaṃ ca śūnyamakhilaṃ yadviśvamābhāti te tad brūyāḥ sakhi yoginī kimasi
            bhoḥ kiṃ vā viyoginyasi //
             <span class="ref">MSS_5709</span></p>
         
         <p id="MSS_5710">
            āhāre vyavahāre ca tyaktalajjaḥ sukhī bhavet /<br />
            dhanaṃ maitrīkaraṃ dāne cādāne śatrukāraṇam //
             <span class="ref">MSS_5710</span></p>
         
         <p id="MSS_5711">
            āhāre śucitā dhvanau madhuratā nīḍe parādhīnatā bandhau nirmamatā vane rasikatā vācālatā
            mādhave /<br />
            yasaite guṇarāśayaḥ pikavaraṃ tyaktvā kimete janā vandante khalu khañjanaṃ kṛmibhujaṃ
            citrā gatiḥ karmaṇām //
             <span class="ref">MSS_5711</span></p>
         
         <p id="MSS_5712">
            āhāro garalaṃ tṛtīyamalike cakṣuḥ kapālaṃ kare vāsaḥ kuñjaracarma bhasmani ratirbhūṣā
            bhujaṅgādhipaḥ /<br />
            janmālakṣyamasākṣikaṃ kulamavijñātā ca jātiḥ kathaṃ sevyo'smābhirasau piśācapariṣadbhartā
            hatāḥ smo vayam //
             <span class="ref">MSS_5712</span></p>
         
         <p id="MSS_5713">
            āhāro garalāyate pratidinaṃ hāro'pi bhārāyate candraścaṇḍakarāyate mṛdugatirvāto'pi
            vajrāyate /<br />
            āvāso vipināyate malayajālepaḥ sphuliṅgāyate hā hanta priyaviprayogasamayaḥ saṃhārakālāyate
            //
             <span class="ref">MSS_5713</span></p>
         
         <p id="MSS_5174">
            āhāro dviguṇaḥ strīṇāṃ buddhis tāsāṃ caturguṇā /<br />
            ṣaḍguṇo vyavasāyaśca kāmāś cāṣṭaguṇaḥ smṛtaḥ //
             <span class="ref">MSS_5174</span></p>
         
         <p id="MSS_5715">
            āhitamuktāhāryaḥ samyak sakalaprayogasampattyā /<br />
            bhāvavihīno'pi naṭaḥ sāmājikacittarañjanaṃ kurute //
             <span class="ref">MSS_5715</span></p>
         
         <p id="MSS_5716">
            āhite tava niḥśāne sphuṭitaṃ ripuhṛdghaṭaiḥ /<br />
            galite tatpriyānetre rājaṃś citramidaṃ mahat //
             <span class="ref">MSS_5716</span></p>
         
         <p id="MSS_5717">
            āhite nu madhunā madhuratve ceṣṭitasya gamite nu vikāsam /<br />
            ābabhau nava ivoddhatarāgaḥ kāminīṣvavasaraḥ kusumeṣoḥ //
             <span class="ref">MSS_5717</span></p>
         
         <p id="MSS_5718">
            āhuḥ satyaṃ hi paramaṃ dharmaṃ dharmavido janāḥ /<br />
            ... ... ... ... ... ... //
             <span class="ref">MSS_5718</span></p>
         
         <p id="MSS_5719">
            āhuḥ sūkṣmataraṃ kiṃcid amātyaparirakṣaṇam /<br />
            sūkṣmāt sūkṣmataraṃ tebhyo yadātmaparirakṣaṇam //
             <span class="ref">MSS_5719</span></p>
         
         <p id="MSS_5720">
            āhutyāpyāyate sūryaḥ sūryād vṛṣṭirathauṣadhiḥ /<br />
            tadannaṃ rasarūpeṇa śukratvamadhigacchati //
             <span class="ref">MSS_5720</span></p>
         
         <p id="MSS_5721">
            āhūtaḥ parito digantagatibhiḥ śākhābharāḍambaraiḥ kiṃ re jālma javena śālmaliphalapratyāśayā
            dhāvasi /<br />
            tasminn ekapade bhidelimaphalavyālolatūlotkarair adhvāno'pi nimīlitākṣamaṭatā na prekṣaṇīyāḥ
            puraḥ //
             <span class="ref">MSS_5721</span></p>
         
         <p id="MSS_5722">
            āhūtasyābhiṣekāya nisṛṣṭasya vanāya ca /<br />
            na mayā lakṣitas tasya svalpo'pyākāravibhramaḥ //
             <span class="ref">MSS_5722</span></p>
         
         <p id="MSS_5723">
            āhūtādya mayotsave niśi gṛhaṃ śūnyaṃ vimucyāgatā kṣībaḥ preṣyajanaḥ kathaṃ kulabadhūrekākinī
            yāsyati /<br />
            vatsa tvaṃ tadimāṃ nayālayamiti śrutvā yaśodāgiro rādhāmādhavayorjayanti madhurasmerālasā
            dṛṣṭayaḥ //
             <span class="ref">MSS_5723</span></p>
         
         <p id="MSS_5724">
            āhūteṣu vihaṃgameṣu maśako nāyān puro vāryate madhyevāridhi vā vasaṃstṛṇamaṇirdhatte
            maṇīnāṃ rucam /<br />
            khadyoto'pi na kampate pracalituṃ madhye'pi tejasvināṃ dhik sāmānyamacetanaṃ prabhumivānāmṛṣṭatattvāntaram
            //
             <span class="ref">MSS_5724</span></p>
         
         <p id="MSS_5725">
            āhūto'pi sahāyair emītyuktvā vimuktanidro'pi /<br />
            āgantuko'pi pathikaḥ śaithilyaṃ naiva vijahāti //
             <span class="ref">MSS_5725</span></p>
         
         <p id="MSS_5726">
            āhūto malayācalāt pracalito mauhurtiko māruto nediṣṭhāḥ pathi santi kokilagaṇā gīte
            pratiṣṭhābhṛtaḥ /<br />
            āptābhiḥ prativeśinībhirabhitaḥ saṃtyajya kundālayaṃ soṣyantī sahakārasaṃtatiraliśreṇībhirāveṣṭyate
            //
             <span class="ref">MSS_5726</span></p>
         
         <p id="MSS_5727">
            āhūto vāpyanāhūto yo rājñāṃ dvāri tiṣṭhati /<br />
            sa vai rājyaśriyaṃ bhuṅkte nāvamānī kadācana //
             <span class="ref">MSS_5727</span></p>
         
         <p id="MSS_5728">
            āhūto hālikenāśrutamiva vacanaṃ tasya kṛtvā kṣaṇaikaṃ tiṣṭhāsustabdharomā kathamapi
            viṭapaṃ niḥsamīraṃ vihāya /<br />
            dorbhyāmāvṛtya vakṣaḥsthalamalasagatirdīnapādapracāraḥ śītkārotkampabhinnasphuṭadadharapuṭaḥ
            pāmaraḥ kṣetrameti //
             <span class="ref">MSS_5728</span></p>
         
         <p id="MSS_5729">
            āhṛtābhyudyatāṃ bhikṣāṃ purastādapracoditām /<br />
            mene prajāpatirgrāhyām api duṣkṛtakarmaṇaḥ //
             <span class="ref">MSS_5729</span></p>
         
         <p id="MSS_5730">
            āhṛtya parityaktā janayantyarthāḥ sukhābhāsam /<br />
            atyantaparityaktāḥ paramānandāya kalpante //
             <span class="ref">MSS_5730</span></p>
         
         <p id="MSS_5731">
            āhṛtya rakṣyamāṇāpi yatnenāntarvirāgiṇī /<br />
            asanmaitrī ca veśyā ca śrīśca kasya kadā sthirā //
             <span class="ref">MSS_5731</span></p>
         
         <p id="MSS_5732">
            āhnikottāpadagdhānāṃ trayāṇāṃ jagatāṃ bata /<br />
            tapanārciṣi śānte tad bhasmedaṃ timiraṃ tu na //
             <span class="ref">MSS_5732</span></p>
         
         <p id="MSS_5733">
            āhlādayatveṣa kharairnakhāgrair daiteyavakṣaḥkhanimutkhanan vaḥ /<br />
            prahlādahṛdyaṃ hṛdaye dvitīyam anveṣṭumicchanniva sūnuratnam //
             <span class="ref">MSS_5733</span></p>
         
         <p id="MSS_5734">
            āhlādahetuniravadyaśarīrayaṣṭi- lāvaṇyakāntikaluṣīkaraṇena tāsām /<br />
            āsīt kuśeśayadṛśāmayathārthataiva paryastabhāsvararucāmapi bhūṣaṇānām //
             <span class="ref">MSS_5734</span></p>
         
         <p id="MSS_5735">
            āhvānaṃ kiṃ bhavati hi taroḥ kasyacit praśnavijñāḥ prāyaḥ kāryaṃ kimapi na kalau kurvate
            ke pareṣām /<br />
            pūrṇaṃ candraṃ vahati nanu kā pṛcchati mlānacakṣuḥ kenodanyājanitamasamaṃ kaṣṭamāpnoti
            lokaḥ //
             <span class="ref">MSS_5735</span></p>
         
         <p id="MSS_5736">
            ikṣukṣīraguḍādīnāṃ mādhuryasyāntaraṃ mahat /<br />
            tathāpi na tadākhyātuṃ sarasvatyāpi śakyate //
             <span class="ref">MSS_5736</span></p>
         
         <p id="MSS_5737">
            ikṣutvakkṣodasārāḥ śakaṭasaraṇayo dhīradhūlīpatākāḥ pākasvīkāranamre śirasi niviśate
            śūkaśāleḥ śukālī /<br />
            kedārebhyaḥ praṇālaiḥ praviśati śapharīpaṅktirādhāramārād acchaḥ kaccheṣu paṅkaḥ sukhayati
            saritāmātapādukṣapālam //
             <span class="ref">MSS_5737</span></p>
         
         <p id="MSS_5738">
            ikṣudaṇdāstilāḥ śūdrāḥ kāntā hema ca medinī /<br />
            candanaṃ dadhi tāmbūlaṃ mardanaṃ guṇavardhanam //
             <span class="ref">MSS_5738</span></p>
         
         <p id="MSS_5739">
            ikṣurāpaḥ payo mūlaṃ tāmbūlaṃ phalamauṣadham /<br />
            bhakṣayitvāpi kartavyāḥ snānadānādikāḥ kriyāḥ //
             <span class="ref">MSS_5739</span></p>
         
         <p id="MSS_5740">
            ikṣurdhanva śarāḥ prasūnavitatirbhṛṅgāvalī siñjinī yasyājñāvaśavartinaḥ pramanaso
            nirviṣṭarāṣṭrādayaḥ /<br />
            yadbāṇābhihatā virañcimurajinmṛtyuṃjayendrādayo vyāptāśeṣamukhā iva tribhuvanaṃ pāyādajeyaḥ
            smaraḥ //
             <span class="ref">MSS_5740</span></p>
         
         <p id="MSS_5741">
            ikṣurnadīpravāho dyūtaṃ mānagrahaśca he sutanu /<br />
            bhrūlatikā ca taveyaṃ bhaṅge rasamadhikamāvahati //
             <span class="ref">MSS_5741</span></p>
         
         <p id="MSS_5742">
            ikṣoragrāt kramaśaḥ parvaṇi parvaṇi yathā rasaviśeṣaḥ /<br />
            tadvat sajjanamaitrī viparītānāṃ tu viparītā //<br />
            ikṣo rasaṃ yathādāya kūrcakas tyajyate janaiḥ /<br />
            dharmasāraṃ tathādāya dehaṃ tyajati paṇḍitaḥ //
             <span class="ref">MSS_5742</span></p>
         
         <p id="MSS_5743">
            ikṣorvikārā matayaḥ kavīnāṃ gavāṃ raso bālakaceṣṭitāni /<br />
            tāmbūlamagryaṃ yuvateḥ kaṭākṣā etānyaho śakra na santi nāke //
             <span class="ref">MSS_5743</span></p>
         
         <p id="MSS_5744">
            iṅgālasaptārciriva jvalitvā sarvaṃ dinaṃ caṇḍaruciḥ śaśāma /<br />
            tadīyabhasmeva nabhohasantī vibhrājamānaṃ tuhināṃśubimbam //
             <span class="ref">MSS_5744</span></p>
         
         <p id="MSS_5745">
            iṅgitajñās tu magadhāḥ prekṣitajñās tu kosalāḥ /<br />
            ardhoktāḥ kurupāñcālāḥ sarvoktā dakṣiṇāpathāḥ //
             <span class="ref">MSS_5745</span></p>
         
         <p id="MSS_5746">
            iṅgitākāraceṣṭābhiḥ paracittapravedinaḥ /<br />
            āptāḥ suśīghragā dūtā vāgmino mitabhāṣiṇaḥ //
             <span class="ref">MSS_5746</span></p>
         
         <p id="MSS_5747">
            iṅgitākāratattvajña ūhāpohaviśāradaḥ /<br />
            śūraśca kṛtavidyaśca na ca mānī vimatsaraḥ //
             <span class="ref">MSS_5747</span></p>
         
         <p id="MSS_5748">
            iṅgitākāratattvajño balavān priyadarśanaḥ /<br />
            apramādī sadā dakṣaḥ pratīhāraḥ sa ucyate //
             <span class="ref">MSS_5748</span></p>
         
         <p id="MSS_5749">
            iṅgitena nijarāganīradhiṃ saṃvibhāvya caṭubhirguṇajñatām /<br />
            bhaktatāṃ ca paricaryayāniśaṃ sādhikādhikavaśaṃ vyadhatta tam //
             <span class="ref">MSS_5749</span></p>
         
         <p id="MSS_5750">
            icchatāṃ saha vadhūbhirabhedaṃ yāminīvirahiṇāṃ vihagānām /<br />
            āpureva mithunāni viyogaṃ laṅghyate na khalu kālaniyogaḥ //
             <span class="ref">MSS_5750</span></p>
         
         <p id="MSS_5751">
            icchati mānī maraṇaṃ na ca gacchati vairiṇaḥ śaraṇam /<br />
            mānakṣaraṇaṃ maraṇaṃ mānaprāṇasya kevalaṃ kṛtinaḥ //
             <span class="ref">MSS_5751</span></p>
         
         <p id="MSS_5752">
            icchati śatī sahasraṃ sasahasraḥ koṭimīhate kartum /<br />
            koṭiyuto'pi nṛpatvaṃ nṛpo'pi bata cakravartitvam //
             <span class="ref">MSS_5752</span></p>
         
         <p id="MSS_5753">
            icchati śatī sahasraṃ sahasrī lakṣamīhate /<br />
            lakṣādhipas tato rājyaṃ rājyācca svargamīhate //
             <span class="ref">MSS_5753</span></p>
         
         <p id="MSS_5754">
            icchanti kecin narakeṣu vāsaṃ necchanti kecin narakeṣu vāsam /<br />
            śreyo hi tasmān narakaṃ viśiṣṭaṃ na garbhavāsāt paramaṃ hi duḥkham //
             <span class="ref">MSS_5754</span></p>
         
         <p id="MSS_5755">
            icchantyabhīkṣṇaṃ kṣayamātmano'pi na jñātayas tulyakulasya lakṣmīm /<br />
            namanti śatrūn na ca bandhuvṛddhiṃ saṃtapyamānairhṛdayaiḥ sahante //
             <span class="ref">MSS_5755</span></p>
         
         <p id="MSS_5756">
            icchāṃ sundarapāṇḍya unnatimatiṃ bibhrat svayā saṃjñayā niṣpādyābhyavahāravārayugalaṃ
            niṣkampasaṃpattikam /<br />
            saṃpūrṇaṃ vidadhe gabhīramudaraṃ raṅgeśituḥ śārṅgiṇo yasyābhūd bhuvanaiś caturdaśabhirapyāpūraṇaṃ
            durlabham //
             <span class="ref">MSS_5756</span></p>
         
         <p id="MSS_5757">
            icchec ced vipulāṃ maitrīṃ trīṇi tatra na kārayet /<br />
            vāgvādamarthasaṃbandhaṃ tatpatnīparibhāṣaṇam //
             <span class="ref">MSS_5757</span></p>
         
         <p id="MSS_5758">
            icchet paramanusartuṃ pratimāsaṃdarśanena viśadaruciḥ /<br />
            anavāpya yenayogaṃ bhavato hṛdayeparaṃ nidhīyeta //
             <span class="ref">MSS_5758</span></p>
         
         <p id="MSS_5759">
            icched yas tu sukhaṃ nivastumavanau gacchet sa rājñaḥ sabhāṃ kalyāṇīṃ girameva saṃsadi
            vadet kāryaṃ vidadhyāt kṛtī /<br />
            akleśād dhanamarjayedadhipaterāvarjayed vallabhān kurvītopakṛtiṃ janasya janayet kasyāpi
            nāpakriyām //
             <span class="ref">MSS_5759</span></p>
         
         <p id="MSS_5760">
            ijyācāradamāhiṃsādānasvādhyāyakarmaṇām /<br />
            ayaṃ tu paramo dharmo yad yogenātmadarśanam //
             <span class="ref">MSS_5760</span></p>
         
         <p id="MSS_5761">
            ijyādhyayanadānāni tapaḥ satyaṃ dhṛtiḥ kṣamā /<br />
            alobha iti mārgo'yaṃ dharmasyāṣṭavidhaḥ smṛtaḥ //
             <span class="ref">MSS_5761</span></p>
         
         <p id="MSS_5762">
            tatra pūrvaś caturvargo dambhārthamapi sevyate /<br />
            uttaras tu caturvargo mahātmanyeva tiṣṭhati //
             <span class="ref">MSS_5762</span></p>
         
         <p id="MSS_5763">
            iḍayā saṃcaran vāyuḥ saumye kārye śubhaḥ smṛtaḥ /<br />
            piṅgalāyāṃ tathā dīpte dvayoḥ kvāpi na śobhanaḥ //
             <span class="ref">MSS_5763</span></p>
         
         <p id="MSS_5764">
            iḍā ca piṅgalā caiva suṣumṇā ca sarasvatī /<br />
            gāndhārī hastijihvā ca pūṣā caiva nigadyate //
             <span class="ref">MSS_5764</span></p>
         
         <p id="MSS_5765">
            alambuṣā kuhūścaiva śaṅkhinī daśamī matā /<br />
            etāḥ prāṇavahā jñeyāḥ pradhānā daśa nāḍikāḥ //
             <span class="ref">MSS_5765</span></p>
         
         <p id="MSS_5766">
            iḍā nāsāpuṭe vāme piṅgalā dakṣiṇe bhavet /<br />
            suṣumṇā tālu bhittvaiva brahmadvāraṃ pravartitā //
             <span class="ref">MSS_5766</span></p>
         
         <p id="MSS_5767">
            iḍāyāṃ yadi bhūmyambutattve pravahatas tadā /<br />
            sthirasaumyādikāryāṇām ārambhaḥ siddhikṛd bhavet //
             <span class="ref">MSS_5767</span></p>
         
         <p id="MSS_5768">
            iḍā somasya nāḍī syāt piṅgalā sūryanāḍikā /<br />
            iḍā saumyā bhavet vāmā piṅgalogrā ca dakṣiṇā //
             <span class="ref">MSS_5768</span></p>
         
         <p id="MSS_5769">
            itaḥ kākānīkaṃ pratibhayamitaḥ kauśikarutād ito gṛdhravyūhaḥ kulamidamitaḥ kaṅkavayasām
            /<br />
            śmaśānāvasthe'sminnakhilaguṇavandhye hatamarāv api dvitrāḥ kecin na khalu kalavācaḥ
            śakunayaḥ //
             <span class="ref">MSS_5769</span></p>
         
         <p id="MSS_5770">
            itaḥ kekī nādais tudati śatakoṭipratibhaṭair itaḥ kāmaḥ kāmaṃ kaṭhinatarabāṇaiḥ praharati
            /<br />
            ito garjatyuccairjaladharagaṇo bhīmaninadair vinā nāthaṃ jāne na sakhi bhavitā kiṃ
            nanu mama //
             <span class="ref">MSS_5770</span></p>
         
         <p id="MSS_5771">
            itaḥ krodho gṛdhraḥ prakaṭayati pakṣaṃ nijamitaḥ sṛgālī tṛṣṇeyaṃ vivṛtavadanā dhāvati
            puraḥ /<br />
            itaḥ krūraḥ kāmo vicarati piśācaś ciramaho śmaśānaṃ saṃsāraḥ ka iha patitaḥ sthāsyati
            sukham //
             <span class="ref">MSS_5771</span></p>
         
         <p id="MSS_5772">
            itaḥ parānarbhakahāryaśastrān vaidarbhi paśyānumatā mayāsi /<br />
            evaṃvidhenāhavaceṣṭitena tvaṃ prārthyase hastagatā mamaibhiḥ //
             <span class="ref">MSS_5772</span></p>
         
         <p id="MSS_5773">
            itaḥ paurastyāyāṃ kakubhi vivṛṇoti kramadalat- tamisrāmarmāṇaṃ kiraṇakaṇikāmambaramaṇiḥ
            /<br />
            ito niṣkrāmantī navaratiguroḥ proñchati vadhūḥ svakastūrīpatrāṅkuramakarikāmudritamuraḥ
            //
             <span class="ref">MSS_5773</span></p>
         
         <p id="MSS_5774">
            itaḥ pratyādeśāt svajanamanugantuṃ vyavasitā muhus tiṣṭhetyuccairvadati guruśiṣye
            gurusame /<br />
            punardṛṣṭiṃ bāṣpaprasarakaluṣāmarpitavatī mayi krūre yat tat saviṣamiva śalyaṃ dahati
            mām //
             <span class="ref">MSS_5774</span></p>
         
         <p id="MSS_5775">
            itaḥ prāleyāṃśuḥ pralayamakarot kairavakula- klamacchedotsekaiḥ kiraṇanikaraireṣa
            tamasām /<br />
            ito'pyājñāvajñāṃ sakhi na sahate duḥsahatara- pratāpaḥ pañceṣus tadiha śaraṇaṃ sāhasarasaḥ
            //
             <span class="ref">MSS_5775</span></p>
         
         <p id="MSS_5776">
            itaḥ śuklā candradyutibhiriha raktāruṇakarais tamisrairapyantaḥskhalitagatibhirmecakaruciḥ
            /<br />
            prabhātaśrīreṣā vilasati purasthā sukṛtināṃ mimaṅkṣūṇāṃ jahnudyumaṇividhijāsaṃgama
            iva //
             <span class="ref">MSS_5776</span></p>
         
         <p id="MSS_5777">
            itaḥ śociḥ prācyāṃ diśi diśati bhānoraruṇatām ito bhṛṅgaḥ kūjannabhikamalinīṃ proccalati
            ca /<br />
            ito niryāntyuccairvihitasurataklāntiśithila- skhalatpādanyāsakṣaṇaraṇitamañjīramabalāḥ
            //
             <span class="ref">MSS_5777</span></p>
         
         <p id="MSS_5778">
            itaḥ sa daityaḥ prāptaśrīr neta evārhati kṣayam /<br />
            viṣavṛkṣo'pi saṃvardhya svayaṃ chettumasāṃpratam //
             <span class="ref">MSS_5778</span></p>
         
         <p id="MSS_5779">
            itaḥ svapiti keśavaḥ kulamitas tadīyadviṣām itaś ca śaraṇārthinaḥ śikharipatriṇaḥ
            śerate /<br />
            ito'pi vaḍavānalaḥ saha samastasaṃvartakair aho vitatamūrjitaṃ bharasahaṃ ca sindhorvapuḥ
            //
             <span class="ref">MSS_5779</span></p>
         
         <p id="MSS_5780">
            itaradeva bahirmukhamucyate hṛdi tu yat sphuratītaradeva tat/<br />
            caritametadadhīravitārakaṃ dhuri payaḥpratibimbamivāsatām //
             <span class="ref">MSS_5780</span></p>
         
         <p id="MSS_5781">
            itarapāpaphalāni yathecchayā vitara tāni sahe caturānana /<br />
            arasikeṣu kavitvanivedanaṃ śirasi mā likha mā likha mā likha //
             <span class="ref">MSS_5781</span></p>
         
         <p id="MSS_5782">
            itarabhajanaghanarasataḥ phalaniṣpattirnavā bhavediti na /<br />
            muktāḥ paraṃ tu loke svātighanarasaṃ vinā na jāyeran //
             <span class="ref">MSS_5782</span></p>
         
         <p id="MSS_5783">
            itarāṇyapi rakṣāṃsi peturvānarakoṭiṣu /<br />
            rajāṃsi samarotthāni tacchoṇitanadīṣviva //
             <span class="ref">MSS_5783</span></p>
         
         <p id="MSS_5784">
            itarāścārthamicchanti rūpamicchanti dārikāḥ /<br />
            jñātayaḥ kulamicchanti svargamicchanti tāpasāḥ //
             <span class="ref">MSS_5784</span></p>
         
         <p id="MSS_5785">
            itaretarayantritoruyugmaṃ kaṭhinorustanapīḍitābhirāmam /<br />
            bhujamūlaśayānugaṇḍamūlaṃ mithunaṃ syūtamivābhavan niśāyām //
             <span class="ref">MSS_5785</span></p>
         
         <p id="MSS_5786">
            itaropāyaduḥsādhye caṇḍadaṇḍo mahīpatiḥ /<br />
            aduṣṭāyatyasau nīter aśnāti vipulaṃ phalam //
             <span class="ref">MSS_5786</span></p>
         
         <p id="MSS_5787">
            itaścañcaccūtacyutamadhucayā vānti caturāḥ samīrāḥ saṃtoṣaṃ diśi diśi diśanto madhulihām
            /<br />
            niśānte kāntānāṃ smarasamarakeliśramamuṣo vijṛmbhante jṛmbhākalitakamalāmodasuhṛdaḥ
            //
             <span class="ref">MSS_5787</span></p>
         
         <p id="MSS_5788">
            itaścandraḥ sāndraḥ smaramayavayaḥsaṃdhimadhuraḥ sphuranmugdhākelismitamiva mayūkhaiḥ
            sukhayati /<br />
            cakorāṇāṃ cakraṃ kumudasamudāyo'pi ca śaran- niśārambhe'muṣmin samasamayamantarvikasati
            //
             <span class="ref">MSS_5788</span></p>
         
         <p id="MSS_5789">
            itaścetaścādbhirvighaṭitataṭaḥ seturudare dharitrī durlaṅghyā bahulahimapaṅko girirayam
            /<br />
            idānīṃ nirvṛtte karituraganīrājanavidhau na jāne yātāras tava ca ripavaḥ kena ca pathā
            //
             <span class="ref">MSS_5789</span></p>
         
         <p id="MSS_5790">
            itastataś caṅkramaṇo rajobhiḥ krīḍanmanomattamataṅgajo'yam /<br />
            yaḥ sarvadā pippalabhogatuṣṭas tacchāntaye tvaṃ harimāśrayasva //
             <span class="ref">MSS_5790</span></p>
         
         <p id="MSS_5791">
            itastato bhaṣan bhūri na patet piśunaḥ śunaḥ /<br />
            avadātatayā kiṃ ca na bhedo haṃsataḥ sataḥ //
             <span class="ref">MSS_5791</span></p>
         
         <p id="MSS_5792">
            itastato vātavidhūticañcalair nīrandhritāśāgaganairdhvajāṃśukaiḥ /<br />
            lakṣaiḥ kvaṇatkāñcanakiṅkiṇīkulair amajji dhūlījaladhau nabhogate //
             <span class="ref">MSS_5792</span></p>
         
         <p id="MSS_5793">
            itastato vānti viśiṣya yasyāṃ vātāḥ śakṛdveśmavihāravisrāḥ /<br />
            sā varṇyate rauravarājadhānī kena pratolī manasāpyagamyā //
             <span class="ref">MSS_5793</span></p>
         
         <p id="MSS_5794">
            itastato'smin vilasanti meroḥ samānavapre maṇisānurāgāḥ /<br />
            striyaśca patyau surasundarībhiḥ samā navapremaṇi sānurāgāḥ //
             <span class="ref">MSS_5794</span></p>
         
         <p id="MSS_5795">
            itastāvan netre valaya malayādre nidhirapām apārastvatpādapraṇayaparatantro nivasati
            /<br />
            athātmānaṃ kiṃ na smarasi kulaśailaṃ kimayaśaḥ- patākā sarpaughaiḥ pratiśikhariśākhāsu
            vahasi //
             <span class="ref">MSS_5795</span></p>
         
         <p id="MSS_5796">
            itas trasadvidrutabhūbhṛdujjhitā priyātha dṛṣṭā vanamānavījanaiḥ /<br />
            śaśaṃsa pṛṣṭādbhutamātmadeśajaṃ śaśitviṣaḥ śītalaśīlatāṃ kila //
             <span class="ref">MSS_5796</span></p>
         
         <p id="MSS_5797">
            iti kṛtavacanāyāḥ kaścidabhyetya bibhyad galitanayanavāreryāti pādāvanāmam /<br />
            karuṇamapi samarthaṃ mānināṃ mānabhede ruditamuditamastraṃ yoṣitāṃ vigraheṣu //
             <span class="ref">MSS_5797</span></p>
         
         <p id="MSS_5798">
            iti kṣitīśo navatiṃ navādhikāṃ mahākratūnāṃ mahanīyaśāsanaḥ /<br />
            samārurukṣurdivamāyuṣaḥ kṣaye tatāna sopānaparaṃparāmiva //
             <span class="ref">MSS_5798</span></p>
         
         <p id="MSS_5799">
            iti gadantamanantaramaṅganā bhujayugonnamanoccatarastanī /<br />
            praṇayinaṃ rabhasādudaraśriyā valibhayālibhayādiva sasvaje //
             <span class="ref">MSS_5799</span></p>
         
         <p id="MSS_5800">
            iti gaditavatī ruṣā jaghāna sphuritamanoramapakṣmakeśareṇa /<br />
            śravaṇaniyamitena kāntamanyā samamasitāmburuheṇa cakṣuṣā ca //
             <span class="ref">MSS_5800</span></p>
         
         <p id="MSS_5801">
            iti gantumicchumabhidhāya puraḥ kṣaṇadṛṣṭipātavikasadvadanām /<br />
            svakarāvalambanavimuktagalat- kalakāñci kāṃcidaruṇat taruṇaḥ //
             <span class="ref">MSS_5801</span></p>
         
         <p id="MSS_5802">
            iti guhyatamaṃ śāstram idamuktaṃ mayānagha /<br />
            etad buddhvā buddhimān syāt kṛtakṛtyaśca bhārata //
             <span class="ref">MSS_5802</span></p>
         
         <p id="MSS_5803">
            iti jagati na rakṣituṃ samarthaḥ kvacidapi kaścidapi prasahya nārīm /<br />
            avati tu satataṃ viśuddha ekaḥ kulayuvatīṃ nijasattvapāśabandhaḥ //
             <span class="ref">MSS_5803</span></p>
         
         <p id="MSS_5804">
            evaṃ cerṣyā nāma duḥkhaikahetur moghaḥ puṃsāṃ dveṣadāyī pareṣām /<br />
            yo'yaṃ mā bhūd rakṣaṇāyāṅganānām atyautsukyaṃ pratyutāsāṃ tanoti //
             <span class="ref">MSS_5804</span></p>
         
         <p id="MSS_5805">
            iti tattvadhiyaḥ paricintya budhāḥ sakalasya janasya vinaśvaratām /<br />
            na manāgapi cetasi saṃdadhate śucamaṅgayaśaḥsukhanāśakarām //
             <span class="ref">MSS_5805</span></p>
         
         <p id="MSS_5806">
            iti deva bhavatyudārasattvo dṛḍhabhaktaśca vilāsinījano'pi /<br />
            avarodhasamo mahīpatīnāṃ kimutānyaḥ kulajaḥ purandhrilokaḥ //
             <span class="ref">MSS_5806</span></p>
         
         <p id="MSS_5807">
            iti deva sadaiva hāsyabhāvaṃ paribhāve ca janasya nindyatāṃ ca /<br />
            vipadāspadatāṃ ca yānti mūḍhā iha santas tu bhavanti pūjanīyāḥ //
             <span class="ref">MSS_5807</span></p>
         
         <p id="MSS_5808">
            iti dvikṛtvaḥ śucimṛṣṭabhojināṃ dināni teṣāṃ katicin mudā yayuḥ /<br />
            dviraṣṭasaṃvatsaravārasundarī- parīṣṭibhis tuṣṭimupeyuṣāṃ niśi //
             <span class="ref">MSS_5808</span></p>
         
         <p id="MSS_5809">
            iti dharmatarormūlam aśuddhaṃ yasya mānasam /<br />
            śuddhaṃ yasya ca tadrūpaṃ phalaṃ tasya na saṃśayaḥ //
             <span class="ref">MSS_5809</span></p>
         
         <p id="MSS_5810">
            iti nikhilamudāramarthasārtha- praṇihitamekamiheva khaḍgaśāstre /<br />
            giriśamatamidaṃ niṣevya cakre kṣitipatimantrisamūhacakravartī //
             <span class="ref">MSS_5810</span></p>
         
         <p id="MSS_5811">
            iti netrādivikārair vaśamupanītaṃ pralīnadhairyāṅgam /<br />
            māragrahābhibhūtaṃ parimṛṣṭaprāṅnirākṛtismaraṇam //
             <span class="ref">MSS_5811</span></p>
         
         <p id="MSS_5812">
            prādurbhūtariraṃsaṃ kṣaṇe kṣaṇe jaghanadeśagatadṛṣṭim /<br />
            pakvāmramiva vimokṣyasi pūrvavadācūṣya niḥśeṣam //
             <span class="ref">MSS_5812</span></p>
         
         <p id="MSS_5813">
            iti pathi viniveśitātmano ripurapi gacchati sādhu mitratām /<br />
            tadavanipatimatsarādṛte vinayaguṇena jagad vaśaṃ nayet //
             <span class="ref">MSS_5813</span></p>
         
         <p id="MSS_5814">
            iti parigaṇitārthaḥ śāstramārgānusārī niyamayati yatātmā yaḥ prajā daṇḍanītyā /<br />
            apunarapagamāya prāptamārgapracārā sarita iva samudraṃ saṃpadastaṃ viśanti //
             <span class="ref">MSS_5814</span></p>
         
         <p id="MSS_5815">
            iti pariṇayamitthaṃ yānamekatra yāne daracakitakaṭākṣaprekṣaṇaṃ cānayos tatat /<br />
            divi diviṣadadhīśāḥ kautukenāvalokya praṇidadhuriva gantuṃ nākamānandasāndrāḥ //
             <span class="ref">MSS_5815</span></p>
         
         <p id="MSS_5816">
            iti pūrvakarmaniyataṃ bhavitavyaṃ jagati yasya jantoryat /<br />
            tadayatnena sa purataḥ patitaṃ prāpnotyasādhyamapi //
             <span class="ref">MSS_5816</span></p>
         
         <p id="MSS_5817">
            iti prakupitoragapramukhabhaṅgurāṃ sarvadā nidhāya nijacetasi prabaladuḥkhadāṃ saṃsṛtim
            /<br />
            vimuñcata parigrahagrahamanārjavaṃ sajjanā yadīcchata sukhāmṛtaṃ rasitumastasarvāśubham
            //
             <span class="ref">MSS_5817</span></p>
         
         <p id="MSS_5818">
            iti pravīre subhage ca satyato vivekinīnāmapi deva yoṣitām /<br />
            calaṃ mano dhāvati yatra kutracid viśuddhasattvā viralāḥ punaḥ striyaḥ //
             <span class="ref">MSS_5818</span></p>
         
         <p id="MSS_5819">
            iti priye pṛcchati mānavihvalā kathaṃcidantardhṛtabāṣpagadgadam /<br />
            na kiṃcidityeva jagāda yad vadhūḥ kiyan na tenaiva tayāsya varṇitam //
             <span class="ref">MSS_5819</span></p>
         
         <p id="MSS_5820">
            iti bahubhirupāyaiḥ kuṭṭanī kāmukānāṃ kṛtasukṛtavihīnā vañcanāṃ sā kṛtaghnā (?) /<br />
            vanabhuvi mṛgabandhaṃ hanta paśyanti nityaṃ tadapi hariṇaśāvāḥ kūṭapāśaṃ viśanti //
             <span class="ref">MSS_5820</span></p>
         
         <p id="MSS_5821">
            iti madamadanābhyāṃ rāgiṇaḥ spaṣṭarāgān anavaratarataśrīsaṅginas tānavekṣya /<br />
            abhajata parivṛttiṃ sātha paryastahastā rajaniravanatendurlajjayādhomukhīva //
             <span class="ref">MSS_5821</span></p>
         
         <p id="MSS_5822">
            iti muṣitadhiyaḥ śriyā prayāntyā rabhasavaśādavicintya dagdhabhūpāḥ /<br />
            balabharabahumānataḥ pataṅga- vratamupayānti parapratāpadīpe //
             <span class="ref">MSS_5822</span></p>
         
         <p id="MSS_5823">
            iti yasmādubhau lokau dhārayatyātmavān nṛpaḥ /<br />
            prajānāṃ ca tataḥ samyag daṇḍaṃ daṇḍīva dhārayet //
             <span class="ref">MSS_5823</span></p>
         
         <p id="MSS_5824">
            iti ratisamayopadeśayuktyā ratagurudarśitayā puraṃdhrilokaḥ /<br />
            nijaparaparabhāgavṛttimaujjhīt smaraparamādvayabhūmikānilīnaḥ //
             <span class="ref">MSS_5824</span></p>
         
         <p id="MSS_5825">
            iti rājaguṇānetān yathoktān yo'nutiṣṭhati /<br />
            anubhūyeha bhadrāṇi pretya svarge mahīyate //
             <span class="ref">MSS_5825</span></p>
         
         <p id="MSS_5826">
            iti rājyakalatramitraputrān gṛhadhāmaṃ ca tṛṇāya manyamānaḥ /<br />
            gurusattvarajastamaḥ kalaṅkāṃ prakṛtiṃ hātumagād vanaṃ narendraḥ //
             <span class="ref">MSS_5826</span></p>
         
         <p id="MSS_5827">
            iti vacanaṃ bhūmipateḥ śrutvā mantrī vihasya sāsūyaḥ /<br />
            tamuvāca kasya rājan veśyācarite'sti viśvāsaḥ //
             <span class="ref">MSS_5827</span></p>
         
         <p id="MSS_5828">
            iti vadati sakhījane nimīlad- dviguṇitasāndratarākṣipakṣmamālā /<br />
            apatadalibhayena bharturaṅkaṃ bhavati hi viklavatā guṇo'ṅganānām //
             <span class="ref">MSS_5828</span></p>
         
         <p id="MSS_5829">
            iti vadati sakhījane'nurāgād dayitatamāmaparaś ciraṃ pratīkṣya /<br />
            tadanugamavaśādanāyatāni nyadhita mimāna ivāvanīṃ padāni //
             <span class="ref">MSS_5829</span></p>
         
         <p id="MSS_5830">
            iti viracitabandhā paddhatiryā mayeyaṃ sakalaguṇigaṇānāṃ prītaye sāstu nityam /<br />
            vipulavimaladīvyatsatkalānāṃ nidhānaṃ taruṇataraṇiruddhā vidviṣatkauśikānām //
             <span class="ref">MSS_5830</span></p>
         
         <p id="MSS_5831">
            iti vismṛtānyakaraṇīyamātmanaḥ sacivāvalambitadhuraṃ dharādhipam /<br />
            parivṛddharāgamanubandhasevayā mṛgayā jahāra catureva kāminī //
             <span class="ref">MSS_5831</span></p>
         
         <p id="MSS_5832">
            iti śāsati senānyāṃ gacchatas tānanekadhā /<br />
            niṣidhya hasatā kiṃcit tasthe tatrāndhakāriṇā //
             <span class="ref">MSS_5832</span></p>
         
         <p id="MSS_5833">
            iti saṃsāraduḥkhārkatāpatāpitacetasām /<br />
            vimuktipādapacchāyām ṛte kutra sukham nṛṇām //
             <span class="ref">MSS_5833</span></p>
         
         <p id="MSS_5834">
            iti saśarīrayā kṣaṇamiva kṣaṇadāḥ kṣapayan saha viśarīrayā dayitayā virasān divasān
            /<br />
            dinarajanīvihāraviparītamahaṃ caritai rathacaraṇāhvayasya caritāni viḍambitavān //
             <span class="ref">MSS_5834</span></p>
         
         <p id="MSS_5835">
            iti striyo devi mahākulodgatāḥ viśuddhadhīraiś caritairupāsate /<br />
            sadaiva bhartāramananyamānasāḥ patiḥ satīnāṃ paramaṃ hi daivatabh //
             <span class="ref">MSS_5835</span></p>
         
         <p id="MSS_5836">
            iti sphuṭaṃ tadvacasastayādarāt suraspṛhāropaviḍambanādapi /<br />
            karāṅkasuptaikakapolakarṇayā śrutaṃ ca tadbhāṣitamaśrutaṃ ca tat //
             <span class="ref">MSS_5836</span></p>
         
         <p id="MSS_5837">
            iti smaraḥ śīghramatiś cakāra taṃ vadhūṃ ca romāñcabhareṇa karkaśau /<br />
            skhaliṣyati snigdhatanuḥ priyādiyaṃ mradīyasī pīḍanabhīrudoryugāt //
             <span class="ref">MSS_5837</span></p>
         
         <p id="MSS_5838">
            iti sma rājā nayavartmanā vrajan samudyamī maṇḍalaśuddhimācaret /<br />
            virājate sādhu viśuddhamaṇḍalaḥ śaracchaśīva pratirañjayan prajāḥ //
             <span class="ref">MSS_5838</span></p>
         
         <p id="MSS_5839">
            iti sma rājā vinayaṃ nayānvito niṣevamāṇo naradevasevitam /<br />
            padaṃ samākrāmati bhāsvaraṃ śriyaḥ śiro mahāratnagirerivonnatam //
             <span class="ref">MSS_5839</span></p>
         
         <p id="MSS_5840">
            itihāsapurāṇāni śṛṇuyāt tadanantaram /<br />
            bhuktavān viharec caiva strībhirantaḥpure saha //<br />
            ītihāsapurāṇābhyāṃ vedaṃ samupabṛṃhayet /<br />
            bibhetyalpaśrutād vedo māmayaṃ pracariṣyati //
             <span class="ref">MSS_5840</span></p>
         
         <p id="MSS_5841">
            itihāsottamādasmāj jāyante kavibuddhayaḥ /<br />
            pañcabhya iva bhūtebhyo lokasaṃvidhayas trayaḥ //
             <span class="ref">MSS_5841</span></p>
         
         <p id="MSS_5842">
            itīrayitvā viratāṃ sa tāṃ punar girānujagrāhatarāṃ narādhipaḥ /<br />
            virutya viśrāntavatīṃ tapātyaye ghanāghanaś cātakamaṇḍalīmiva //
             <span class="ref">MSS_5842</span></p>
         
         <p id="MSS_5843">
            itīṣṭamapyaniṣṭāya jāyate'vidhinā kṛtam /<br />
            tasmān na vidhimutsṛjya prājñaḥ kurvīta kiṃcana /<br />
            aprekṣāpūrvakārī ca nindyate'vadyakṛt kṣaṇāt //
             <span class="ref">MSS_5843</span></p>
         
         <p id="MSS_5844">
            ito gaṅgābhaṅgā ghaṭitataṭabhaṅgā punarito davajvālā jvālājvalitatarumālā vanabhuvaḥ
            /<br />
            saraṃhaḥ siṃho'gre dhvanati mama haṃho na hi gatir vinā daivaṃ daivaṃ hariṇaśiśurevaṃ
            pralapati //
             <span class="ref">MSS_5844</span></p>
         
         <p id="MSS_5845">
            ito dāvajvālaḥ sthalabhuva ito jālajaṭilā ito vyādho dhāvatyayamanupadaṃ vakritadhanuḥ
            /<br />
            ito'pyagre tiṣṭhatyayamajagaro vistṛtamukhaḥ kva yāyāt kiṃ kuryān mṛgaśiśurayaṃ daivavaśagaḥ
            //
             <span class="ref">MSS_5845</span></p>
         
         <p id="MSS_5846">
            ito na kiṃcit parato na kiṃcid yato yato yāmi tato na kiṃcit /<br />
            vicāryamāṇaṃ hi jagan na kiṃcit svātmāvabodhādadhikaṃ na kiṃcit //
             <span class="ref">MSS_5846</span></p>
         
         <p id="MSS_5847">
            ito bhraṣṭas tato bhraṣṭaḥ paramekāntiveṣabhāk /<br />
            na samsārasukhaṃ tasya naiva muktisukhaṃ bhavet //
             <span class="ref">MSS_5847</span></p>
         
         <p id="MSS_5848">
            ito mṛtyurito vyādhir ito vipadito jarā /<br />
            caturaṅgā tulyabalā hanti lokamanityatā //
             <span class="ref">MSS_5848</span></p>
         
         <p id="MSS_5849">
            ito vidyutpuñjasphuritamasakṛd bhāvayatu mām itaḥ kekānekā haratu hṛdayaṃ nirdayamidam
            /<br />
            itaḥ kāmo vāmaḥ praharatu muhuḥ puṅkhitaśaro gatāsi tvaṃ dūre capalanayane preyasi
            yataḥ //
             <span class="ref">MSS_5849</span></p>
         
         <p id="MSS_5850">
            ito vidyudvallīvilasitamitaḥ ketakataru- sphuradgandhaḥ prodyajjaladaninadasphūrjitamitaḥ
            /<br />
            itaḥ kekikrīḍākalakalaravaḥ pakṣmaladṛśāṃ kathaṃ yāsyantyete virahadivasāḥ saṃbhṛtarasāḥ
            //
             <span class="ref">MSS_5850</span></p>
         
         <p id="MSS_5851">
            ito vipinapaṅktayas tilakitā rasālāṅkurair marunmalayabhūritaḥ kalamitaḥ pikīnāṃ rutam
            /<br />
            itaśca navacampakaiḥ surabhitāḥ samantād diśas tadadya mayi tāṃ vinā bhajatu ghasmaratvaṃ
            smaraḥ //
             <span class="ref">MSS_5851</span></p>
         
         <p id="MSS_5852">
            ito hāsyataraṃ loke kiṃcidanyan na vidyate /<br />
            yat tu durjana ityāha sajjanaṃ durjanaḥ svayam //
             <span class="ref">MSS_5852</span></p>
         
         <p id="MSS_5853">
            itthaṃ kavikuṭumbasya vacāṃsi vicinoti yaḥ /<br />
            aniddhavacanasyāpi tasya vaśyā sarasvatī //
             <span class="ref">MSS_5853</span></p>
         
         <p id="MSS_5854">
            itthaṃ kelitatīrvihṛtya yamunākūle samaṃ rādhayā tadromāvalimauktikāvaliyuge veṇībhramaṃ
            bibhrati /<br />
            tatrāhlādikucaprayāgaphalayorlipsāvatorhastayor vyāpārāḥ puruṣottamasya dadatu sphītaṃ
            mudāṃ saṃpadam //
             <span class="ref">MSS_5854</span></p>
         
         <p id="MSS_5855">
            itthaṃ kriyāsu nivasantyapi yāsu tāsu puṃsāṃ śriyaḥ prabalasattvabahiṣkṛtāsu /<br />
            evaṃ ca sāhasadhaneṣvatha buddhimatsu saṃtuṣya dānaniratāḥ kṣitipā bhavanti //
             <span class="ref">MSS_5855</span></p>
         
         <p id="MSS_5856">
            ityaihikena ca purā vihitena cāpi svenaiva karmavibhavena śubhāśubhena /<br />
            śaśvad bhavet tadanurūpavicitrabhogaḥ sarvo hi nāma sasurāsura eṣa sargaḥ //
             <span class="ref">MSS_5856</span></p>
         
         <p id="MSS_5857">
            itthaṃ copārjito yatnād guṇo'pi vidhure vidhau /<br />
            saṃpattaye na na paraṃ jāyate tu vipattaye //
             <span class="ref">MSS_5857</span></p>
         
         <p id="MSS_5858">
            mūle hyavikṛte sadā sikte prajñānavāriṇā /<br />
            nayālavālaḥ phalati prāyaḥ pauruṣapādapaḥ //
             <span class="ref">MSS_5858</span></p>
         
         <p id="MSS_5859">
            itthaṃ talpatalādhirohaṇamiyaṃ parṇārpaṇaprakriyā śayyāyā vacanakramasya dayitasyaivaṃvidhārādhanā
            /<br />
            evaṃ keligṛhopadehali balādānīyamānā muhuś cāṭūktiprakaraiś ciraṃ navavadhūrālībhiradhyāpyate
            //<br />
            itthaṃ tena nirīkṣitaṃ na ca mayāpyevaṃ samālokitas tenoktaṃ subhagena tatra na mayā
            dattaṃ vaco mandayā /<br />
            tatsatyaṃ kathayāli kiṃ sa subhagaḥ kupyen na mahyaṃ gata ityuktvā sudṛśā kayāpi valitagrīvaṃ
            dṛśau sphārite //
             <span class="ref">MSS_5859</span></p>
         
         <p id="MSS_5860">
            itthaṃ duravadhāryaiva strīcittasya gatiḥ kila /<br />
            anyāsaktiṃ ca kurvanti mriyante ca patiṃ vinā //
             <span class="ref">MSS_5860</span></p>
         
         <p id="MSS_5861">
            itthaṃ dharmārjitā lakṣmīr āsaṃtatyanapāyinī /<br />
            itarā tu jalāpātatuṣārakaṇanaśvarī //
             <span class="ref">MSS_5861</span></p>
         
         <p id="MSS_5862">
            ato yateta dharmeṇa dhanamarjayituṃ pumān /<br />
            rājā tu sutarāṃ yena mūlaṃ rājyatarordhanam //
             <span class="ref">MSS_5862</span></p>
         
         <p id="MSS_5863">
            itthaṃ vṛḍhataravāmita- manasāṃ puṃsāmasāṃprataṃ purataḥ /<br />
            veśavilāsavatīnām aśarīraśaravyathākathanam //
             <span class="ref">MSS_5863</span></p>
         
         <p id="MSS_5864">
            itthaṃ nārīrghaṭayitumalaṃ kāmibhiḥ kāmamāsan prāleyāṃśoḥ sapadi rucayaḥ śāntamānāntarāyāḥ
            /<br />
            ācāryatvaṃ ratiṣu vilasanmanmamathaśrīvilāsā hrīpratyūhapraśamakuśalāḥ śīdhavaś cakrurāsām
            //
             <span class="ref">MSS_5864</span></p>
         
         <p id="MSS_5865">
            itthaṃ paśupatipeśala- pāśakalīlāprayuktavakrokteḥ /<br />
            harṣavaśataralatārakam ānanamavyād bhavānyā vaḥ //
             <span class="ref">MSS_5865</span></p>
         
         <p id="MSS_5866">
            itthaṃ prajñaiva nāmeha pradhānaṃ lokavartanam /<br />
            jīvatyarthadaridro'pi dhīdaridro na jīvati //
             <span class="ref">MSS_5866</span></p>
         
         <p id="MSS_5867">
            itthaṃ phalati śuddhena siktaṃ saṃkalpavāriṇā /<br />
            puṇyabījamapi svalpaṃ puṃsāṃ kṛṣikṛtāmiva //
             <span class="ref">MSS_5867</span></p>
         
         <p id="MSS_5868">
            tadeva dūṣitaṃ devi duṣṭasaṃkalpapāthasā /<br />
            phalatyaniṣṭam ... ... ... ... //
             <span class="ref">MSS_5868</span></p>
         
         <p id="MSS_5869">
            itthaṃ madhūtthaṃ rasamudgirantī tadoṣṭhabandūkadhanurvisṛṣṭā /<br />
            karṇāt prasūnāśugapañcabāṇī vāṇīmiṣeṇāsya mano viveśa //
             <span class="ref">MSS_5869</span></p>
         
         <p id="MSS_5870">
            itthaṃ yuktimupāyānāṃ kurvāṇasya catuṣṭayīm /<br />
            vrajatīnduprabhāgauraṃ parairakṣayyatāṃ yaśaḥ //
             <span class="ref">MSS_5870</span></p>
         
         <p id="MSS_5871">
            itthaṃ vihṛtya vanitābhirudasyamānaṃ pīnastanorujaghanasthalaśālinībhiḥ /<br />
            utsarpitormicayalaṅghitatīradeśam autsukyanunnamiva vāri puraḥ pratasthe //
             <span class="ref">MSS_5871</span></p>
         
         <p id="MSS_5872">
            itthaṃ sabhāpatirbhūtvā yaḥ kāvyāni parīkṣate /<br />
            yaśas tasya jagadvyāpi sa sukhī tatra tatra ca //
             <span class="ref">MSS_5872</span></p>
         
         <p id="MSS_5873">
            itthaṃ samutthavirahānalatīvratāpa- saṃtāpitāṅga karipuṅgava muñca śokam /<br />
            dhātrā svahastalikhitāni lalāṭapaṭṭe ko vākṣarāṇi parimārjayituṃ samarthaḥ //
             <span class="ref">MSS_5873</span></p>
         
         <p id="MSS_5874">
            itthaṃ subuddhiralpena deva yatnena bodhyate /<br />
            na kṛcchreṇāpi mahatā nirvicāramatiḥ punaḥ //
             <span class="ref">MSS_5874</span></p>
         
         <p id="MSS_5875">
            itthaṃ svadurnayavipākavaśena divyāḥ śāpacyutā hyavataranti manuṣyaloke /<br />
            bhuktvā phalaṃ taducitaṃ ca nijāṃ gatiṃ te pūrvārjitena sukṛtena punaḥ prayānti //
             <span class="ref">MSS_5875</span></p>
         
         <p id="MSS_5876">
            itthamārādhyamāno'pi kliśnāti bhuvanatrayam /<br />
            śāmyet pratyapakāreṇa nopakāreṇa durjanaḥ //
             <span class="ref">MSS_5876</span></p>
         
         <p id="MSS_5877">
            ityaguhyaṃ nigūhante guhyaṃ prakaṭayanti ca /<br />
            maurkhyābhimānenādātuṃ mūrkhāḥ pratyayamātmani //
             <span class="ref">MSS_5877</span></p>
         
         <p id="MSS_5878">
            ityaṅgaiḥ saṃyutaḥ sarvair dehino bālakākṛtiḥ /<br />
            māturāhārarasato dehe garbho'bhivardhate //
             <span class="ref">MSS_5878</span></p>
         
         <p id="MSS_5879">
            ityajñānatamaśchannāḥ svadoṣonmārgagāminaḥ /<br />
            apuraskṛtasacchāstradīpā bhraśyanti niścitam //
             <span class="ref">MSS_5879</span></p>
         
         <p id="MSS_5880">
            ityanarthāya śabdaikaparo tātparyavij jaḍaḥ /<br />
            ... ... ... ... ... ... //
             <span class="ref">MSS_5880</span></p>
         
         <p id="MSS_5881">
            ityanudvegaśīlā ye bhavyā dhairyāvalambanāḥ /<br />
            dūrabhraṣṭāmapi nijāṃ bhūmiṃ saṃprāpnuvanti te //
             <span class="ref">MSS_5881</span></p>
         
         <p id="MSS_5882">
            ityanyadupacāreṇa mitramanyat tu satyataḥ /<br />
            tulye'pi snigdhatāyoge tailaṃ tailaṃ ghṛtaṃ ghṛtam //
             <span class="ref">MSS_5882</span></p>
         
         <p id="MSS_5883">
            ityanyaraktacittā strībhujaṅgī hantyasaṃśayam /<br />
            ... ... ... ... ... ... //
             <span class="ref">MSS_5883</span></p>
         
         <p id="MSS_5884">
            ityabuddhidhanādhānanidhānairvividhodayaiḥ /<br />
            kūṭapaṇyairasāmānyais tāruṇyamativāhyate //
             <span class="ref">MSS_5884</span></p>
         
         <p id="MSS_5885">
            ityarthalobhān mithyaiva vijñānakhyāpanecchavaḥ /<br />
            mūrkhāḥ putramapi ghnanti na rajyet teṣu buddhimān //
             <span class="ref">MSS_5885</span></p>
         
         <p id="MSS_5886">
            ityākhyāte pavanatanayaṃ maithilīvonmukhī sā tvāmutkaṇṭhocchvasitahṛdayā vīkṣya saṃbhāvya
            caiva /<br />
            śroṣyatyasmāt paramavahitā saumya sīmantinīnāṃ kāntodantaḥ suhṛdupanataḥ saṃgamāt
            kiṃcidūnaḥ //
             <span class="ref">MSS_5886</span></p>
         
         <p id="MSS_5887">
            ityādiguṇasaṃpanne lokayātrāvidi sthire /<br />
            nirvṛtaḥ pitarīvāste yatra lokaḥ sa pārthivaḥ //
             <span class="ref">MSS_5887</span></p>
         
         <p id="MSS_5888">
            ityādi dūṣyān saṃdūṣya prajānāmabhivṛddhaye /<br />
            vinayañ śriyamutkarṣaṃ rājā śalyaṃ samuddharet //
             <span class="ref">MSS_5888</span></p>
         
         <p id="MSS_5889">
            ityuktavatyā yadalopi lajjā sānaucitī cetasi naś cakāstu /<br />
            smaras tu sākṣī tadadoṣatāyām unmādya yas tattadavīvadat tām //
             <span class="ref">MSS_5889</span></p>
         
         <p id="MSS_5890">
            ityudgate śaśini peśalakāntadūtī- saṃlāpasaṃcalitalocanamānasābhiḥ /<br />
            agrāhi maṇḍanavidhirviparītabhūṣā- vinyāsahāsitasakhījanamaṅganābhiḥ //
             <span class="ref">MSS_5890</span></p>
         
         <p id="MSS_5891">
            ityetat tapaso devā mahābhāgyaṃ pracakṣate /<br />
            sarvasyāsya prapaśyantas tapasaḥ puṇyamudbhavam //
             <span class="ref">MSS_5891</span></p>
         
         <p id="MSS_5892">
            ityetāḥ kuṭilatarāḥ krūrācārā gatatrapāś capalāḥ /<br />
            yo nāma vetti rāmāḥ sa strībhirṇaiva vañcyate matimān //
             <span class="ref">MSS_5892</span></p>
         
         <p id="MSS_5893">
            ityevaṃ bahuhṛdayā bahujihvā bahukarāś ca bahumāyāḥ /<br />
            tattvena satyarahitāḥ ko jānāti sphuṭaṃ veśyāḥ //
             <span class="ref">MSS_5893</span></p>
         
         <p id="MSS_5894">
            ityevaṃ yoṣito rājan bhedasya vyasanasya ca /<br />
            parābhavasya ca padaṃ sevetāśaṅkito'tha tāḥ //
             <span class="ref">MSS_5894</span></p>
         
         <p id="MSS_5895">
            idaṃ kavivarairnityam ākhyānamupajīvyate /<br />
            udayaprepsubhirbhṛtyair abhijāta iveśvaraḥ //
             <span class="ref">MSS_5895</span></p>
         
         <p id="MSS_5896">
            idaṃ kiṃ te nyastaṃ valayini kare vaktrakamalaṃ na yuktaḥ kopo'yaṃ praṇayini nirāgasyapi
            jane /<br />
            bruvāṇe mayyevaṃ śvasanaviṣamotkampitakucaṃ mṛgākṣyās tatkālaṃ nayanajalamevottaramabhūt
            //
             <span class="ref">MSS_5896</span></p>
         
         <p id="MSS_5897">
            idaṃ kilāvyājamanoharaṃ vapus tapaḥkṣamaṃ sādhayituṃ ya icchati /<br />
            dhruvaṃ sa nīlotpalapatradhārayā samillatāṃ chettumṛṣirvyavasyati //
             <span class="ref">MSS_5897</span></p>
         
         <p id="MSS_5898">
            idaṃ kṛtamidaṃ kāryam idamanyat kṛtākṛtam /<br />
            evamīhāsukhāsaktaṃ kṛtāntaḥ kurute vaśe //
             <span class="ref">MSS_5898</span></p>
         
         <p id="MSS_5899">
            idaṃ kṛṣṇaṃ kṛṣṇaṃ priyatama nanu śvetamatha kiṃ gamiṣyāmo yāmo bhavatu gamanenātha
            bhavatu /<br />
            purā yenaivaṃ me ciramanusṛtā cittapadavī sa evānyo jātaḥ sakhi paricitāḥ kasya puruṣāḥ
            //
             <span class="ref">MSS_5899</span></p>
         
         <p id="MSS_5900">
            idaṃ ca tvāṃ sarvaparaṃ bravīmi puṇyaṃ padaṃ tāta mahāviśiṣṭam /<br />
            na jātu kāmān na bhayān na lobhād dharmaṃ tyajej jīvitasyāpi hetoḥ //
             <span class="ref">MSS_5900</span></p>
         
         <p id="MSS_5901">
            idaṃ jñeyamidaṃ jñeyam iti yas tṛṣitaś caret /<br />
            api kalpasahasreṣu naiva jñeyamavāpnuyāt //
             <span class="ref">MSS_5901</span></p>
         
         <p id="MSS_5902">
            idaṃ tat kālindītaṭamiha hi kaṃsāsurabhido yaśaḥ śṛṇvad vaktraṃ skhalitakavalaṃ gokulamabhūt
            /<br />
            bhramād veṇukvāṇapraṇayamasṛṇottāramadhura- svarābhirgopībhirdiśi diśi samudgīrṇamaniśam
            //
             <span class="ref">MSS_5902</span></p>
         
         <p id="MSS_5903">
            idaṃ tat snehasarvasvaṃ samamāḍhyadaridrayoḥ /<br />
            acandanamanauśīraṃ hṛdayasyānulepanam //
             <span class="ref">MSS_5903</span></p>
         
         <p id="MSS_5904">
            idaṃ tāvac citraṃ yadavanitale pārvaṇaśaśī kalaṅkādunmuktaḥ kimapi ca tadantarvilasati
            /<br />
            pravālaṃ māṇikyaṃ kuvalayadalaṃ manmathadhanur manovīṇāvādadhvaniriti mahaccitramadharam
            //
             <span class="ref">MSS_5904</span></p>
         
         <p id="MSS_5905">
            idaṃ te kenoktaṃ kathaya kamalātaṅkavadane yadetasmin hemnaḥ kaṭakamiti dhatse khalu
            dhiyam /<br />
            idaṃ tad duḥsādhākramaṇaparamāstraṃ smṛtibhuvā tava prītyā cakraṃ karakamalamūle vinihitam
            //
             <span class="ref">MSS_5905</span></p>
         
         <p id="MSS_5906">
            idaṃ tvihotpātayugaṃ prthivyāṃ mahābhayaṃ śākunikā vadanti /<br />
            yad vāyaso maithunasaṃniviṣṭo dṛśyeta yad vā dhavalaḥ kadācit //
             <span class="ref">MSS_5906</span></p>
         
         <p id="MSS_5907">
            idaṃ dūrvākāṇḍadyutimuṣi kapole katipayaiḥ śramāmbhobhiḥ kīrṇaṃ sahajabakulāmodasubhagam
            /<br />
            samākāṅkṣe tāmrādharamanumanuṣva priyatame manojñaṃ te pātuṃ mukhakamalamāghrātumathavā
            //
             <span class="ref">MSS_5907</span></p>
         
         <p id="MSS_5908">
            idaṃ nabhasi bhīṣaṇabhramadulūkakolāhale niśācaravilāsinīnivahadattanetrotsave /<br />
            parisphurati nirbharapracurapaṅkamagnollasad- varāhakulamāṃsalaṃ prabalabandamandhaṃ
            tamaḥ //
             <span class="ref">MSS_5908</span></p>
         
         <p id="MSS_5909">
            idaṃ nāsīn na cotpannaṃ na cāsīn na bhaviṣyati /<br />
            tat tad brahmaiva sadrūpam idamitthamavasthitam //
             <span class="ref">MSS_5909</span></p>
         
         <p id="MSS_5910">
            idaṃ nṛpaprārthibhirujjhito'rthibhir maṇipraroheṇa vivṛdhya rohaṇaḥ /<br />
            kiyaddinairambaramāvariṣyate mudhā munirvindhyamarundha bhūdharam //
             <span class="ref">MSS_5910</span></p>
         
         <p id="MSS_5911">
            idaṃ paramasundaraṃ tanupuraṃ kuraṅgīdṛśāṃ nivārya khalu śaiśavaṃ svayamanena nītaṃ
            balāt /<br />
            tadāgamanaśaṅkayā makaraketunā kiṃ kṛtaṃ payodharadharādharau trivalivāhinīdustarau
            //
             <span class="ref">MSS_5911</span></p>
         
         <p id="MSS_5912">
            idaṃ prakṛtyā viṣayairvaśīkṛtaṃ parasparastrīdhanalolupaṃ jagat /<br />
            sanātane vartmani sādhusevite pratiṣṭhate daṇḍabhayopapīḍitam //
             <span class="ref">MSS_5912</span></p>
         
         <p id="MSS_5913">
            idaṃ prāyo loke na paricitapūrvaṃ nayanayor na yācñā yat puṃsaḥ suguṇaparimāṇaṃ laghayati
            /<br />
            viśadbhirviśvātmā svavapuṣi baliprārthanakṛte trapālīnairaṅgairyadayamabhavad vāmanatanuḥ
            //
             <span class="ref">MSS_5913</span></p>
         
         <p id="MSS_5914">
            idaṃ maghonaḥ kuliśaṃ dhārāsaṃnihitānalam /<br />
            smaraṇaṃ yasya daityastrīgarbhapātāya kalpate //
             <span class="ref">MSS_5914</span></p>
         
         <p id="MSS_5915">
            idaṃ madaṃ candramasaḥ samantād asmatsapatnasya hariṣyatīti /<br />
            yasmin purandhrīvadanasyalakṣmīṃ nijāṃ vyadhuḥ prābhṛtamambujāni //
             <span class="ref">MSS_5915</span></p>
         
         <p id="MSS_5916">
            idaṃ yugasahasreṣu bhaviṣyadabhavad dinam /<br />
            tadapyadyatvamāpannaṃ kā kathā maraṇāvadheḥ //
             <span class="ref">MSS_5916</span></p>
         
         <p id="MSS_5917">
            idaṃ labdhamidaṃ naṣṭam idaṃ lapsye manoratham /<br />
            idaṃ cintayatāmeva jīrṇamāyuḥ śarīriṇām //
             <span class="ref">MSS_5917</span></p>
         
         <p id="MSS_5918">
            idaṃ vaktraṃ sākṣād virahitakalaṅkaḥ śaśadharaḥ sudhādhārādhāraś cirapariṇataṃ bimbamadharaḥ
            /<br />
            ime netre rātriṃdivamadhikaśobhe kuvalaye tanurlāvaṇyānāṃ jaladhiravagāhe sukhataraḥ
            //
             <span class="ref">MSS_5918</span></p>
         
         <p id="MSS_5919">
            idaṃ viśvaṃ kuṭumbo na iti yeṣāṃ suniścayaḥ /<br />
            te śāntāḥ paramodārāḥ keṣāṃ vandyā na sādhavaḥ //
             <span class="ref">MSS_5919</span></p>
         
         <p id="MSS_5920">
            idaṃ viśvaṃ pālyaṃ vidhivadabhiyuktena manasā priyāśoko jīvaṃ kusumamiva gharmo glapayati
            /<br />
            svayaṃ kṛtvā tyāgaṃ vilapanavinodo'pyasulabhas tadadyāpyucchvāso bhavati nanu lābho
            hi ruditam //
             <span class="ref">MSS_5920</span></p>
         
         <p id="MSS_5921">
            idaṃ vyomasaromadhye bhāti candrasitotpalam /<br />
            malino'ntargato yatra kalaṅko bhramarāyate //
             <span class="ref">MSS_5921</span></p>
         
         <p id="MSS_5922">
            idaṃ śarīraṃ puruṣasya mohajaṃ yathā pṛthag bhautikamīyate gṛham /<br />
            yathaudakaiḥ pārthivataijasairjanaḥ kālena jāto vikṛto vinaśyati //
             <span class="ref">MSS_5922</span></p>
         
         <p id="MSS_5923">
            yathānalo dāruṣu bhinna īyate yathānilo dehagataḥ pṛthak sthitaḥ /<br />
            yathā nabhaḥ sarvagataṃ na sajjate tathā pumān sarvaguṇāśrayaḥ paraḥ //
             <span class="ref">MSS_5923</span></p>
         
         <p id="MSS_5924">
            idaṃ śarīraṃ ślathasaṃdhi jarjaraṃ patatyavaśyaṃ pariṇāmadurvaham /<br />
            kimauṣadhaṃ pṛcchasi mūḍha durmate nirāmayaṃ kṛṣṇarasāyanaṃ piba //
             <span class="ref">MSS_5924</span></p>
         
         <p id="MSS_5925">
            idaṃ śītaṃ pāthaḥ pibata pathikā muñcata manāk pathaḥ śrāntiṃ kāntāsmṛtijanitacintādviguṇitām
            /<br />
            iti sphītāpāṅgaṃ mṛdumadhuravāgbhaṅgihasitaṃ prapāpālīmālā harati taruṇānāṃ pathi
            gatim //
             <span class="ref">MSS_5925</span></p>
         
         <p id="MSS_5926">
            idaṃ svajanadehajātanayamātṛbhāryāmayaṃ vicitramiha kenacid racitamindrajālaṃ nanu
            /<br />
            kva kasya kathamatra ko bhavati tattvato dehinaḥ svakarmavaśavartinas tribhuvane nijo
            vā paraḥ //
             <span class="ref">MSS_5926</span></p>
         
         <p id="MSS_5927">
            idaṃ svastyayanaṃ śreṣṭham idaṃ buddhivivardhanam /<br />
            idaṃ yaśasyaṃ satatam idaṃ niḥśreyasaṃ param //
             <span class="ref">MSS_5927</span></p>
         
         <p id="MSS_5928">
            idaṃ hi puṃsas tapasaḥ śrutasya vā sviṣṭasya sūktasya ca buddhadattayoḥ /<br />
            avicyuto'rthaḥ kavibhirnirūpito yaduttamaślokaguṇānuvarṇanam //
             <span class="ref">MSS_5928</span></p>
         
         <p id="MSS_5929">
            idaṃ hi prāṇayaśasaṃ krayavikrayapattanam /<br />
            svāmisatkāraśalyānām atraivoddharaṇī kriyā //
             <span class="ref">MSS_5929</span></p>
         
         <p id="MSS_5930">
            idaṃ hi māhātmyaviśeṣasūcakaṃ vadanti cihnaṃ mahatāṃ manīṣiṇaḥ /<br />
            mano yadeṣāṃ sukhaduḥkhasaṃbhave prayāti no harṣaviṣādavaśyatām //
             <span class="ref">MSS_5930</span></p>
         
         <p id="MSS_5931">
            idaṃ hi vaidagdhyarahasyamuttamaṃ paṭhen na sūktiṃ kavimāninaḥ puraḥ /<br />
            na kevalaṃ tāṃ na vibhāvayatyasau svakāvyabandhena vināśayatyapi //
             <span class="ref">MSS_5931</span></p>
         
         <p id="MSS_5932">
            idamananyaparāyaṇamanyathā hṛdayasaṃnihite hṛdayaṃ mama /<br />
            yadi samarthayase madirekṣaṇe madanabāṇahato'smi hataḥ punaḥ //
             <span class="ref">MSS_5932</span></p>
         
         <p id="MSS_5933">
            idamanucitamakramaś ca puṃsāṃ yadiha jarasyapi mānmatho vikāraḥ /<br />
            yadapi ca na kṛtaṃ nitambinīnāṃ stanapatanāvadhi jīvitaṃ rataṃ vā //
             <span class="ref">MSS_5933</span></p>
         
         <p id="MSS_5934">
            idamanuditahotuḥ ko'pi homāvasāna- jvaladanalamavādīt kuṇḍamākhaṇḍalasya /<br />
            maṇighaṭamabhiṣeke prātarasyocureke kalitakiraṇatoyaṃ maṇḍalaṃ caṇḍabhāsaḥ //
             <span class="ref">MSS_5934</span></p>
         
         <p id="MSS_5935">
            idamantaramupakṛtaye prakṛticalā yāvadarthisaṃpadiyam /<br />
            vipadi niyatodayāyāṃ punarupakartuṃ kuto'vasaraḥ //
             <span class="ref">MSS_5935</span></p>
         
         <p id="MSS_5936">
            idamandhaṃ tamaḥ kṛtsnaṃ jāyeta bhuvanatrayam /<br />
            yadi śabdāhvayaṃ jyotir ā saṃsārān na dīpyate //
             <span class="ref">MSS_5936</span></p>
         
         <p id="MSS_5937">
            idamanyac ca devarṣe rahasyaṃ sarvayoṣitām /<br />
            dṛṣṭvaiva puruṣaṃ hṛdyaṃ yoniḥ praklidyate striyāḥ //
             <span class="ref">MSS_5937</span></p>
         
         <p id="MSS_5938">
            idamapaṭu kapāṭaṃ jarjaraḥ pañjaro'yaṃ viramati na gṛhe'smin krūramārjārayātrā /<br />
            śuka mukulitajihvaṃ sthīyatāṃ kiṃ vacobhis tava vacanavinode nādaraḥ pāmarāṇām //
             <span class="ref">MSS_5938</span></p>
         
         <p id="MSS_5939">
            idamaparamadbhutatamaṃ yuvatisahasrairvilupyamānasya /<br />
            vṛddhirbhavati na hānir yat tava saubhāgyakoṣasya //
             <span class="ref">MSS_5939</span></p>
         
         <p id="MSS_5940">
            idamapāsya virāgi parāgiṇīr alikadambakamamburuhāṃ tatīḥ /<br />
            stanabhareṇa jitastabakānaman- navalate valate'bhimukhaṃ tava //
             <span class="ref">MSS_5940</span></p>
         
         <p id="MSS_5941">
            idamapratimaṃ paśya saraḥ sarasijairvṛtam /<br />
            sakhe mā jalpa nārīṇāṃ nayanāni dahanti mām //
             <span class="ref">MSS_5941</span></p>
         
         <p id="MSS_5942">
            idamamṛtamameyaṃ seyamānandasindhur madhumadhuramapīdaṃ kiṃcidantardhunoti /<br />
            yadayamudayalīlīlālasānāṃ vadhūnāṃ rativinimayabhājāṃ kelibhiryāti kālaḥ //
             <span class="ref">MSS_5942</span></p>
         
         <p id="MSS_5943">
            idamamlānamānāyā lagnaṃ stanataṭe tava /<br />
            chādyatāmuttarīyeṇa navaṃ nakhapadaṃ sakhi //
             <span class="ref">MSS_5943</span></p>
         
         <p id="MSS_5944">
            idamayuktamaho mahadeva yad varatanoḥ smarayatyanilo'nyadā /<br />
            smṛtasayauvanasoṣmapayodharān satuhinas tu hinastu viyoginaḥ //
             <span class="ref">MSS_5944</span></p>
         
         <p id="MSS_5945">
            idamaśiśirairantastāpād vivarṇamaṇīkṛtaṃ niśi niśi bhujanyastāpāṅgaprasāribhiraśrubhiḥ
            /<br />
            anabhilulitajyāghātāṅkaṃ muhurmaṇibandhanāt kanakavalayaṃ srastaṃ srastaṃ mayā pratisāryate
            //
             <span class="ref">MSS_5945</span></p>
         
         <p id="MSS_5946">
            idamasulabhavastuprārthanādurnivāraṃ prathamamapi mano me pañcabāṇaḥ kṣiṇoti /<br />
            kimuta malayavātonmūlitāpāṇḍupatrair upavanasahakārairdarśiteṣvaṅkureṣu //
             <span class="ref">MSS_5946</span></p>
         
         <p id="MSS_5947">
            idamaskhalitaṃ dhāraya vāraya paruṣākṣarā vācaḥ /<br />
            ekaḥ sakalajanānāṃ jagati ripuḥ paruṣavāk puruṣaḥ //
             <span class="ref">MSS_5947</span></p>
         
         <p id="MSS_5948">
            idamahaṃ karuṇāmṛtasāgaraṃ śaśikiśoraśiromaṇimarthaye /<br />
            vrajatu janmani janmani me vapur bhavadupāsanasādhanatāmiti //
             <span class="ref">MSS_5948</span></p>
         
         <p id="MSS_5949">
            idamābhāti gagane bhindānaṃ saṃtataṃ tamaḥ /<br />
            amandanayanānandakaraṃ maṇḍalamaindavam //
             <span class="ref">MSS_5949</span></p>
         
         <p id="MSS_5950">
            idamidamiti bhūruhāṃ prasūnair muhuratilobhayatā puraḥpuro'nyā /<br />
            anurahasamanāyi nāyakena tvarayati rantumaho janaṃ manobhūḥ //
             <span class="ref">MSS_5950</span></p>
         
         <p id="MSS_5951">
            idamidamiti samyak karmaṇā yojanīyaṃ niyatamiti vicintya prāpayedīhamānaḥ /<br />
            sunayapihitarandhraḥ prākṛto yasya vargaḥ kṣitipatirupabhuṅkte sa trivargaṃ cirāya
            //
             <span class="ref">MSS_5951</span></p>
         
         <p id="MSS_5952">
            idamucchvasitālakaṃ mukhaṃ tava viśrāntakathaṃ dunoti mām /<br />
            niśi suptamivaikapaṅkajaṃ viratābhyantaraṣaṭpadasvanam //
             <span class="ref">MSS_5952</span></p>
         
         <p id="MSS_5953">
            idamuddiśya vayasyāḥ svasamīhitadaivataṃ namata /<br />
            yamunaiva jānudaghnī bhavatu na vā nāviko'stvaparaḥ //
             <span class="ref">MSS_5953</span></p>
         
         <p id="MSS_5954">
            idamupahitasūkṣmagranthinā skandhadeśe stanayugapariṇāhācchādinā valkalena /<br />
            vapurabhinavamasyāḥ puṣyati svāṃ na śobhāṃ kusumamiva pinaddhaṃ pāṇdupatrodareṇa //
             <span class="ref">MSS_5954</span></p>
         
         <p id="MSS_5955">
            idamubhayabhittisaṃtata- hāraguṇāntargataikakucamukulam /<br />
            guṭikādhanuriva bālā- vapuḥ smaraḥ śrayati kututena //
             <span class="ref">MSS_5955</span></p>
         
         <p id="MSS_5956">
            idametat kariṣyāmi tata etad bhaviṣyati /<br />
            saṃkalpaḥ kriyate yo'yaṃ na taṃ mṛtyuḥ pratīkṣate //
             <span class="ref">MSS_5956</span></p>
         
         <p id="MSS_5957">
            idameva kalerasya madavisphūrjitaṃ mahat /<br />
            yan me manorathāvāptiḥ na rāmabhajanādapi //
             <span class="ref">MSS_5957</span></p>
         
         <p id="MSS_5958">
            idameva narendrāṇāṃ svargadvāramanargalam /<br />
            yadātmanaḥ pratijñā ca prajā ca paripālyate //
             <span class="ref">MSS_5958</span></p>
         
         <p id="MSS_5959">
            idameva paraṃ maurkhyam upāyaistribhirujjhitam /<br />
            parākramante yuddheṣu samamevobhaye bhaṭāḥ //
             <span class="ref">MSS_5959</span></p>
         
         <p id="MSS_5960">
            idameva mahad dhairyaṃ dhīrāṇāṃ sutapasvinām /<br />
            vighnavantyapi saṃprāpya yad vighnairna vihanyate //
             <span class="ref">MSS_5960</span></p>
         
         <p id="MSS_5961">
            idameva hi janmaphalaṃ jīvitaphalametadeva yat puṃsām /<br />
            laṭahanitambavatījana- saṃbhogasukhena yāti tāruṇyam //
             <span class="ref">MSS_5961</span></p>
         
         <p id="MSS_5962">
            idameva hi nirṇītaṃ paiśunyād duḥkhasaṃgamaḥ /<br />
            anyārthaṃ khanato gartaṃ kūpe pātaḥ suniścitaḥ //
             <span class="ref">MSS_5962</span></p>
         
         <p id="MSS_5963">
            idameva hi pāṇḍityaṃ cāturyamidameva hi /<br />
            idameva subuddhitvam āyādalpataro vyayaḥ //
             <span class="ref">MSS_5963</span></p>
         
         <p id="MSS_5964">
            idameva hi pāṇḍityam iyameva kulīnatā /<br />
            ayameva paro dharma āyādalpataro vyayaḥ //
             <span class="ref">MSS_5964</span></p>
         
         <p id="MSS_5965">
            idānīṃ tīvrābhirdahana iva bhābhiḥ parigato mamāścaryaṃ sūryaḥ kimu sakhi rajanyāmudayate
            /<br />
            ayaṃ mugdhe candraḥ kimiti mayi tāpaṃ prakaṭayaty anāthānāṃ bāle kimiha viparītaṃ
            na bhavati //
             <span class="ref">MSS_5965</span></p>
         
         <p id="MSS_5966">
            idānīṃ tu mayā jñātaṃ tyāgān nāsti paraṃ sukham /<br />
            nāsti vidyāsamaṃ cakṣur nāsti cakṣuḥsamaṃ balam //
             <span class="ref">MSS_5966</span></p>
         
         <p id="MSS_5967">
            idānīṃ plakṣāṇāṃ jaṭharadalaviśleṣacaturaḥ śikhānāmābandhaḥ sphurati śukacañcūpuṭanibhaḥ
            /<br />
            tataḥ strīṇāṃ hanta kṣamamadharakāntiṃ kalayituṃ samantān niryāti sphuṭasubhagarāgaṃ
            kisalayam //
             <span class="ref">MSS_5967</span></p>
         
         <p id="MSS_5968">
            idānīṃ vaṃśīnāṃ śabaramithunocchṛṅkhalarahaḥ- kriyāsakhyenālaṃ girivanasaridgrāmasuhṛdām
            /<br />
            sphurallomaśyāmacchagalaśiśukarṇapratisama- cchadāgrābhis tvagbhirvalayitakarīrās
            taṭabhuvaḥ //
             <span class="ref">MSS_5968</span></p>
         
         <p id="MSS_5969">
            idānīṃ santu kāvyāni bahūni jagatītale /<br />
            yadādarśamayaṃ kāvyam ādyaṃ tat tu tadeva hā //
             <span class="ref">MSS_5969</span></p>
         
         <p id="MSS_5970">
            idānīmaṅgamakṣāli racitaṃ cānulepanam /<br />
            idānīmeva te kṛṣṇa dhūlīdhūsaritaṃ vapuḥ //
             <span class="ref">MSS_5970</span></p>
         
         <p id="MSS_5971">
            idānīmarghanti prathamakalamacchedamuditā navāgrānnasthālīparimalamuco hālikagṛhāḥ
            /<br />
            udañcaddorvallīraṇitavalayābhiryuvatibhir gṛhītaprotkṣiptabhramitamasṛṇodgīrṇamuśalāḥ
            //
             <span class="ref">MSS_5971</span></p>
         
         <p id="MSS_5972">
            inaḥ sa eva sevyo yaḥ svālokena sudhāmucā /<br />
            dvijendramaṇḍalaṃ kṣīṇaṃ samagrayati saṃpadā //
             <span class="ref">MSS_5972</span></p>
         
         <p id="MSS_5973">
            indindirairnirbharagarbhamīṣad- unmeṣavaccampakapuṣpamāsīt /<br />
            hiraṇmayaṃ śāsanalekhahetoḥ sajjaṃ maṣībhāṇḍamiva smarasya //
             <span class="ref">MSS_5973</span></p>
         
         <p id="MSS_5974">
            indindiro marande vimukho yadi kiṃ nu madhuni māhātmyam /<br />
            rasiko vāñchati no cet rāgādharabimbamasya ko bhūmā (?) //
             <span class="ref">MSS_5974</span></p>
         
         <p id="MSS_5975">
            indīvaraṃ locanayos tulāyai nirmāya yatnena vidhiḥ kadācit /<br />
            atulyatāṃ vīkṣya tato rajāṃsi nikṣipya cikṣepa sa paṅkamadhye //
             <span class="ref">MSS_5975</span></p>
         
         <p id="MSS_5976">
            indīvaradalaśyāmam indirānandakandalam /<br />
            vandārujanamandāraṃ vande'haṃ yadunandanam //
             <span class="ref">MSS_5976</span></p>
         
         <p id="MSS_5977">
            indīvaraśyāmatanurnṛpo'sau tvaṃ rocanāgauraśarīrayaṣṭiḥ /<br />
            anyonyaśobhāparivṛddhaye vāṃ yogas taḍittoyadayorivāstu //
             <span class="ref">MSS_5977</span></p>
         
         <p id="MSS_5978">
            indīvarasyāntarametadasyā netrotpalasyāpi yato himāṃśoḥ /<br />
            tviṣo'pi naikaṃ sahate mukhākhyam ākramya tasthāvaparaṃ śaśāṅkam //
             <span class="ref">MSS_5978</span></p>
         
         <p id="MSS_5979">
            indīvarākṣi tava tīvrakaṭākṣabāṇa- pātavraṇe dvitayamauṣadhameva manye /<br />
            ekaṃ tavādharasudhārasapānamanyad uttuṅgapīnakucakuṅkumapaṅkalepaḥ //
             <span class="ref">MSS_5979</span></p>
         
         <p id="MSS_5980">
            indīvarākṣyāḥ sphuṭavidrumoṣṭhyāḥ saṃketamuddiśya vane carantyāḥ /<br />
            cauraiḥ samastābharaṇāni hṛtvā nāsāmaṇirno'pahṛtaḥ kimetat //
             <span class="ref">MSS_5980</span></p>
         
         <p id="MSS_5981">
            indīvareṇa nayanaṃ mukhamambujena kundena dantamadharaṃ navapallavena /<br />
            aṅgāni campakadalaiḥ sa vidhāya vedhāḥ kānte kathaṃ ghaṭitavānupalena cetaḥ //
             <span class="ref">MSS_5981</span></p>
         
         <p id="MSS_5982">
            indīvarodarasahodarameduraśrīr vāso dravatkanakavṛndanibhaṃ dadhānaḥ /<br />
            āmuktamauktikamanoharahāravakṣāḥ ko'yaṃ yuvā jagadanaṅgamayaṃ karoti //
             <span class="ref">MSS_5982</span></p>
         
         <p id="MSS_5983">
            induṃ kairaviṇīva kokapaṭalīvāmbhojinīvallabhaṃ meghaṃ cātakamaṇḍalīva madhupaśreṇīva
            puṣpavrajam /<br />
            mākandaṃ pikasundarīva ramaṇīvātmeśvaraṃ proṣitaṃ cetovṛttiriyaṃ sadā nṛpavara tvāṃ
            draṣṭumutkaṇṭhate //
             <span class="ref">MSS_5983</span></p>
         
         <p id="MSS_5984">
            induṃ taṇḍulakhaṇḍamaṇḍalaruciṃ nityoditaṃ jātucid darśe meghagharaṭṭaghaṭṭanagaladdehaṃ
            vidhatte vidhiḥ /<br />
            nūnaṃ lokahitecchayā kirati yat saṃtarpaṇaṃ sarvataḥ śubhrādabhraviśiṣṭapiṣṭaruciraṃbhūmau
            tuṣāraṃ divaḥ //
             <span class="ref">MSS_5984</span></p>
         
         <p id="MSS_5985">
            induṃ nindati cakravākayugalaṃ bhāsāṃ nidhiṃ kauśikaḥ svādukṣīramarocakī sukṛtinaṃ
            pāpī jaḍaḥ paṇḍitam /<br />
            tyaktaṃ sarvajanaiḥ khalaḥ kaṭuvacā grāmyaḥ pumān nāgaraṃ kaḥ paitāmahagolake'tra
            nikhilaiḥ saṃmānito vartate //
             <span class="ref">MSS_5985</span></p>
         
         <p id="MSS_5986">
            induṃ nindati candanaṃ na sahate mallīsrajaṃ nekṣate hāraṃ dveṣṭi sitābjamujjhati
            bisastomaṃ nigṛhṇāti ca /<br />
            śrībhūpāla mahīdhareṣu vipineṣvambhodhitīreṣu ca tvatkīrtis tvadaripriyā ca vilasatyuccaiḥ
            sphuratpāṇḍimā //
             <span class="ref">MSS_5986</span></p>
         
         <p id="MSS_5987">
            induṃ nindati candanaṃ na sahate vidveṣṭi paṅkeruhaṃ hāraṃ bhāramavaiti naiva kurute
            karpūrapūre manaḥ /<br />
            svargaṅgāmavagāhate himagiriṃ gāḍhaṃ samāliṅgate yatkīrtirvirahātureva na manāgekatra
            viśrāmyati //
             <span class="ref">MSS_5987</span></p>
         
         <p id="MSS_5988">
            induṃ nindati taskaro gṛhapatiṃ jāro suśīlaṃ khalaḥ sādhvīmapyasatī kulīnamakulo jahyāj
            jarantaṃ yuvā /<br />
            vidyāvantamanakṣaro dhanapatiṃ nīcaś ca rūpojjvalaṃ vairūpyeṇa hataḥ prabuddhamabudhotkṛṣṭaṃ
            nikṛṣṭo janaḥ //
             <span class="ref">MSS_5988</span></p>
         
         <p id="MSS_5989">
            induṃ nindati padmakhaṇḍakadalītalpaṃ na vā manyate karpūraṃ kirati prayāti na ratiṃ
            prāleyadhārāgṛhe /<br />
            kiṃ vānyat tava viprayogaśikhinā sā dahyamānā muhus tvāmantarhṛdayasthitaṃ davabhayān
            netrāmbubhiḥ siñcati //
             <span class="ref">MSS_5989</span></p>
         
         <p id="MSS_5990">
            induṃ nindatu nāma vātha nalinīṃ nindantu cakrāhvayā naivānena sudhākarasya suṣamāhānirna
            vā duryaśaḥ /<br />
            etenaiva kṛtārthatāsya janatā yanmodamālambate yajjyotsnāsu ciraṃ cakorapariṣac cañcūpuṭaṃ
            nyasyati //
             <span class="ref">MSS_5990</span></p>
         
         <p id="MSS_5991">
            induṃ mukhād bahutṛṇaṃ tava yad gṛṇanti nainaṃ mṛgas tyajati tan mṛgatṛṣṇayaiva /<br />
            atyeti mohamahimā na himāṃśubimba- lakṣmīviḍambimukhi vittiṣu pāśavīṣu //
             <span class="ref">MSS_5991</span></p>
         
         <p id="MSS_5992">
            induṃ vetti divākaraṃ malayajaṃ dāvānalaṃ manyate jānātyambujamulmukaṃ kalayati prāleyatalpaṃ
            citām /<br />
            hārāṅgārakadarthitena manasā sṛṣṭiṃ samastāmimāṃ saṃpratyagnimayī na vetti subhagā
            tyaktā varākī tvayā //
             <span class="ref">MSS_5992</span></p>
         
         <p id="MSS_5993">
            induḥ kiṃ kva kalaṅkaḥ sarasijametat kimambu kutra gatam /<br />
            lalitasavilāsavacanair mukhamiti hariṇākṣi niścitaṃ parataḥ //
             <span class="ref">MSS_5993</span></p>
         
         <p id="MSS_5994">
            induḥ prayāsyati vinaṅkṣyati tārakaśrīḥ sthāsyanti līḍhatimirā na maṇipradīpāḥ /<br />
            andhaṃ samagramapi kīṭamaṇe bhaviṣyaty unmeṣameṣyati bhavānapi durametat //
             <span class="ref">MSS_5994</span></p>
         
         <p id="MSS_5995">
            induprabhārasavidaṃ vihagaṃ vihāya kīrānane sphurasi bhārati kā ratis te /<br />
            ādyaṃ yadi śrayasi jalpatu kaumudīnāṃ govindarājavacasāṃ ca viśeṣameṣaḥ //
             <span class="ref">MSS_5995</span></p>
         
         <p id="MSS_5996">
            indubimbādivotkīrṇaṃ padmagarbhādivoddhṛtam /<br />
            vadanaṃ tava tanvaṅgi vimṛśadbhirvibhāvyate //<br />
            indubhāskarayoryatra nabhaḥsaṃcārakhinnayoḥ /<br />
            patākāḥ pavanādhūtāḥ bhajante tālavṛntatām //
             <span class="ref">MSS_5996</span></p>
         
         <p id="MSS_5997">
            indumindumukhi lokaya lokaṃ bhānubhānubhiramuṃ paritaptam /<br />
            vījituṃ rajanihastagṛhītaṃ tālavṛntamiva nālavihīnam //
             <span class="ref">MSS_5997</span></p>
         
         <p id="MSS_5998">
            indumindradigasūta sarasvān uttaraṅgabhujarājiranṛtyat /<br />
            ujjaharṣa jhaṣaketuravāpuḥ ṣaṭpadāḥ kumudabandhanamokṣam //
             <span class="ref">MSS_5998</span></p>
         
         <p id="MSS_5999">
            indumukhī kumudākṣī rambhorū kamalacārukaracaraṇā /<br />
            amṛtadravalāvaṇyā hṛdayagatā devi kiṃ dahasi //
             <span class="ref">MSS_5999</span></p>
         
         <p id="MSS_6000">
            indurinduriti kiṃ durāśayā bindureṣa payaso vilokyate /<br />
            nanvidaṃ vijayate mṛgīdṛśaḥ śyāmakomalakapolamānanam //
             <span class="ref">MSS_6000</span></p>
         
         <p id="MSS_6001">
            indurmūrdhni śivasya śailaduhiturvakro nakhāṅkaḥ stane deyād vo'bhyudayaṃ dvayaṃ tadupamāmālambamānaṃ
            mithaḥ /<br />
            samvādaḥ praṇavena yasya dalatā kāyaikatāyāṃ tayor ūrdhvadvāravicintitena ca hṛdi
            dhyātasvarūpeṇa ca //
             <span class="ref">MSS_6001</span></p>
         
         <p id="MSS_6002">
            induryatra na nindyate na madhuraṃ dūtīvacaḥ śrūyate nālāpā nipatanti bāṣpakaluṣā
            nopaiti kārśyaṃ tanuḥ /<br />
            svādhīnāmanukūlinīṃ svagṛhiṇīmāliṅgya yat supyate tat kiṃ prema gṛhāśramavratamidaṃ
            kaṣṭaṃ samācaryate //
             <span class="ref">MSS_6002</span></p>
         
         <p id="MSS_6003">
            induryadyudayādrimūrdhni na bhavatyadyāpi tan mā sma bhūn nāsīre'pi tamaḥsamuccayamamūrunmūlayanti
            tviṣaḥ /<br />
            apyakṣṇormudamudgiranti kumudairāmodayante diśaḥ saṃpratyūrdhvamasau tu lāñchanamabhivyaṅktuṃ
            prakāśiṣyate //
             <span class="ref">MSS_6003</span></p>
         
         <p id="MSS_6004">
            indurlipta ivāñjanena jaḍitā dṛṣṭirmṛgīṇāmiva pramlānāruṇimeva vidrumadalaṃ śyāmeva
            hemaprabhā /<br />
            kārkaśyaṃ kalayā ca kokilavadhūkaṇṭheṣviva prastutaṃ sundaryāḥ purataśca hanta śikhināṃ
            barhāḥ sagarhā iva //
             <span class="ref">MSS_6004</span></p>
         
         <p id="MSS_6005">
            induvratasahasraṃ tu cared yaḥ kāyaśodhanam /<br />
            pibed yaś cāpi gaṅgāmbhaḥ samau syātāṃ na vā samau //
             <span class="ref">MSS_6005</span></p>
         
         <p id="MSS_6006">
            indus tvadyaśasā jito'vanipate bhāsāṃnidhis tejasā kandarpo vapuṣā sudhājalanidhirvāco
            vilāsena ca /<br />
            tathyaṃ te jayaśīlametadadhunā tvaddānamaddainyayor madhye kaṃ nu vijeṣyatīti viṣaye
            dolāyate me manaḥ //
             <span class="ref">MSS_6006</span></p>
         
         <p id="MSS_6007">
            indūdayaś candanaminduvaktraś caitras tathā yasya mahāya saṃpat /<br />
            vapuś ca śṛṅgāramayaṃ sa manye saṃtāpakas tvaṃ haravahniyogāt //
             <span class="ref">MSS_6007</span></p>
         
         <p id="MSS_6008">
            indoḥ kalākalāpena paṅktikramaniveśinā /<br />
            sarvaduḥkhāpanodāya bālakānāṃ kṛtā bhujāḥ //
             <span class="ref">MSS_6008</span></p>
         
         <p id="MSS_6009">
            indoḥ kāntiṃ jaḍatarakarān mattanāgād gatiṃ vā trastān netre harasi hariṇāt tatra
            kiṃ nāma citram /<br />
            etac citraṃ punariha jagajjaitrakandarpacāpa- śrīsarvasvaṃ yadapaharasi preyasi bhrūvilāsaiḥ
            //
             <span class="ref">MSS_6009</span></p>
         
         <p id="MSS_6010">
            indoḥ kiṃ druhiṇasya vā surapateḥ kiṃ vā kṛtāntasya vā kiṃ bhūteśa diśāsthi bhūṣaṇagaṇeśvākṛṣya
            deyaṃ mayā /<br />
            itthaṃ maṇḍanamandirodaracaravyāhārato bhīkarāt bhītā yasya surāḥ prasādhanavidhau
            pāyāt sa vaḥ śaṃkaraḥ //
             <span class="ref">MSS_6010</span></p>
         
         <p id="MSS_6011">
            indoḥ saṃkṣayarakṣiṇākṣatasudhā kiṃ vedhasā nirmitā kiṃ dhairyāpaharā harasya vihitā
            kāmena kāntā tanuḥ /<br />
            kiṃ tāruṇyavasantakāntilalitā śṛṅgārasiktā latā kiṃ lāvaṇyataraṅgiṇī punariyaṃ janmāntarāptā
            ratiḥ //
             <span class="ref">MSS_6011</span></p>
         
         <p id="MSS_6012">
            indoragatayaḥ padme sūryasya kumudeṃ'śavaḥ /<br />
            guṇās tasya vipakṣe'pi guṇino lebhire'ntaram //
             <span class="ref">MSS_6012</span></p>
         
         <p id="MSS_6013">
            indorasya triyāmāyuvatikucataṭīcandanasthāsakasya vyomaśrīcāmarasya tripuraharajaṭāvallarīkorakasya
            /<br />
            kaṃdarpakṣoṇipālasphaṭikamaṇigṛhasyaitadākha ṇḍalāśā- nāsāmuktāphalasya sthagayati
            jagatīṃ ko'pi bhāsāṃ vilāsaḥ //
             <span class="ref">MSS_6013</span></p>
         
         <p id="MSS_6014">
            indorivāsya purato yad vimukhī sāpavāraṇā bhramasi /<br />
            tat kathaya kiṃ nu duritaṃ sakhi tvayā chāyayeva kṛtam //
             <span class="ref">MSS_6014</span></p>
         
         <p id="MSS_6015">
            indorekakalāyā rudreṇoddhṛtya mūrdhani dhṛtāyāḥ /<br />
            sthānamiva tucchametat kalaṅkarūpeṇa pariṇamati //
             <span class="ref">MSS_6015</span></p>
         
         <p id="MSS_6016">
            indorlakṣma tripurajayinaḥ kaṇṭhamūlaṃ murārir diṅnāgānāṃ madajalamasībhāñji gaṇḍasthalāni
            /<br />
            adyāpyurvīvalayatilaka śyāmalimnāvaliptāny ābhāsante vada dhavalitaṃ kiṃ yaśobhis
            tvadīyaiḥ //
             <span class="ref">MSS_6016</span></p>
         
         <p id="MSS_6017">
            indoś candanabindunaiva daśanacchāyaṃ tadīyaṃ mukhaṃ cakraṃ locanabhallamārjanavidhau
            śāṇasya tat kuṇḍalam /<br />
            bhinnānāṃ kucakandarā smitasudhākulyeva muktāvalī pādābje dhvanadindranīlavalayaṃ
            rolambamālaiva sā //<br />
            indau nindyā cakorairasamayati niśājāgaraḥ puṇḍarīkaiḥ bhṛṅgaiḥ śīdhunyasaṅgaḥ śaradi
            samadhikā glānirindīvaraiśca /<br />
            bhrūbhaṅge yasya vairākarayuvatidṛśāmekamevopamānaṃ paśyāmyaśrāntabāṣpaprakaramayajharīgūḍ
            hacārāś camaryaḥ //
             <span class="ref">MSS_6017</span></p>
         
         <p id="MSS_6018">
            indraṃ dvyakṣadharaṃ tvamanthamudadhiṃ pañcānanaṃ padmajaṃ sindhuṃ svādujalaṃ śivaṃ
            sitagalaṃ kāmaṃ ca sadvigraham /<br />
            śailān pakṣadharāṃs tathaiva ca hayāṃl lakṣmīpatiṃ piṅgalaṃ dṛṣṭaṃ sarvamidaṃ kvacin
            na raghurāḍdattaṃ svayaṃ hāritam //
             <span class="ref">MSS_6018</span></p>
         
         <p id="MSS_6019">
            indraṃ vai ṣaṇḍhamāhurmalinamuḍupatiṃ mādhavaṃ gopasūnuṃ vyāsaṃ matsītanūjaṃ gatarasamudadhiṃ
            pāvakaṃ sarvabhakṣam /<br />
            veśyāputraṃ vasiṣṭhaṃ janapadavacanaiḥ pāṇḍavāś cānyajātā itthaṃ saṃcintya mahyaṃ
            kathaya narapate kasya doṣā na santi //
             <span class="ref">MSS_6019</span></p>
         
         <p id="MSS_6020">
            indraḥ prakṣubdhacitto diśi diśi sakalān dikpatīn sāvadhānān kurvan vajrāstrapāṇiḥ
            suravaravalitāṃ devasenāṃ nigṛhya /<br />
            svargadvāre yadīyoddhatabalinihataprauḍhaḍhakkāninādaṃ śrutvātiṣṭhat prakampatkucakalaśataṭīkinnarīgīyamānaḥ
            //
             <span class="ref">MSS_6020</span></p>
         
         <p id="MSS_6021">
            indraḥ pradhānaṃ divi daivateṣu vipro manuṣyeṣu nadīṣu gaṅgā /<br />
            gāvaḥ paśuṣveṣu dhaneṣu dhānyaṃ sarvatra gātrasya śiraḥ pradhānam //<br />
            indragopakaparamparā bhṛśaṃ kānaneṣu śuśubhe visarpiṇī /<br />
            prāvṛṣaḥ sarabhasāgamāc cyutā padmarāgaghaṭiteva karṇikā //
             <span class="ref">MSS_6021</span></p>
         
         <p id="MSS_6022">
            indragopairbabhau bhūmir nicitaiva pravāsinām /<br />
            anaṅgabāṇairhṛdbhedasrutalohitabindubhiḥ //
             <span class="ref">MSS_6022</span></p>
         
         <p id="MSS_6023">
            indrajic caṇḍavīryo'si nāmnaiva balavānasi /<br />
            dhik dhik pracchannarūpeṇa yudhyase'smadbhayākulaḥ //
             <span class="ref">MSS_6023</span></p>
         
         <p id="MSS_6024">
            indranīlaśukapakṣakomalā śaṅkhakundakumudendusaṃnibhā /<br />
            taptakāñcanavikāsicampaka- spardhinī vasumatī praśasyate //
             <span class="ref">MSS_6024</span></p>
         
         <p id="MSS_6025">
            indras tvaṃ nṛpa sundarī tava śacī putro jayantopamo gehaṃ bhāti ca vaijayantasadṛśaṃ
            nāgo'bhramorvallabhaḥ /<br />
            itthaṃ bodhakarairasatyavacanaiḥ svairaṃ stutaḥ svaṃ hariṃ vetti prasphuṭavikramaṃ
            sa mahimā jñeyo harermāyinaḥ //
             <span class="ref">MSS_6025</span></p>
         
         <p id="MSS_6026">
            indrasya vajreṇa hato vṛtrāsuramahāyaśāḥ /<br />
            medasā sarvavicchinnaṃ tadarthamupalepanam //
             <span class="ref">MSS_6026</span></p>
         
         <p id="MSS_6027">
            indrasyārkasya vāyoś ca yamasya varuṇasya ca /<br />
            candrasya ca pṛthivyāś ca nṛpaḥ saptaguṇo bhavet //
             <span class="ref">MSS_6027</span></p>
         
         <p id="MSS_6028">
            indrāt prabhutvaṃ jvalanāt pratāpaṃ krodho yamād vaiśravaṇāc ca vittam /<br />
            parākramaṃ rāmajanārdanābhyām ādāya rājñaḥ kriyate śarīram //
             <span class="ref">MSS_6028</span></p>
         
         <p id="MSS_6029">
            indrādyā lokapālā harividhutapanā nāgavidyādharādyā dveṣyāḥ sarve'pi devāḥ priya tava
            varadaḥ ko'sti vandyo garīyān /<br />
            śrutvā vācaṃ priyāyā iti daśamukhataḥ prāha vākyaṃ daśāsyaḥ śūlī śaṃbhuḥ pinākī śivabhavapaśupaḥ
            śarva īśaś ca bhargaḥ //
             <span class="ref">MSS_6029</span></p>
         
         <p id="MSS_6030">
            indrādyaiḥ kiṃ pradattaṃ pradiśasi dhavalaṃ dhāma dhanyaṃ yadebhyo mahyaṃ yan nāpi
            dhatse tṛṇaghaṭitakuṭīṃ kiṃ mayā te'parāddham /<br />
            viśvebhyo viśvamātarvitarasi yadi vā śarma karmānusāri prottuṅgāyāḥ kṛpāyās tava tuhinagireḥ
            putri kutropayogaḥ //
             <span class="ref">MSS_6030</span></p>
         
         <p id="MSS_6031">
            indrānilayamārkāṇām agneś ca varuṇasya ca /<br />
            candravitteśayoś cāpi mātrā nirhṛtya śāśvatīḥ //
             <span class="ref">MSS_6031</span></p>
         
         <p id="MSS_6032">
            indrābhyarthanayā pūrvaṃ bharatāya caturmukhaḥ /<br />
            pramodāya mahendrasya nāṭyaṃ samupadiṣṭavān //
             <span class="ref">MSS_6032</span></p>
         
         <p id="MSS_6033">
            indrāya vīkṣamāṇas tanmukhamāsvādayannanantāya /<br />
            spṛhayāmi cādya dayitām āliṅgan kārtavīryāya //
             <span class="ref">MSS_6033</span></p>
         
         <p id="MSS_6034">
            indriyaṃ vijitaṃ yena tenaiva bhuvanaṃ jitam /<br />
            yaś cendriyaiḥ parābhūtaḥ sa sarvatra parājitaḥ //
             <span class="ref">MSS_6034</span></p>
         
         <p id="MSS_6035">
            indriyasyendriyasyārthe rāgadveṣau vyavasthitau /<br />
            tayorna vaśamāgacchet tau hyasya paripanthinau //
             <span class="ref">MSS_6035</span></p>
         
         <p id="MSS_6036">
            indriyāṇāṃ jaye yogaṃ samātiṣṭhed divāniśam /<br />
            jitendriyo hi śaknoti vaśe sthāpayituṃ prajāḥ //
             <span class="ref">MSS_6036</span></p>
         
         <p id="MSS_6037">
            indriyāṇāṃ jaye śūro dharmaṃ carati paṇḍitaḥ /<br />
            satyavādī bhaved vaktā dātā bhavati vā na vā //
             <span class="ref">MSS_6037</span></p>
         
         <p id="MSS_6038">
            indriyāṇāṃ tu sarveṣāṃ yadyekaṃ kṣaratīndriyam /<br />
            tato'sya kṣarati prajñā dṛteḥ pādādivodakam //
             <span class="ref">MSS_6038</span></p>
         
         <p id="MSS_6039">
            indriyāṇāṃ nirodhena rāgadveṣakṣayeṇa ca /<br />
            ahiṃsayā ca bhūtānām amṛtatvāya kalpate //
             <span class="ref">MSS_6039</span></p>
         
         <p id="MSS_6040">
            indriyāṇāṃ prasaṅgena doṣamṛcchatyasaṃśayam /<br />
            saṃniyamya tu tānyeva tataḥ siddhiṃ niyacchati //
             <span class="ref">MSS_6040</span></p>
         
         <p id="MSS_6041">
            indriyāṇāṃ prasaṅgena dharmasyāsevanena ca /<br />
            pāpān saṃyānti saṃsārān avidvāṃso narādhamāḥ //
             <span class="ref">MSS_6041</span></p>
         
         <p id="MSS_6042">
            indriyāṇāṃ prasṛṣṭānāṃ hayānāmiva vartmasu /<br />
            dhṛtiṃ kurvīta sārathye dhṛtyā tāni jayed dhruvam //
             <span class="ref">MSS_6042</span></p>
         
         <p id="MSS_6043">
            indriyāṇāṃ vicaratāṃ viṣayeṣvapahāriṣu /<br />
            saṃyame yatnamātiṣṭhed vidvān yanteva vājinām //
             <span class="ref">MSS_6043</span></p>
         
         <p id="MSS_6044">
            indriyāṇāṃ hi caratāṃ yan mano'nuvidhīyate /<br />
            tadasya harati prajñāṃ vāyurnāvamivāmbhasi //
             <span class="ref">MSS_6044</span></p>
         
         <p id="MSS_6045">
            indriyāṇāmadhiṣṭhātrī bhūtānāṃ cākhileṣu yā /<br />
            bhūteṣu satataṃ tasyai vyāptyai devyai namo namaḥ //
             <span class="ref">MSS_6045</span></p>
         
         <p id="MSS_6046">
            indriyāṇāmanutsargo mṛtyunā na viśiṣyate /<br />
            atyarthaṃ punarutsargaḥ sādayed daivatānyapi //
             <span class="ref">MSS_6046</span></p>
         
         <p id="MSS_6047">
            indriyāṇi ca saṃyamya rāgadveṣavivarjitaḥ /<br />
            samaduḥkhasukhaḥ śāntaḥ tattvajñaḥ sādhurucyate //
             <span class="ref">MSS_6047</span></p>
         
         <p id="MSS_6048">
            indriyāṇi parāṇyāhur indriyebhyaḥ paraṃ manaḥ /<br />
            manasas tu parā buddhir yo buddheḥ paratas tu saḥ //
             <span class="ref">MSS_6048</span></p>
         
         <p id="MSS_6049">
            indriyāṇi paśūn kṛtvā vedīṃ kṛtvā tapomayīm /<br />
            ahiṃsāmāhutiṃ kṛtvā ātmayajñaṃ yajāmyaham //
             <span class="ref">MSS_6049</span></p>
         
         <p id="MSS_6050">
            indriyāṇi purā jitvā jitaṃ tribhuvanaṃ tvayā /<br />
            smaradbhariva taidvairam indriyaireva nirjitaḥ //
             <span class="ref">MSS_6050</span></p>
         
         <p id="MSS_6051">
            ... ... ... ... ... ... /<br />
            indriyāṇi pramāthīni harantyapi yatermanaḥ //
             <span class="ref">MSS_6051</span></p>
         
         <p id="MSS_6052">
            indriyāṇi manaḥ prāṇo jñānamāyuḥ sukhaṃ dhṛtiḥ /<br />
            dhāraṇā preraṇaṃ duḥkham icchāhaṅkāra eva ca //
             <span class="ref">MSS_6052</span></p>
         
         <p id="MSS_6053">
            prayatna ākṛtirvarṇaḥ svaradveṣau bhavābhavau /<br />
            tasyaitadātmajaṃ sarvam anāderādimicchataḥ //
             <span class="ref">MSS_6053</span></p>
         
         <p id="MSS_6054">
            indriyāṇi mano buddhir asyādhiṣṭhānamucyate /<br />
            etairvimohayatyeṣa jñānamāvṛtya dehinam //
             <span class="ref">MSS_6054</span></p>
         
         <p id="MSS_6055">
            indriyāṇi mahat prepsur niyacchedarthadharmayoḥ /<br />
            indriyairniyatairbuddhir vardhate'gnirivendhanaiḥ //
             <span class="ref">MSS_6055</span></p>
         
         <p id="MSS_6056">
            indriyāṇīndriyārthebhyaḥ prāṇādīn mana eva ca /<br />
            nigṛhya samavāyena pratyāhāramupakramet //
             <span class="ref">MSS_6056</span></p>
         
         <p id="MSS_6057">
            indriyāṇyanupakleśya labhyaṃ śreyo gṛhāśrame /<br />
            atasturyāśramaṃ prāhur abādhanyāyabādhitam //
             <span class="ref">MSS_6057</span></p>
         
         <p id="MSS_6058">
            indriyāṇyantaraṅgāṇi pātayanti yathā janān /<br />
            abhyantarās tathā rāṣṭre bhṛtyāḥ svārthaparāyaṇāḥ //
             <span class="ref">MSS_6058</span></p>
         
         <p id="MSS_6059">
            indriyāṇyeva tat sarvaṃ yat svarganarakāvubhau /<br />
            nigṛhītavisṛṣṭāni svargāya narakāya ca //
             <span class="ref">MSS_6059</span></p>
         
         <p id="MSS_6060">
            indriyārtheṣu sarveṣu na prasajyeta kāmataḥ /<br />
            atiprasaktiṃ caiteṣāṃ manasā saṃnivartayet //
             <span class="ref">MSS_6060</span></p>
         
         <p id="MSS_6061">
            indriyairindracandrādyā hrepitā yaiḥ surā api /<br />
            aparimlānamānatvaṃ tairmartyasyāthavā katham //
             <span class="ref">MSS_6061</span></p>
         
         <p id="MSS_6062">
            indriyairindriyārtheṣu vartamānairanigrahaiḥ /<br />
            tairayaṃ tāpyate loko nakṣatrāṇi grahairiva //
             <span class="ref">MSS_6062</span></p>
         
         <p id="MSS_6063">
            indro nindati vāhamāha dinakṛttvarvvācamevārvataś cañcūrnyañcati kiṃ na pannagariporantastrapodrekataḥ
            /<br />
            vātaḥ khañjati paṅgupuñjati manorājirbbhavadvājiṣu dbeṣādājiṣu vairiṇāmabhimukhaṃ
            dhāvatsu yāvat sukham //
             <span class="ref">MSS_6063</span></p>
         
         <p id="MSS_6064">
            indro yacchatamanyurasti dahano yat pāvako'pyantakaḥ kīnāśo dhanado vimānanirataḥ
            pāśī jalānāṃ patiḥ /<br />
            īśaḥ kāmaharaś calo yadanilo yannairṛto rākṣasas tan nānyo'vanilokapāla bhavataḥ kaścit
            samaḥ syād guṇaiḥ //
             <span class="ref">MSS_6064</span></p>
         
         <p id="MSS_6065">
            indro yamo'si varuṇo'si hutāśano'si brahmā haro harirasītyasakṛd yaduktiḥ /<br />
            bhūpālamaulimaṇirañjitapādapīṭha tasyānṛtasya phalamindhanamudvahāmi //
             <span class="ref">MSS_6065</span></p>
         
         <p id="MSS_6066">
            ibhakumbhatuṅgakaṭhinetaretara- stanabhāradūravinivāritodarāḥ /<br />
            pariphullagaṇḍaphalakāḥ parasparaṃ parirebhire kukurakauravastriyaḥ //
             <span class="ref">MSS_6066</span></p>
         
         <p id="MSS_6067">
            ibhyā yadi nṛpadvāre saṃmanyante kimadbhutam /<br />
            idānīṃ vibudhadvāre teṣāmeva puraskriyā //
             <span class="ref">MSS_6067</span></p>
         
         <p id="MSS_6068">
            imaṃ kanakavarṇābhaṃ bhūṣaṇaiḥ samalaṃkṛtam /<br />
            gṛdhravākyāt kathaṃ putraṃ tyajadhvaṃ pitṛpiṇḍadam //
             <span class="ref">MSS_6068</span></p>
         
         <p id="MSS_6069">
            imaṃ tilasumāyitaṃ yuvatināsikāsaṃpuṭaṃ vibhāvya sumanojano manasi modamāpadyate /<br />
            sakhe bhujagamutphaṇaṃ saviṣaphūtkṛtāhaṃkṛtaṃ vibhāvaya na tatspṛhāṃ kuru jahīhi taddṛśyatām
            //
             <span class="ref">MSS_6069</span></p>
         
         <p id="MSS_6070">
            imaṃ parityajya paraṃ raṇādariḥ svameva bhagnaḥ śaraṇaṃ budhāviśat /<br />
            na vetti yat trātumitaḥ kṛtasmayo na durgayā śailabhuvāpi śakyate //
             <span class="ref">MSS_6070</span></p>
         
         <p id="MSS_6071">
            imaṃ lokaṃ mātṛbhaktyā pitṛbhaktyā tu madhyamam /<br />
            guruśuśrūṣayā tveva brahmalokaṃ samaśnute //
             <span class="ref">MSS_6071</span></p>
         
         <p id="MSS_6072">
            imāṃ ca vindyādanuraktaceṣṭāṃ priyāṇi vakti svadhanaṃ dadāti /<br />
            vilokya saṃhṛṣyati vītaroṣā pramārṣṭi doṣān guṇakīrtanena //
             <span class="ref">MSS_6072</span></p>
         
         <p id="MSS_6073">
            imāṃ parīpsurdurjāte parābhibhavakātarām /<br />
            bhartṛpriyaḥ priyairbhartur ānṛṇyamasubhirgataḥ //
             <span class="ref">MSS_6073</span></p>
         
         <p id="MSS_6074">
            imāṃ vidhātuṃ bhujavallimujjvalāṃ gṛhītasāraṃ vidhinā natabhruvaḥ /<br />
            kaṭhorabhāvapriyameva kevalaṃ mṛṇālamantastaralaṃ kuto'nyathā //
             <span class="ref">MSS_6074</span></p>
         
         <p id="MSS_6075">
            imāṃ sāgaraparyantāṃ himavadvindhyakuṇḍalām /<br />
            mahīmekātapatrāṅkāṃ rājasiṃhaḥ praśāstu naḥ //
             <span class="ref">MSS_6075</span></p>
         
         <p id="MSS_6076">
            imāni prāyaśas tāni veśyāsvevaṃ pradāpayet /<br />
            sā muñcatyacirāt sarvam upabhogaṃ tadātmanaḥ //
             <span class="ref">MSS_6076</span></p>
         
         <p id="MSS_6077">
            imā yadi bhavanti no galitayauvanā nīrucas tadā kamalalocanās taruṇamāninīrmā mucat
            /<br />
            vilāsamadavibhramān bhramati luṇṭhayatrī jarā yato bhuvi vadhus tato bhavati niḥspṛhas
            tanmukhe //
             <span class="ref">MSS_6077</span></p>
         
         <p id="MSS_6078">
            imā rūpasthānasvajanatanayadravyavanitā- sutālakṣmīkīrtidyutiratimatiprītidhṛtayaḥ
            /<br />
            madāndhastrīnetraprakṛticapalāḥ sarvabhavinām aho kaṣṭaṃ martyas tadapi viṣayān sevitumanāḥ
            //
             <span class="ref">MSS_6078</span></p>
         
         <p id="MSS_6079">
            imāstāḥ kastūrīprakharakhuraṭaṅkakṣatataṭās taṭinyo'raṇyānīmanu kamalinīcchannasalilāḥ
            /<br />
            jale yāsāṃ haṃsā bisakisalayagrāsarasikāḥ salīlaṃ līyante yuvatigatividyaikaguravaḥ
            //
             <span class="ref">MSS_6079</span></p>
         
         <p id="MSS_6080">
            imāstā vindhyādreḥ śukaharitavaṃśīvanaghanā bhuvaḥ krīḍāloladviradadaśanābhugnataravaḥ
            /<br />
            latākuñje yāsāmupanadi rataklāntaśabarī- kapolasvedāmbhaḥkaṇacayanudo vānti marutaḥ
            //
             <span class="ref">MSS_6080</span></p>
         
         <p id="MSS_6081">
            imā hindolāsu bhramitamahasaḥ kuṅkumarucā trapārūpākārās taralatarahārāś caladṛśaḥ
            /<br />
            udañcatkāñcīnāṃ bahalataraghoṣairmanasija- trilokīsamrājo dadhati jayaghaṇṭālininadam
            //
             <span class="ref">MSS_6081</span></p>
         
         <p id="MSS_6082">
            ime tāruṇyaśrīnavaparimalāḥ prauḍhasurata- pratāpaprārambhāḥ smaravijayadānapratibhuvaḥ
            /<br />
            ciraṃ cetaścaurā abhinavavikāraikaguravo vilāsavyāpārāḥ kimapi vijayante mṛgadṛśām
            //
             <span class="ref">MSS_6082</span></p>
         
         <p id="MSS_6083">
            ime padme nāmbhaḥ pulinataṭametan na taṭinī khametan na vyāptiḥ stabakayugametan na
            latikā /<br />
            pravālo'yaṃ nābdhiḥ śiśirakiraṇo'yaṃ na rajanī ghano'yaṃ na prāvṛṭ śiva śiva vidheḥ
            śilparacanā //
             <span class="ref">MSS_6083</span></p>
         
         <p id="MSS_6084">
            ime mama dhanāṅgajasvajanavallabhādehajā- suhṛjjanakamātulaprabhṛtayo bhṛśaṃ vallabhāḥ
            /<br />
            mudheti hatacetano bhavavane ciraṃ khidyate yato bhavati kasya ko jagati vālukāmuṣṭivat
            //
             <span class="ref">MSS_6084</span></p>
         
         <p id="MSS_6085">
            ime hi dainyena nimīlitekṣaṇā muhuḥ skhalanto vivaśās turaṅgamāḥ /<br />
            gajāś ca saptacchadadānagandhino nivedayantīva raṇe nivartanam //
             <span class="ref">MSS_6085</span></p>
         
         <p id="MSS_6086">
            imau rambhāstambhau dviradapatikumbhadvayamidaṃ tadetal līlābjaṃ śaradamṛtaraśmiḥ
            sphuṭamayam /<br />
            kimaṅge tanvaṅgyāḥ kalayati jagat kāntamadhikaṃ yadetasyāṃ śaśvat paravaśamivonmattamiva
            ca //
             <span class="ref">MSS_6086</span></p>
         
         <p id="MSS_6087">
            iyaṃ kalāvilāsinī kalāvatī samīpagā dhṛtāravindalocanā manojaśokamocanā /<br />
            navīnanīradacchaṭāsamānakeśabhūṣitā na kasyacij janasya cittavṛttitāpakhaṇḍitā //
             <span class="ref">MSS_6087</span></p>
         
         <p id="MSS_6088">
            iyaṃ kiyaccārukuceti paśyate payaḥpradāyā hṛdayaṃ samāvṛtam /<br />
            dhruvaṃ manojñā vyataradyaduttaraṃ miṣeṇa bhṛṅgāradhṛteḥ karadvayī //
             <span class="ref">MSS_6088</span></p>
         
         <p id="MSS_6089">
            iyaṃ gehe lakṣmīriyamamṛtavartirnayanayor asāvasyāḥ sparśo vapuṣi bahulaś candanarasaḥ
            /<br />
            ayaṃ bāhuḥ kaṇṭhe śiśiramasṛṇo mauktikasaraḥ kimasyā na preyo yadi paramasahyastu
            virahaḥ //
             <span class="ref">MSS_6089</span></p>
         
         <p id="MSS_6090">
            iyaṃ gauruddāmā tava nibiḍabandhāpi hi kathaṃ na vaidarbhādanyat spṛśati sulabhatve'pi
            hi katham /<br />
            avandhyā ca khyātā bhuvi kathamagamyā kavivṛṣaiḥ kathaṃ vā pīyūṣaṃ sravati bahu dugdhāpi
            bahubhiḥ //
             <span class="ref">MSS_6090</span></p>
         
         <p id="MSS_6091">
            iyaṃ gaurekā naḥ kvacidapi na saṃyojanavidhāv amuṣyāḥ paśyāmo rasabharamucaṃ kāṃcidaparām
            /<br />
            gale baddhā dadhmo yadi na dhṛtiruddāmavidhṛtau bhayaṃ gocorebhyas tadiha ka upāyaḥ
            prabhavatu //
             <span class="ref">MSS_6091</span></p>
         
         <p id="MSS_6092">
            iyaṃ ghaṭī mattagajendragāminī- vicitrasiṃhāsanasaṃsthitā sadā /<br />
            anekarāmājanalālitā paraṃ vidhervaśāt saiva satī prajārthinī //
             <span class="ref">MSS_6092</span></p>
         
         <p id="MSS_6093">
            iyaṃ cidrūpāpi prakaṭajaḍarūpā bhagavatī yadīyāmbhobindurvitarati hi śaṃbhorapi padam
            /<br />
            punānā dhunvānā nikhilamapi nānāvidhamaghaṃ jagat kṛtsnaṃ pāyādanudinamapāyāt suradhunī
            //
             <span class="ref">MSS_6093</span></p>
         
         <p id="MSS_6094">
            iyaṃ tāval līlā yadadhiruruhe vṛddhavṛṣabho yadunnehe ruṇḍaṃ yadiha citibhasmāpi lilipe
            /<br />
            ayaṃ ko vyāpāro yadatilaki bhāle hutavaho yadagraivi vyālo yadakavali hālāhalamapi
            //
             <span class="ref">MSS_6094</span></p>
         
         <p id="MSS_6095">
            iyaṃ te jananī prāptā tvadālokanatatparā /<br />
            snehaprasnavanirbhinnam udvahantī stanadvayam //
             <span class="ref">MSS_6095</span></p>
         
         <p id="MSS_6096">
            iyaṃ triyāmā śatayāmadhāriṇī sudhākarādagnirudeti sarvataḥ /<br />
            tanoti tāpaṃ mṛducandanānilo vidhau viruddhe hi vipat pade pade //
             <span class="ref">MSS_6096</span></p>
         
         <p id="MSS_6097">
            iyaṃ tvabhinnamaryādaiḥ svanuśiṣṭaiḥ kṛtātmabhiḥ /<br />
            sarvaṃsahairupāyajñair amūḍhaireva dhāryate //
             <span class="ref">MSS_6097</span></p>
         
         <p id="MSS_6098">
            iyaṃ dhatte dhīre malayajasamīre na ca mudaṃ na padmānāṃ vṛnde lalitamakarande'pi
            ramate /<br />
            na vā sā sānandā bhavati navakundāvalikule tadetasyā bādhāharamapi samādhānamiha kim
            //
             <span class="ref">MSS_6098</span></p>
         
         <p id="MSS_6099">
            iyaṃ pallī bhillairanucitasamārambharasikaiḥ samantādākīrṇā viṣaviṣamabāṇapraṇayibhiḥ
            /<br />
            tarorasya skandhe gamaya samayaṃ kīra nibhṛtaṃ na vāṇī kalyāṇī tadiha mukhamudraiva
            śaraṇam //
             <span class="ref">MSS_6099</span></p>
         
         <p id="MSS_6100">
            iyaṃ prītirvallīhṛdayabhuvi daivāt samuditā tathā yatnād rakṣyā prakṛtimṛdulāpāyabahulā
            /<br />
            yathā naināṃ sphītāṃ piśunajanadurvākyadahano dahatyantaḥ śoṣaṃ vrajati na punaḥ sauhṛdanidheḥ
            //
             <span class="ref">MSS_6100</span></p>
         
         <p id="MSS_6101">
            iyaṃ bālā navodvāhā satyaṃ śrutvā vyathāṃ vrajet /<br />
            kāmaṃ dhīrasvabhāveyaṃ strīsvabhāvas tu kātaraḥ //
             <span class="ref">MSS_6101</span></p>
         
         <p id="MSS_6102">
            iyaṃ bālā māṃ pratyanavaratamindīvaradala- prabhācauraṃ cakṣuḥ kṣipati kimabhipretamanayā
            /<br />
            gato moho'smākaṃ smarasamarabāṇavyatikara- jvarajvālā śāntā tadapi na varākī viramati
            //
             <span class="ref">MSS_6102</span></p>
         
         <p id="MSS_6103">
            iyaṃ bālā vallī mṛdukisalayaṃ tāpavilayaṃ ghanacchāyaṃ śālaṃ navamativiśālaṃ parigatā
            /<br />
            paraṃtvasyābhyantargaralalavabhasmīkṛtavanaṃ bhujaṃgaṃ prottuṅgaṃ kathamiva varākī
            kalayatu //
             <span class="ref">MSS_6103</span></p>
         
         <p id="MSS_6104">
            iyaṃ bhujaginīśritā lasadanekapuṣpānvitā dvirephatatisevitā pramadakhañjanālaṃkṛtā
            /<br />
            phaladvayabharānatā vilasitā navaiḥ pallavair vilocanapathaṃ gatā bhavati kāpi haimī
            latā //
             <span class="ref">MSS_6104</span></p>
         
         <p id="MSS_6105">
            iyaṃ mayi proṣita eva saṃgatā himatviṣābhūt kṛtamaṇḍanā satī /<br />
            itīrṣyayeva drutamacchinad ruṣā vicitratārābharaṇāni bhāskaraḥ //
             <span class="ref">MSS_6105</span></p>
         
         <p id="MSS_6106">
            iyaṃ mahendraprabhṛtīnadhiśriyaś caturdigīśānavamatya māninī /<br />
            arūpahāryaṃ madanasya nigrahāt pinākapāṇiṃ patimāptumicchati //
             <span class="ref">MSS_6106</span></p>
         
         <p id="MSS_6107">
            iyaṃ mukhāmbhoruhasaṃnidhāne vilambidhammillataticchalena /<br />
            samāgatāṃ sādarameva bālā dvirephamālāmuta vā dadhāti //
             <span class="ref">MSS_6107</span></p>
         
         <p id="MSS_6108">
            iyaṃ yaśāṃsi dviṣataḥ sudhārucaḥ kimaṅkametad dviṣataḥ kimānanam /<br />
            yaśobhirasyākhilalokadhāvibhir vibhīṣitā dhāvati tāmasī masī //
             <span class="ref">MSS_6108</span></p>
         
         <p id="MSS_6109">
            iyaṃ raṅgapraveśena kalānāṃ copaśikṣayā /<br />
            vañcanāpaṇḍitatvena svaranaipuṇyamāśritā //
             <span class="ref">MSS_6109</span></p>
         
         <p id="MSS_6110">
            iyaṃ vilāsadrumadohadaśrīr iyaṃ sudhā yauvanadugdhasindhoḥ /<br />
            lāvaṇyamāṇikyarucicchaṭeyam iyaṃ manaḥkārmaṇacūrṇamuṣṭiḥ //
             <span class="ref">MSS_6110</span></p>
         
         <p id="MSS_6111">
            iyaṃ vyādhāyate bālā bhrūrasyāḥ kārmukāyate /<br />
            kaṭākṣāś ca śarāyante mano me hariṇāyate //
             <span class="ref">MSS_6111</span></p>
         
         <p id="MSS_6112">
            iyaṃ samdhyā dūrādahamupagato hanta malayāt tadekāṃ tvadgehe karuṇavati neṣyāmi rajanīm
            /<br />
            samīreṇaivoktā navakusumitā cūtalatikā dhunānā murddhānaṃ nahi nahi nahītyeva kurute
            //
             <span class="ref">MSS_6112</span></p>
         
         <p id="MSS_6113">
            iyaṃ sā kālindī kuvalayadalasnigdhamadhurā madāndhavyākūjattaruṇajalaraṃkupraṇayinī
            /<br />
            purā yasyās tīre sarabhasasatṛṣṇaṃ murabhido gatāḥ prāyo gopīnidhuvanavinodena divasāḥ
            //
             <span class="ref">MSS_6113</span></p>
         
         <p id="MSS_6114">
            iyaṃ sā lolākṣī tribhuvanalalāmaikavasatiḥ sa cāyaṃ duṣṭātmā svasurapakṛtaṃ yena mama
            tat /<br />
            itas tīvraḥ kāmo gururayamitaḥ krodhadahanaḥ kṛto veṣaś cāyaṃ kathamidamiti bhrāmyati
            manaḥ //
             <span class="ref">MSS_6114</span></p>
         
         <p id="MSS_6115">
            iyaṃ sunayanā dāsīkṛtatāmarasaśriyā /<br />
            ānanenākalaṅkena jayantīnduṃ kalaṅkitam //
             <span class="ref">MSS_6115</span></p>
         
         <p id="MSS_6116">
            iyaṃ surataraṅgiṇī na punaratra nausaṃgamo bhavet taraṇimajjanaṃ pathika naiva pānthāgamaḥ
            /<br />
            nidhāya hṛdaye sadā vipulacārukumbhadvayaṃ sakhe ghanaghanāgame ghanarasasya pāraṃ
            vraja //
             <span class="ref">MSS_6116</span></p>
         
         <p id="MSS_6117">
            iyaṃ sustanī mastakanyastakumbhā kusumbhāruṇaṃ cāru vāso vasānā /<br />
            samastasya lokasya cetaḥpravṛttiṃ gṛhītvā ghaṭe nyasya yātīva bhāti //
             <span class="ref">MSS_6117</span></p>
         
         <p id="MSS_6118">
            iyaṃ sṛṣṭā cañcatkanakalatikā paṅkajabhuvā niṣiktā lāvaṇyāmṛtarasabhareṇānudivasam
            /<br />
            akasmād romālīmadhupapaṭalīha sphurati yat tataḥ śaṅke puṣpodgamasamayamāyātamadhunā
            //
             <span class="ref">MSS_6118</span></p>
         
         <p id="MSS_6119">
            iyaṃ svargādhināthasya lakṣmīḥ kiṃ yakṣakanyakā /<br />
            athavā vipinasyaiva devatā kimu pārvati //
             <span class="ref">MSS_6119</span></p>
         
         <p id="MSS_6120">
            iyaṃ hi nidrā nayanāvalambinī lalāṭadeśādupasarpatīva mām /<br />
            adṛśyarūpā capalā jareva yā manuṣyasattvaṃ paribhūya vardhate //
             <span class="ref">MSS_6120</span></p>
         
         <p id="MSS_6121">
            iyaṃ hi yoniḥ prathamā yāṃ prāpya jagatīpate /<br />
            ātmā vai śakyate trātuṃ karmabhiḥ śubhalakṣaṇaiḥ //
             <span class="ref">MSS_6121</span></p>
         
         <p id="MSS_6122">
            iyaṃ hi lokavyatirekavartinī svabhāvataḥ pārthivatā samuddhatā /<br />
            balāt tadenāṃ vinayena yojayen nayasya siddhau vinayaḥ puraḥsaraḥ //
             <span class="ref">MSS_6122</span></p>
         
         <p id="MSS_6123">
            iyatā vayasā na sādhitaṃ yat parataḥ kiṃ nu kariṣyatīti vedhāḥ /<br />
            tilataṇḍulitāsya romarekhā- cchalataḥ kajjalacūrṇamālilimpa //<br />
            iyatīṃ subhagāvasthāṃ gato'si yasyāḥ kṛte smarātaṅkāt /<br />
            mūrcchāṃ harāmi sā tava gatapuṇyā nayanasalilena //
             <span class="ref">MSS_6123</span></p>
         
         <p id="MSS_6124">
            iyatī jagatī kiyatī bhavitā namitānanatāmiti yāti hayaḥ /<br />
            viyadaṅgaṇariṅgaṇaraṅgavidhau parinartitumutkramatīva nabhaḥ //
             <span class="ref">MSS_6124</span></p>
         
         <p id="MSS_6125">
            iyat pṛthvīmātraṃ tadanu ca nabhomaṇḍalamiya- diyān pātālānto jalamapi pṛthivyāmiyaditi
            /<br />
            iti jñātvā kūpe viditaviṣayo nāyamaparaḥ paraṃ mugdho bhekaḥ prabalatararāvaṃ prakurute
            //
             <span class="ref">MSS_6125</span></p>
         
         <p id="MSS_6126">
            iyatyapyetasmin niravadhimahatyadhvani guṇās ta evāmī dvitrā jaraṭhajaraṭhā yānti
            gaṇanām /<br />
            aho grāmyo lokaḥ sa na paramamībhiḥ kṛtadhṛtiḥ smayastabdho yāvat kalayati samagraṃ
            tṛṇamidam //
             <span class="ref">MSS_6126</span></p>
         
         <p id="MSS_6127">
            iyatyāṃ saṃpattāvapi ca salilānāṃ tvamadhunā na tṛṣṇāmārtānāṃ harasi yadi kāsāra sahasā
            /<br />
            nidāghe caṇḍāṃśau kirati parito'ṅgāranikarān kṛśībhūtaḥ keṣāmahaha parihartāsi khalu
            tām //
             <span class="ref">MSS_6127</span></p>
         
         <p id="MSS_6128">
            iyatyāmapi sāmagryāṃ sukṛtaṃ na kṛtaṃ tvayā /<br />
            itīva kupito dantān antakaḥ pātayatyalam //
             <span class="ref">MSS_6128</span></p>
         
         <p id="MSS_6129">
            iyatyetasmin vā niravadhicamatkṛtyatiśayo varāho vā rāhuḥ prabhavati camatkāraviṣayaḥ
            /<br />
            mahīmeko magnāṃ yadayamavahad dantaśalalaiḥ śiraḥśeṣaḥ śatruṃ nigilati paraṃ saṃtyajati
            ca //
             <span class="ref">MSS_6129</span></p>
         
         <p id="MSS_6130">
            iyamatra kayāpi diśā nītidṛśāṃ darśitā padavī /<br />
            cāṇakyādyabhidhānāj jñeyanidhānādathānyadunneyam //
             <span class="ref">MSS_6130</span></p>
         
         <p id="MSS_3131">
            iyamatra satāmalaukikī mahatī kāpi kaṭhoracittatā /<br />
            upakṛtya bhavanti dūrataḥ parataḥ pratyupakārabhīravaḥ //
             <span class="ref">MSS_3131</span></p>
         
         <p id="MSS_6132">
            iyamapratibodhaśāyinīṃ raśanā tvāṃ prathamā rahaḥsakhī /<br />
            gativibhramasādanīravā na śucā nānumṛteva lakṣyate //
             <span class="ref">MSS_6132</span></p>
         
         <p id="MSS_6133">
            iyamavayavaiḥ pāṇḍukṣāmairalaṃkṛtamaṇḍanā kalitakusumā bālevāntarlatā pariśoṣiṇī /<br />
            vahati ca varārohā ramyāṃ vivāhamahotsava- śriyamudayinīmudgāḍhāṃ ca vyanakti manorujam
            //
             <span class="ref">MSS_6133</span></p>
         
         <p id="MSS_6134">
            iyamasau taralāyatalocanā gurusamunnatapīnapayodharā /<br />
            pṛthunitambabharālasagāminī priyatamā mama jīvitahāriṇī //
             <span class="ref">MSS_6134</span></p>
         
         <p id="MSS_6135">
            iyamānandalatikā na grīvā hariṇīdṛśaḥ /<br />
            yato'syāṃ viluṭhantyete muktāḥ śuddhaguṇāntarāḥ //
             <span class="ref">MSS_6135</span></p>
         
         <p id="MSS_6136">
            iyamiyaṃ mayadānavanandinī tridaśanāthajitaḥ prasavasthalī /<br />
            kimaparaṃ daśakaṃdharagehinī tvayi karoti karadvayayojanam //
             <span class="ref">MSS_6136</span></p>
         
         <p id="MSS_6137">
            iyamiṣṭaguṇāya rocatāṃ rucirārthā bhavate'pi bhāratī /<br />
            nanu vaktṛviśeṣaniḥspṛhā guṇagṛhyā vacane vipaścitaḥ //
             <span class="ref">MSS_6137</span></p>
         
         <p id="MSS_6138">
            iyamudaradarī durantapūrā yadi na bhavedabhimānabhaṅgabhūmiḥ /<br />
            kṣaṇamapi na sahe bhavādṛśānāṃ kuṭilakaṭākṣanirīkṣaṇaṃ nṛpāṇām //
             <span class="ref">MSS_6138</span></p>
         
         <p id="MSS_6139">
            iyamudgatiṃ harantī netranikocaṃ ca vidadhatī purataḥ /<br />
            na vijānīmaḥ kiṃ tava vadati sapatnīva dinanidrā //
             <span class="ref">MSS_6139</span></p>
         
         <p id="MSS_6140">
            iyeṣa sā kartumavandhyarūpatāṃ samādhimāsthāya tapobhirātmanaḥ /<br />
            avāpyate vā kathamanyathā dvayaṃ tathāvidhaṃ prema patiś ca tādṛśaḥ //
             <span class="ref">MSS_6140</span></p>
         
         <p id="MSS_6141">
            ilātalabharākrāntagrīvaṃ mā śeṣa vakraya /<br />
            tvayi duḥkhini caikasmiñ jīvalokaḥ sadā sukhī //
             <span class="ref">MSS_6141</span></p>
         
         <p id="MSS_6142">
            ilikā bhramarīdhyānaṃ dhyāyantī bhramarī bhavet /<br />
            vītarāgapadaṃ dhyāyan vītarāgo bhaved dhruvam //
             <span class="ref">MSS_6142</span></p>
         
         <p id="MSS_6143">
            iṣutrayeṇaiva jagattrayasya vinirjayāt puṣpamayāśugena /<br />
            śeṣā dvibāṇī saphalīkṛteyaṃ priyādṛgambhojapade'bhiṣicya //
             <span class="ref">MSS_6143</span></p>
         
         <p id="MSS_6144">
            iṣṭaṃ dadāti gṛhṇāti kāryamākhyāti pṛcchati /<br />
            bhuṅkte bhojayate caiva ṣaḍvidhaṃ mitralakṣaṇam //
             <span class="ref">MSS_6144</span></p>
         
         <p id="MSS_6145">
            iṣṭakacite samantāt puruṣanikhāte'vaṭe tarurjātaḥ /<br />
            vāmana eva hi dhatte phalakusumaṃ sarvakālamiti //
             <span class="ref">MSS_6145</span></p>
         
         <p id="MSS_6146">
            iṣṭāṃ bhāryāṃ priyaṃ mitraṃ putraṃ cāpi kanīyasam /<br />
            riktapāṇirna paśyeta tathā naimittikaṃ prabhum //
             <span class="ref">MSS_6146</span></p>
         
         <p id="MSS_6147">
            iṣṭāni cāpyapatyāni dravyāṇi suhṛdaḥ priyāḥ /<br />
            āpaddharmavimokṣāya bhāryā cāpi satāṃ matam //
             <span class="ref">MSS_6147</span></p>
         
         <p id="MSS_6148">
            iṣṭān bhogān hi vo devā dāsyante yajñabhāvitāḥ /<br />
            tairdattānapradāyaibhyo yo bhuṅkte stena eva saḥ //
             <span class="ref">MSS_6148</span></p>
         
         <p id="MSS_6149">
            iṣṭāpūrtāni kalayet jagatkhyāto vased divi /<br />
            akūpāroktavṛtto'gād indradyumno divaṃ punaḥ //
             <span class="ref">MSS_6149</span></p>
         
         <p id="MSS_6150">
            iṣṭā bālakaceṣṭā yauvanadarpo'tha vṛddhavairāgyam /<br />
            sāpi gatā so'pi gatas tadapi gataṃ svapnamāyeyam //
             <span class="ref">MSS_6150</span></p>
         
         <p id="MSS_6151">
            iṣṭā makhā dvijavarāś ca mayi prasannāḥ prajñāpitā bhayarasaṃ samadā narendrāḥ /<br />
            evaṃvidhasya ca na me'sti manaḥpraharṣaḥ kanyāpiturhi satataṃ bahu cintanīyam //
             <span class="ref">MSS_6151</span></p>
         
         <p id="MSS_6152">
            iṣṭeṣu visṛjatyarthān kubera iva kāmadaḥ /<br />
            namasyeyuś ca taṃ bhaktyā śiṣyā iva guruṃ sadā //
             <span class="ref">MSS_6152</span></p>
         
         <p id="MSS_6153">
            iṣṭo vā bahusukṛtopalālito vā śliṣṭo vā vyasanaśatābhirakṣito vā /<br />
            dauḥśīlyāj janayati naiva jātvasādhur visrambhaṃ bhujaga ivāṅkamadhyasuptaḥ //
             <span class="ref">MSS_6153</span></p>
         
         <p id="MSS_6154">
            iṣṭvā saṃgrāmayajñena nānāpraharaṇāmbhasā /<br />
            asminnavabhṛthe snātaḥ kathaṃ patnyā mayā vinā //
             <span class="ref">MSS_6154</span></p>
         
         <p id="MSS_6155">
            iha kapaṭakutukataralita- dṛśi viśvāsaṃ kuraṅga kiṃ kuruṣe /<br />
            tava rabhasataraliteyaṃ vyādhavadhūrvāladhau valate //
             <span class="ref">MSS_6155</span></p>
         
         <p id="MSS_6156">
            iha kiṃ kuraṅgaśāvaka kedāre kalamamañjarīṃ tyajasi /<br />
            tṛṇabāṇas tṛṇadhanvā tṛṇaghaṭitaḥ kapaṭapuruṣo'yam //
             <span class="ref">MSS_6156</span></p>
         
         <p id="MSS_6157">
            iha kiṃ pratisphurati me tavāgrato nayaśāstranīranidhipāradṛśvanaḥ /<br />
            avalīḍhaviśvatamasaḥ puro raver nahi jātu dīpakaśikhā prakāśate //
             <span class="ref">MSS_6157</span></p>
         
         <p id="MSS_6158">
            iha khalu viṣamaḥ purā kṛtānāṃ vilasati jantuṣu karmaṇāṃ vipākaḥ /<br />
            haraśirasi śirāṃsi yāni rejuḥ śiva śiva tāni luṭhanti gṛdhrapādaiḥ //
             <span class="ref">MSS_6158</span></p>
         
         <p id="MSS_6159">
            iha gamiṣyati vaidyamatiḥ śramaṃ prathamameva purastu mahāsukham /<br />
            priyatamasya mṛgākṣi samāgame navakaragrahaṇā gṛhiṇī yathā //
             <span class="ref">MSS_6159</span></p>
         
         <p id="MSS_6160">
            iha gurujalabhārapūrṇagarbhāḥ pradaradarībhramabhūribhīmavegāḥ /<br />
            taṭakaṭakaniyudhyamānaveṇī- dviguṇamahāravabhairavās taṭinyaḥ //
             <span class="ref">MSS_6160</span></p>
         
         <p id="MSS_6161">
            iha catvāri dānāni proktāni paramarṣibhiḥ /<br />
            vicārya nānāśāstrāṇi śarmaṇe'tra paratra ca //
             <span class="ref">MSS_6161</span></p>
         
         <p id="MSS_6162">
            bhītebhyaś cābhayaṃ deyaṃ vyādhitebhyas tathauṣadham /<br />
            deyā vidyārthināṃ vidyā deyamannaṃ kṣudhāture //
             <span class="ref">MSS_6162</span></p>
         
         <p id="MSS_6163">
            iha caiva striyo dhanyāḥ śīlasya parirakṣaṇāt /<br />
            śīlabhaṅge ca nārīṇāṃ yamalokaḥ sudāruṇaḥ //
             <span class="ref">MSS_6163</span></p>
         
         <p id="MSS_6164">
            śīlaṃ rakṣyaṃ sadā strībhir duṣṭasaṃgavivarjanāt /<br />
            śīlena hi paraḥ svargaḥ strīṇāṃ vaiśya na saṃśayaḥ //
             <span class="ref">MSS_6164</span></p>
         
         <p id="MSS_6165">
            iha jagati janasya kasya citte na vasati saukhyavidhānamukhyavārtā /<br />
            khalu bhavati tadeva tasya sarvaṃ bhuvanapatis tu yadīśvaraḥ karoti //
             <span class="ref">MSS_6165</span></p>
         
         <p id="MSS_6166">
            iha jagati ratīśaprakriyākauśalinyaḥ kati kati na niśīthe subhruvaḥ saṃcaranti /<br />
            mama tu vidhihatāyā jāyamānasmitāyāḥ sahacari paripanthī hanta dantāṃśureva //
             <span class="ref">MSS_6166</span></p>
         
         <p id="MSS_6167">
            iha tava deva nipatatā karakamalakuśodakena jāyante /<br />
            tattaddūradaridra- dvāri dvipadānavāribhiḥ saritaḥ //
             <span class="ref">MSS_6167</span></p>
         
         <p id="MSS_6168">
            iha turagaśataiḥ prayāntu mūrkhā dhanarahitā vibudhāḥ prayāntu padbhyām /<br />
            giriśikharagatāpi kākapaṅktiḥ pulinagatairna samatvameti haṃsaiḥ //
             <span class="ref">MSS_6168</span></p>
         
         <p id="MSS_6169">
            iha duḥkhaṃ nṛpādibhyaḥ paratra narakāditaḥ /<br />
            prāpnoti steyatas tena steyaṃ tyājyaṃ sadā budhaiḥ //
             <span class="ref">MSS_6169</span></p>
         
         <p id="MSS_6170">
            iha duḥkhaṃ layaḥ prokto duḥkhaṃ hartuṃ layaḥ kṣamaḥ /<br />
            duḥkhe śubhe layo duḥkhaṃ duḥkhaṃ kiṃ tasya kathyate //
             <span class="ref">MSS_6170</span></p>
         
         <p id="MSS_6172">
            iha dharmārthakāmānām avāptiphalamiṣyate /<br />
            tatrārthaḥ saha kāmena nirīkṣyo dharmacakṣuṣā //<br />
            parityajya hi yo dharmam arthamarthāya paśyati /<br />
            kāmaṃ vā kāmalābhāya na sa buddheṣu buddhimān //
             <span class="ref">MSS_6172</span></p>
         
         <p id="MSS_6173">
            iha nagare pratirathyaṃ bhujaṃgasaṃbādharucirasaṃcāre /<br />
            sundari mama matametan nakulapratipālanaṃ śreyaḥ //
             <span class="ref">MSS_6173</span></p>
         
         <p id="MSS_6174">
            iha niculanikuñje madhyamadhye'sya rantur vijanamajani śayyā kasya bālapravālaiḥ /<br />
            iti kathayati vṛnde yoṣitāṃ pāntu yuṣmān smitaśabalitarādhāmādhavālokitāni //
             <span class="ref">MSS_6174</span></p>
         
         <p id="MSS_6175">
            iha niculanikuñje vaṃśasaṃbhārabhāji svapimi yadi muhūrtaṃ paśyasi kṣetrametat /<br />
            iti pathikamakasmān mārga evopaviṣṭaṃ vadati taruṇakāntaṃ gopikā sāṅgabhaṅgam //
             <span class="ref">MSS_6175</span></p>
         
         <p id="MSS_6176">
            iha nibhṛtanipātamūkapādaṃ valayitakārmukavallayaḥ kirātāḥ /<br />
            bhavadalasavilokanānabhijñā mṛgagṛhiṇi praharanti gaccha dūram //
             <span class="ref">MSS_6176</span></p>
         
         <p id="MSS_6177">
            iha nivasati meruḥ śekharo bhūdharāṇām iha hi nihitabhārāḥ sāgarāḥ sapta caiva /<br />
            idamatulamanantaṃ bhūtalaṃ bhūribhūtod- bhavadharaṇasamarthaṃ sthānamasmadvidhānām
            //
             <span class="ref">MSS_6177</span></p>
         
         <p id="MSS_6178">
            iha niśi nibiḍanirantara- kucakumbhadvitayadattahṛdayabharā /<br />
            ramaṇaguṇakṛṣyamāṇā saṃtarati tamastaraṅgiṇīṃ kāpi //
             <span class="ref">MSS_6178</span></p>
         
         <p id="MSS_6179">
            iha paricitā jātyandhānāmiyaṃ na tavonnatir guṇaparicaye cakṣuṣmanto tvayātiviḍambitāḥ
            /<br />
            kṛpaṇavaṇijāmalpīkartuṃ guṇāṃs tava kevalaṃ marakata mṛṣā doṣodgāraḥ kariṣyati duryaśaḥ
            //
             <span class="ref">MSS_6179</span></p>
         
         <p id="MSS_6180">
            iha parimalo yatra vyakto na tatra madhuśriyo madhu samadhikaṃ yasmiṃs tasmin na gandhasamṛddhayaḥ
            /<br />
            iti maruvakaṃ nindan kundādapetakutūhalaḥ kamalamadhikaṃ smāraṃ smāraṃ viṣīdati ṣaṭpadaḥ
            //
             <span class="ref">MSS_6180</span></p>
         
         <p id="MSS_6181">
            iha puro'nilakampitavigrahā milati kā na vanaspatinā latā /<br />
            smarasi kiṃ sakhi kāntaratotsavaṃ na hi ghanāgamarītirudāhṛtā //
             <span class="ref">MSS_6181</span></p>
         
         <p id="MSS_6182">
            iha bahalitamindordīdhitīnāṃ prabhābhir madavikalacakorīcañcumudrāṅkitābhiḥ /<br />
            ratibharaparikhedasrastarārthaṃ vadhūnāṃ karakisalayalīlābhañjanavyañjikābhiḥ //
             <span class="ref">MSS_6182</span></p>
         
         <p id="MSS_6183">
            iha bhuvi kalayati laghurapi mahatāṃ saṅgena kamapi mahimānam /<br />
            laṅghayati candralīno nabhastalaṃ helayā hariṇaḥ //
             <span class="ref">MSS_6183</span></p>
         
         <p id="MSS_6184">
            iha bhogaṃ yaśaḥ prītiṃ sabhāsu bahumānyatām /<br />
            dadyāt paratra sugatiṃ vidyādhanamanuttamam //
             <span class="ref">MSS_6184</span></p>
         
         <p id="MSS_6185">
            iha madhupavadhūnāṃ pītamallīmadhūnāṃ vilasati kamanīyaḥ kākalīsaṃpradāyaḥ /<br />
            iha naṭati salīlaṃ mañjarī vañjulasya pratipadamupadiṣṭā dakṣiṇenānilena //
             <span class="ref">MSS_6185</span></p>
         
         <p id="MSS_6186">
            iha mahiṣaviṣāṇavyastapāṣāṇapīṭha- skhalanasulabharohidgarbhiṇībhrūṇahatyāḥ /<br />
            kuharaviharamāṇaprauḍhabhallūkahikkā- cayacakitakirātasrastaśastrā vanāntāḥ //
             <span class="ref">MSS_6186</span></p>
         
         <p id="MSS_6187">
            iha muhurmuditaiḥ kalabhai ravaḥ pratidiśaṃ kriyate kalabhairavaḥ /<br />
            sphurati cānuvanaṃ camarīcayaḥ kanakaratnabhuvāṃ ca marīcayaḥ //
             <span class="ref">MSS_6187</span></p>
         
         <p id="MSS_6188">
            iha yat kriyate karma tat paratropabhujuyate /<br />
            siktamūlasya vṛkṣasya phalaṃ śākhāsu dṛśyate //
             <span class="ref">MSS_6188</span></p>
         
         <p id="MSS_6189">
            iha yat kriyate karma phalaṃ tatraiva bhujyate /<br />
            karmabhūmiriyaṃ rājan phalabhūmiś ca sā smṛtā //
             <span class="ref">MSS_6189</span></p>
         
         <p id="MSS_6190">
            iha yādavavaṃśakṛṣṇavartmā- nugatiḥ sāṅgatayā mayānvabhāvi /<br />
            adhunā tadavāpticetase me madhurākāmadhurāpi rocate kim //
             <span class="ref">MSS_6190</span></p>
         
         <p id="MSS_6191">
            iha rūpamātrasāre citrakṛte kamalakahlāre /<br />
            na raso nāpi ca gandho madhukara bandho mudhā bhramasi //
             <span class="ref">MSS_6191</span></p>
         
         <p id="MSS_6192">
            iha re bahalā lāse bālā rāhumalīmasā /<br />
            sālakā rasalīlā sā tuṅgālāli kalārata //
             <span class="ref">MSS_6192</span></p>
         
         <p id="MSS_6193">
            ihaloke ca pitṛbhir yā strī yasya mahāmate /<br />
            adbhirdattā svardharmeṇa pretyabhāve'pi tasya sā //
             <span class="ref">MSS_6193</span></p>
         
         <p id="MSS_6194">
            iha loke hi dhaninaḥ paro'pi svajanāyate /<br />
            svajanastu daridrāṇāṃ jīvatāmeva naśyati //
             <span class="ref">MSS_6194</span></p>
         
         <p id="MSS_6195">
            iha loke hi dhanināṃ paro'pi svajanāyate /<br />
            svajano'pi daridrāṇāṃ tatkṣaṇād durjanāyate //
             <span class="ref">MSS_6195</span></p>
         
         <p id="MSS_6196">
            iha loko hato n ṇāṃ dāridryeṇa yathā nṛpa /<br />
            manuṣyāṇāṃ tathā janma māghasnānaṃ vinā hatam //
             <span class="ref">MSS_6196</span></p>
         
         <p id="MSS_6197">
            iha vaṭavṛkṣe yakṣaḥ prativasati divāpi yatra bhayaśaṅkā /<br />
            tasminnabhinavavadhvā nītā vītodayāḥ kṣaṇadāḥ //
             <span class="ref">MSS_6197</span></p>
         
         <p id="MSS_6198">
            iha vatsān samacārayad iha naḥ svāmī jagau vaṃśīm /<br />
            iti sāsraṃ gadato me yamunātīre dinaṃ yāyāt //
             <span class="ref">MSS_6198</span></p>
         
         <p id="MSS_6199">
            iha vahati bahumahodadhi- vibhūṣaṇā mānagarvamiyamurvī /<br />
            devasya kamaṭhamūrter na pṛṣṭhamapi nikhilamāpnoti //
             <span class="ref">MSS_6199</span></p>
         
         <p id="MSS_6200">
            iha vā tārayed durgād uta vā pretya tārayet /<br />
            sarvathā tārayet putraḥ putra ityucyate budhaiḥ //
             <span class="ref">MSS_6200</span></p>
         
         <p id="MSS_6201">
            iha vikasadaśokāstokapuṣpopakārair ayamatiśayaraktaḥ saktasusnigdhabhāvaḥ /<br />
            tribhuvanajayasajjaḥ prājyasā mrājyabhājaḥ prathayati pṛthumaitrīṃ puṣpacāpasya caitraḥ
            //
             <span class="ref">MSS_6201</span></p>
         
         <p id="MSS_6202">
            iha vicaranti kirātās tvādṛksvacchandatānihantāraḥ /<br />
            tadamīṣāṃ gānādau mā dhāḥ śravaṇe kuraṅgaśāva tvam //
             <span class="ref">MSS_6202</span></p>
         
         <p id="MSS_6203">
            iha vijayini vaṃśe kīrtidhārākalāpa- snapitasakalalokaḥ śrīyaśovigraho'bhūt /<br />
            jalaghaṭa iva yuddhottālabhūpāladarpa- jvalanaśamanalīlākovidaḥ ko'pi vīraḥ //
             <span class="ref">MSS_6203</span></p>
         
         <p id="MSS_6204">
            iha vidhiviṣamaḥ purākṛtānāṃ bhavati hi jantuṣu karmaṇāṃ vipākaḥ /<br />
            kva janakatanayā kva rāmarāmā kva ca daśakandharamandire nivāsaḥ //
             <span class="ref">MSS_6204</span></p>
         
         <p id="MSS_6205">
            iha viracayan sādhvīṃ śiṣyaḥ kriyāṃ na nivāryate tyajati tu yadā mārgaṃ mohāt tadā
            gururaṅkuśaḥ /<br />
            vinayarucayas tasmāt santaḥ sadaiva niraṅkuśāḥ parataramataḥ svātantryebhyo vayaṃ
            hi parāṅmukhāḥ //
             <span class="ref">MSS_6205</span></p>
         
         <p id="MSS_6206">
            iha viśvambharāpīḍe candanaṃ kasya na priyam /<br />
            anusvāraṃ vilipyāpi okārasya prayojanāt //
             <span class="ref">MSS_6206</span></p>
         
         <p id="MSS_6207">
            iha vaikasya nāmutra amutraikasya no iha /<br />
            iha cāmutra vaikasya nāmutraikasya no iha //
             <span class="ref">MSS_6207</span></p>
         
         <p id="MSS_6208">
            iha vyādhavyūhaḥ paṭughaṭitayantrapraharaṇo mṛgendrāṇāṃ valgat prakharanakharāṇāṃ
            kulamiha /<br />
            ihālaṅghyaḥ śailo bahalatarapaṅkā saridiha pradīpto'gnirmadhyevanamahaha kaṣṭaṃ karipateḥ
            //
             <span class="ref">MSS_6208</span></p>
         
         <p id="MSS_6209">
            iha śayyāgatenāpi bandhumadhyasthitena vā /<br />
            mayaivaikena soḍhavyā marmacchedādivedanā //
             <span class="ref">MSS_6209</span></p>
         
         <p id="MSS_6210">
            iha śikharakarālakṣoṇibhidgaṇḍaśaila- skhalanadalanagarjatphenilo budbudaughaḥ /<br />
            pavanadhṛtaśirīṣaśreṇireṇupraṇālī- surabhisaliladṛptā dvīpavatyo vahanti //
             <span class="ref">MSS_6210</span></p>
         
         <p id="MSS_6211">
            iha śiṣṭānuśiṣṭānāṃ śiṣṭānāmapi sarvathā /<br />
            vācāmeva prasādena lokayātrā pravartate //
             <span class="ref">MSS_6211</span></p>
         
         <p id="MSS_6212">
            iha saṃtamase ghanāgame sukhitaṃ bhānavamaindavaṃ vapuḥ /<br />
            taḍidujjvaladīpalekhayā harito'mūḥ parito vicinvati //
             <span class="ref">MSS_6212</span></p>
         
         <p id="MSS_6213">
            iha samadaśakuntākrāntavānīravīrut- prasavasurabhiśītasvacchatoyā vahanti /<br />
            phalabharapariṇāmaśyāmajambūnikuñja- skhalanamukharabhūrisrotaso nirjhariṇyaḥ //
             <span class="ref">MSS_6213</span></p>
         
         <p id="MSS_6214">
            iha sarasi salīlaṃ cārupatre vidhunvan darataralitatiryakcañcukaṇḍūyitāṅgaḥ /<br />
            anusarati sarāgaḥ preyasīmagrayātām anupadasamudañcatkaṇṭhanālo marālaḥ //
             <span class="ref">MSS_6214</span></p>
         
         <p id="MSS_6215">
            iha sarasi saharṣaṃ mañjuguñjābhirāmaṃ madhukara kuru keliṃ sārdhamambhojinībhiḥ /<br />
            anupamamakarandāmodadattapramodā tyajati bata na nidrāṃ mālatī yāvadeṣā //
             <span class="ref">MSS_6215</span></p>
         
         <p id="MSS_6216">
            iha sarvasvaphalinaḥ kulaputramahādrumāḥ /<br />
            niṣphalatvamalaṃ yānti veśyāvihagabhakṣitāḥ //
             <span class="ref">MSS_6216</span></p>
         
         <p id="MSS_6217">
            iha sāmānyānugamaṃ samupadiśantaḥ sthaleṣvanekeṣu /<br />
            liṅgaparāmarśaparā navīnanaiyāyikā yānti //
             <span class="ref">MSS_6217</span></p>
         
         <p id="MSS_6218">
            iha sphuṭaṃ tiṣṭhati nātha kaṇṭakaḥ śanaiḥ śanaiḥ karṣa nakhāgralīlayā /<br />
            iti cchalāt kācidalagnakaṇṭakaṃ padaṃ tadutsaṅgatale nyaveśayat //
             <span class="ref">MSS_6218</span></p>
         
         <p id="MSS_6219">
            iha hi navavasante mañjarīpuñjareṇu- cchuraṇadhavaladehā baddhahelaṃ saranti /<br />
            taralamalisamūhā hārihuṃkārakaṇṭhā bahulaparimalālīsundaraṃ sinduvāram //
             <span class="ref">MSS_6219</span></p>
         
         <p id="MSS_6220">
            iha hi madhuragītaṃ rūpametad raso'yaṃ sphurati parimalo'sau sparśa eṣa stanānām /<br />
            iti hṛtaparamārthairidriyairbhrāmyamāṇaḥ svahitakaraṇadhūrtaiḥ pañcabhirvañcito'smi
            //
             <span class="ref">MSS_6220</span></p>
         
         <p id="MSS_6221">
            ihāneke satyaṃ vṛṣamahiṣameṣāḥ suturagā gṛhāṇi kṣudrāṇāṃ katipayatṛṇaireva sukhinaḥ
            /<br />
            gajānāmāsthānaṃ madasalilajambālitabhuvāṃ tadeko vindhyādrervipinamathavā bhūpasadanam
            //
             <span class="ref">MSS_6221</span></p>
         
         <p id="MSS_6222">
            ihāneke santaḥ satatamupakāriṇyupakṛtiṃ kṛtajñāḥ kurvanto jagati nivasanto'pi sudhiyaḥ
            /<br />
            kiyantas te santaḥ sukṛtaparipākapraṇayino vinā svārthaṃ yeṣāṃ bhavati parakṛtyavyasanitā
            //
             <span class="ref">MSS_6222</span></p>
         
         <p id="MSS_6223">
            ihāviśadyena pathātivakraḥ śāstraughaniṣyandasudhāpravāhaḥ /<br />
            so'syāḥ śravaḥpatrayuge praṇālī- rekheva dhāvatyabhikarṇakūpam //
             <span class="ref">MSS_6223</span></p>
         
         <p id="MSS_6224">
            ihaikaś cūḍālo'bhyajani kalaśād yasya sakalaiḥ pipāsorambhobhiś culukamapi no bhartumaśakaḥ
            /<br />
            svamāhātmyaślāghāgurugahanagarjābhiramitaḥ kuṣitvā kliśnāsi śrutikuharamabdhe kimiti
            naḥ //
             <span class="ref">MSS_6224</span></p>
         
         <p id="MSS_6225">
            ihaiva narakavyādheś cikitsāṃ na karoti yaḥ /<br />
            gatvā nirauṣadhasthānaṃ sa rogī kiṃ kariṣyati //
             <span class="ref">MSS_6225</span></p>
         
         <p id="MSS_6226">
            ihaiva bhuvane jātaṃ sattvasaṃsthāpanaṃ kṣamam /<br />
            gṛhyate kimapi svasthair anyat kimapi jihmagaiḥ //
             <span class="ref">MSS_6226</span></p>
         
         <p id="MSS_6227">
            ihodyāne sampratyahaha pariśiṣṭāḥ kramavaśād amī valmīkās te bhujagakulalīlāvasatayaḥ
            /<br />
            gatās te vistīrṇastabakabharasaurabhyalaharī- parītavyomānaḥ prakṛtiguravaḥ ke'pi
            taravaḥ //
             <span class="ref">MSS_6227</span></p>
         
         <p id="MSS_6228">
            ihopapattirmama kena karmaṇā kva vā prayātavyamito bhavediti /<br />
            vicāraṇā yasya na vidyate smṛtau kathaṃ sa dharmapravaṇo bhaviṣyati //
             <span class="ref">MSS_6228</span></p>
         
         <p id="MSS_6229">
            īkṣaṇadhyānasaṃsparśair matsyakūrmavihaṅgamāḥ /<br />
            poṣayanti svakān putrān tadvat paṇḍitavṛttayaḥ //
             <span class="ref">MSS_6229</span></p>
         
         <p id="MSS_6230">
            īkṣitopadiśatīva nartituṃ tatkṣaṇoditamudaṃ manobhuvam /<br />
            kāntadantaparipīḍitādharā pāṇidhūnanamiyaṃ vitanvatī //
             <span class="ref">MSS_6230</span></p>
         
         <p id="MSS_6231">
            īdṛśaṃ kārayen nyāsaṃ yena śreyo bhaviṣyati /<br />
            anye'pi duṣṭamantreṇa na hiṃsanti kadācana //
             <span class="ref">MSS_6231</span></p>
         
         <p id="MSS_6232">
            īdṛśaṃ nigadati priye dṛśaṃ saṃmadāt kiyadiyaṃ nyamīlayat /<br />
            prātarālapati kokile kalaṃ jāgarādiva niśaḥ kumudvatī //
             <span class="ref">MSS_6232</span></p>
         
         <p id="MSS_6233">
            īdṛśaṃ vyasanaṃ prāptaṃ bhrātaraṃ yaḥ parityajet /<br />
            ko nāma sa bhavet tasya yameṣa na parityajet //
             <span class="ref">MSS_6233</span></p>
         
         <p id="MSS_6234">
            īdṛśasya bhavataḥ kathametal lāghavaṃ muhuratīva rateṣu /<br />
            kṣiptamāyatamadarśayadurvyāṃ kāñcidāma jaghanasya mahattvam //
             <span class="ref">MSS_6234</span></p>
         
         <p id="MSS_6235">
            īdṛśe vyavahārāgnau mantribhiḥ paripātitāḥ /<br />
            sthāne khalu mahīpālā gacchanti kṛpaṇāṃ daśām //
             <span class="ref">MSS_6235</span></p>
         
         <p id="MSS_6236">
            īdṛśaiḥ śvetakākīyai rājñaḥ śāsanadūṣakaiḥ /<br />
            apāpānāṃ sahasrāṇi hanyante ca hatāni ca //
             <span class="ref">MSS_6236</span></p>
         
         <p id="MSS_6237">
            īpsitaṃ manasaḥ sarvaṃ kasya saṃpadyate sukham /<br />
            daivāyattaṃ yataḥ sarvaṃ tasmāt saṃtoṣamāśrayet //
             <span class="ref">MSS_6237</span></p>
         
         <p id="MSS_6238">
            īrṣyayā rakṣato nārīr dhik kulasthitidāmbhikān /<br />
            smarāndhatvāviśeṣe'pi tathā naramarakṣataḥ //
             <span class="ref">MSS_6238</span></p>
         
         <p id="MSS_6239">
            īrṣyayaiva samudvignāḥ puruṣād duṣṭacetasaḥ /<br />
            atisaktāḥ palāyante śrīdhṛtismṛtikīrtayaḥ //
             <span class="ref">MSS_6239</span></p>
         
         <p id="MSS_6240">
            īrṣyā kalahamūlaṃ syāt kṣamā mūlaṃ hi saṃpadām /<br />
            īrṣyādoṣād vipraśāpam avāpa janamejayaḥ //
             <span class="ref">MSS_6240</span></p>
         
         <p id="MSS_6241">
            īrṣyā kulastrīṣu na nāyakasya niḥśaṅkakelirna parāṅganāsu /<br />
            veśyāsu caitad dvitayaṃ prarūḍhaṃ sarvasvametās tadaho smarasya //
             <span class="ref">MSS_6241</span></p>
         
         <p id="MSS_6242">
            īrṣyād hi kupyate veśyā prasaṅgāc ca virajyate /<br />
            stabdhātigamanāc cāpi dānādapi vilupyate //
             <span class="ref">MSS_6242</span></p>
         
         <p id="MSS_6243">
            īrṣyāprasphuritādharoṣṭharuciraṃ vaktraṃ na me darśitaṃ sādhikṣepapadā manāgapi giro
            na śrāvitā mugdhayā /<br />
            maddoṣaiḥ sarasaiḥ pratāpitamanovṛttyāpi kopo'nayā kāñcyā gāḍhatarāvabaddhavasanagranthyā
            samāveditaḥ //
             <span class="ref">MSS_6243</span></p>
         
         <p id="MSS_6244">
            īrṣyābhayakrodhasamanvitena lubdhena rugdainyanipīḍitena /<br />
            vidveṣayuktena ca sevyamānam annaṃ na samyak paripākameti //
             <span class="ref">MSS_6244</span></p>
         
         <p id="MSS_6245">
            ... ... ... ... ... ... //<br />
            īrṣyāmalaṃ khaleṣvāste viṣamāśīviṣeṣviva //
             <span class="ref">MSS_6245</span></p>
         
         <p id="MSS_6246">
            īrṣyāroṣajvalito nijapatisaṅgaṃ vicintayaṃs tasyāḥ /<br />
            cyutavasanajaghanabhāvana- sāndrānandena nirvāmi //
             <span class="ref">MSS_6246</span></p>
         
         <p id="MSS_6247">
            īrṣyā lobho madaḥ prītiḥ krodho bhītiś ca sāhasam /<br />
            pravṛtticchidrahetūni kārye sapta budhā jaguḥ //
             <span class="ref">MSS_6247</span></p>
         
         <p id="MSS_6248">
            īrṣyī ghṛṇī tvasaṃtuṣṭaḥ krodhano nityaśaṅkitaḥ /<br />
            parabhāgyopajīvī ca ṣaḍete nityaduḥkhitāḥ //
             <span class="ref">MSS_6248</span></p>
         
         <p id="MSS_6249">
            īśaḥ karasthīkṛtakāñcanādriḥ kuberamitraṃ rajatācalasthaḥ /<br />
            tathāpi bhikṣāṭanamasya jātaṃ vidhau śiraḥsthe kuṭile kutaḥ śrīḥ //
             <span class="ref">MSS_6249</span></p>
         
         <p id="MSS_6250">
            īśānotthaiḥ śakunaiś corā grāmaṃ praviśya na labhante /<br />
            na ca rogārto jīvati svastho'pyasvāsthyamāpnoti //
             <span class="ref">MSS_6250</span></p>
         
         <p id="MSS_6251">
            īśānotthaiḥ śakunair viśeṣataḥ śūramaṇḍalākrāntaiḥ /<br />
            ripuveṣṭita iva dūraṃ tyaktvā sthānaṃ palāyeta //
             <span class="ref">MSS_6251</span></p>
         
         <p id="MSS_6252">
            īśe padapraṇayabhāji muhūrtamātraṃ prāṇapriye'pi kuru mānini mā prasādam /<br />
            jānātu matpatirasau padayornatānām asmādṛśāmapi manorathabhaṅgaduḥkham //
             <span class="ref">MSS_6252</span></p>
         
         <p id="MSS_6253">
            īśo daṇḍasya varuṇo rājñāṃ daṇḍadharo hi saḥ /<br />
            īśaḥ sarvasya jagato brāhmaṇo vedapāragaḥ //
             <span class="ref">MSS_6253</span></p>
         
         <p id="MSS_6254">
            īśo duratyayaḥ kāla iti satyavatī śrutiḥ /<br />
            vṛddhānāmapi yad buddhir bālavākyairvibhidyate //
             <span class="ref">MSS_6254</span></p>
         
         <p id="MSS_6255">
            īśvaraḥ sa jagatpūjyaḥ sa vāgmī caturānanaḥ /<br />
            yasyāsti draviṇaṃ loke sa eva puruṣottamaḥ //
             <span class="ref">MSS_6255</span></p>
         
         <p id="MSS_6256">
            sa evāhṛdayo rāhur alasaḥ sa śanaiścaraḥ /<br />
            vakraḥ kujanmā satataṃ vittaṃ yasya na vidyate //
             <span class="ref">MSS_6256</span></p>
         
         <p id="MSS_6257">
            īśvaraḥ sarvabhūtānāṃ hṛddeśe'rjuna tiṣṭhati /<br />
            bhrāmayan sarvabhūtāni yantrārūḍhāni māyayā //
             <span class="ref">MSS_6257</span></p>
         
         <p id="MSS_6258">
            īśvaragṛhamidamatra hi viṣaṃ ca vṛṣabhaś ca bhasma cādriyate /<br />
            yas tu na viṣaṃ na vṛṣabho na bhasma tasyātra kā gaṇanā //
             <span class="ref">MSS_6258</span></p>
         
         <p id="MSS_6259">
            īśvaraparigrahocita- moho'syāṃ madhupa kiṃ mudhā patasi /<br />
            kanakābhidhānasārā vītarasā kitavakalikeyam //
             <span class="ref">MSS_6259</span></p>
         
         <p id="MSS_6260">
            īśvaramārādhayato vigalitamānasya labdhamaiśvaryam /<br />
            sphuṭameva bhavati laghimā garimāpi kathaṃ na jānīmaḥ //
             <span class="ref">MSS_6260</span></p>
         
         <p id="MSS_6261">
            īśvarasevā sulabha- nyakkārā durlabhotkarṣā /<br />
            ciraparicaryā viphalā nirmālyā niṣkramo'pi nirayāya //
             <span class="ref">MSS_6261</span></p>
         
         <p id="MSS_6262">
            īśvarasya jagat kṛtsnaṃ sṛṣṭimākulayannimām /<br />
            asti yo'strīkṛtastrīkas tasya vairaṃ smaranniva //
             <span class="ref">MSS_6262</span></p>
         
         <p id="MSS_6263">
            īśvarāḥ piśunāñ śaśvad bibhratīti kimadbhutam /<br />
            prāyo nidhaya evāhīn dvijihvān dadhatetarām //
             <span class="ref">MSS_6263</span></p>
         
         <p id="MSS_6264">
            īśvarāṇāṃ vacaḥ satyaṃ tathaivācaritaṃ kvacit /<br />
            teṣāṃ yat svavacoyuktaṃ buddhimāṃs tat samācaret //
             <span class="ref">MSS_6264</span></p>
         
         <p id="MSS_6265">
            īśvarāṇāmidaṃ tantraṃ prāyeṇautsukyamāvahet /<br />
            yatas tiraścāṃ caritair nītimārgaḥ pradarśyate //
             <span class="ref">MSS_6265</span></p>
         
         <p id="MSS_6266">
            īśvarāt samabhūd rudro jyotirmaya umāpatiḥ /<br />
            rudrād viṣṇurabhūdādyas trailokyaparipālakaḥ //
             <span class="ref">MSS_6266</span></p>
         
         <p id="MSS_6267">
            īśvarānugṛhīto hi kaścid bālo'pi śāmyati /<br />
            vṛddho'pi na śamaṃ yāti kaścit kāpuruṣaḥ punaḥ //
             <span class="ref">MSS_6267</span></p>
         
         <p id="MSS_6268">
            īśvarā bhūridānena yal labhante phalaṃ kila /<br />
            daridras tacca kākiṇyā prāpnuyāditi na śrutiḥ //
             <span class="ref">MSS_6268</span></p>
         
         <p id="MSS_6269">
            īśvareṇa samaṃ prītir na me lakṣmaṇa rocate /<br />
            gatasya gauravaṃ nāsti āgatasya dhanakṣayaḥ //
             <span class="ref">MSS_6269</span></p>
         
         <p id="MSS_6270">
            īśvaroktād dhanurvedād vyāsasyāpi subhāṣitāt /<br />
            padānyākṛṣya racito granthaḥ saṃkṣepato mayā //
             <span class="ref">MSS_6270</span></p>
         
         <p id="MSS_6271">
            īṣatkampapayodharaṃ gurukaṭīprauḍhaprahārādbhutaṃ svidyadbhālamanekahāsyasarasaṃ saṃkathyapādavyatham
            /<br />
            vāraṃvāramuraḥprapātasubhagaṃ saṃdaśyamānādharaṃ kiṃciddattanitambadeśanakharaṃ dhanyo
            rataṃ sevate //
             <span class="ref">MSS_6271</span></p>
         
         <p id="MSS_6272">
            īṣattuṣāraiḥ kṛtaśītaharmyaḥ suvāsitaṃ cāruśiraḥ sacampakaiḥ /<br />
            kurvanti nāryo'pi vasantakāle stanaṃ sahāraṃ kusumairmanoharaiḥ //
             <span class="ref">MSS_6272</span></p>
         
         <p id="MSS_6273">
            īṣatprakaṭito mandas tīkṣṇas tu pulakādibhiḥ /<br />
            sa tu tīkṣṇataraḥ śvāsaśoṣitāvayavo'tra yaḥ //
             <span class="ref">MSS_6273</span></p>
         
         <p id="MSS_6274">
            īṣadavaśiṣṭajaḍimā śiśire gatamātra eva ciramaṅgaiḥ /<br />
            navayauvaneva tanvī niṣevyate nirbharaṃ vāpī //
             <span class="ref">MSS_6274</span></p>
         
         <p id="MSS_6275">
            īṣadāyacchamāno'pi siṃho mattānapi dvipān /<br />
            nihanti balavāṃs tasmāt saṃdheyaḥ śivamicchatā //
             <span class="ref">MSS_6275</span></p>
         
         <p id="MSS_6276">
            īṣadvakritapakṣmapaṅktibhiranākūtasmitairvīkṣit aiḥ etaireva tavādya sundari karakroḍe
            jagad vartate /<br />
            antaḥ pāṃsulahemaketakidaladroṇīdurāpaśriyo dormūlasya nivedanādiha punaḥ krūre kimākāṅkṣasi
            //
             <span class="ref">MSS_6276</span></p>
         
         <p id="MSS_6277">
            īṣannāsānikocaḥ kharamukharasukhaprekṣaṇaṃ hāsaleśaḥ svābodhādaprasādadhvananamasadavadyoktihelāvahelā
            /<br />
            maunavyāsaṅgavārtāntarapararuciraślokapāṭhāda yas te soḍhavyāḥ ke kiyantaḥ śiva śiva
            kavite kucchalā matsarāṇām //
             <span class="ref">MSS_6277</span></p>
         
         <p id="MSS_6278">
            īṣanmīlitadṛṣṭi mugdhavilasatsītkāradhārāvaśād avyaktākulakelikākuvikasaddantāṃśudhautādharam
            /<br />
            śāntastabdhapayodharaṃ bhṛśapariṣvaṅgāt kuraṅgīdṛśo harṣotkarṣavimuktaniḥsahatanordhanyo
            dhayatyānanam //
             <span class="ref">MSS_6278</span></p>
         
         <p id="MSS_6279">
            īṣanmīlitalocanā ślathasamastāṅgā śramodvejitā niśvāsaprathamā viratnarasanā saṃtyaktakaṇṭhasvanā
            /<br />
            prodyatkāmajalā kalāsu kuśalā nirlajjayā kāminī kāntā kālavaśāt priyasya vaśagā jātā
            ratānte kṣaṇam //
             <span class="ref">MSS_6279</span></p>
         
         <p id="MSS_6280">
            īṣanmīlitalolalocanayugaṃ vyāvartitabhrūyugaṃ saṃdaṣṭādharavedanāpraṇayinaṃ mā meti
            mandākṣaram /<br />
            tanvaṅgyāḥ suratāvasānasamaye dṛṣṭaṃ mayā yanmukhaṃ svedārdrīkṛtapāṇḍugaṇḍayugalaṃ
            tat kena vismaryate //
             <span class="ref">MSS_6280</span></p>
         
         <p id="MSS_6281">
            īṣallabdhapraveśo'pi snehavicchedakārakaḥ /<br />
            kṛtakṣobho narīnarti khalo manthānadaṇḍavat //
             <span class="ref">MSS_6281</span></p>
         
         <p id="MSS_6282">
            īṣallomaśabhāvabhāñji kapiśaśyāmānubandhacchavī- liptatvañci cakorakīraharitonmeṣīṇi
            māṣīlatāḥ /<br />
            etās tarkaya bālavānaravadhūhastāṅgulīlabdhrima- spardhāvanti phalāni bibhrati parīṇāmābhirāmaśriyaḥ
            //
             <span class="ref">MSS_6282</span></p>
         
         <p id="MSS_6283">
            īhamānaḥ samārambhān yadi nāsādayed dhanam /<br />
            ugraṃ tapaḥ samārohen na hyanuptaṃ prarohati //
             <span class="ref">MSS_6283</span></p>
         
         <p id="MSS_6284">
            dānena bhogī bhavati medhāvī vṛddhasevayā /<br />
            ahiṃsayā ca dīrghāyur iti prāhurmanīṣiṇaḥ //
             <span class="ref">MSS_6284</span></p>
         
         <p id="MSS_6285">
            īhā dhanasya na sukhā labdhvā cintā ca bhūyasī /<br />
            labhdanāśo yathā mṛtyur labhdaṃ bhavati vā na vā //
             <span class="ref">MSS_6285</span></p>
         
         <p id="MSS_6286">
            uktaṃ ca vakṣyamānaṃ ca bhartsanaṃ tiryagīkṣaṇam /<br />
            kvacid yathārthakathanaṃ vyākhyā tantrasya ṣaḍvidhāḥ //
             <span class="ref">MSS_6286</span></p>
         
         <p id="MSS_6287">
            uktaṃ durvacanaṃ mayā na subhage hāsye'pi duḥkhapradaṃ tyaktvā tvāmapi bhāṣitairapi
            mayā nānyā ganā lālitā /<br />
            tvāmekāmanavadyabhūṣaṇabharaiḥ saṃbhāvayāmi tvayā he niṣkāraṇakopane vada kṛtaḥ kopaḥ
            kimarthaṃ mayi //
             <span class="ref">MSS_6287</span></p>
         
         <p id="MSS_6288">
            uktaṃ parasyāmiṣatām anuktaṃ yātyadṛśyatām /<br />
            hṛdaye śalyatāṃ dhatte nidhane dhanināṃ dhanam //
             <span class="ref">MSS_6288</span></p>
         
         <p id="MSS_6289">
            uktaṃ yat kṛpaṇaṃ vaco viracito bhūyān vasūnāṃ vyayaḥ soḍhāḥ kiṃ ca viyogavajratatayo
            dūtī muhuḥ preṣitā /<br />
            baddho'yaṃ praṇayāñjalirvinihite bāṣpāmbudhaute dṛśau niṣpīyādharapallavaṃ mṛgadṛśaḥ
            sarve sakhe vismṛtam //
             <span class="ref">MSS_6289</span></p>
         
         <p id="MSS_6290">
            uktas (uttas) te rudhireṇāhaṃ spṛṣṭaṃ te mastakaṃ mayā /<br />
            ityetāñ śapathān kṛtvā sā vai gamyā punaḥ punaḥ //
             <span class="ref">MSS_6290</span></p>
         
         <p id="MSS_6291">
            uktā gacchati lajjitā viramati premṇā manāgikṣate keśāṃlluñcati jṛmbhaṇaṃ racayati
            prastauti gāthāṃ muhuḥ /<br />
            āli gatyaparāṃ virauti paruṣaṃ cumbatyasau bālakaṃ gātraṃ bhañjati jṛmbhate vihasati
            pratyuttaraṃ yācate //
             <span class="ref">MSS_6291</span></p>
         
         <p id="MSS_6292">
            dormūlaṃ khalu darśayet stanayuge vastraṃ samālambate a guṣṭhena likhenmahīṃ smitamukhī
            vrīḍāṃ vidhatte mṛṣā /<br />
            dantenādharapallavaṃ vidaśati vyaktaṃ tathā bhāṣate bhāvairebhiriha sphuṭaṃ mṛgadṛśāṃ
            jñeyo'bhilāṣaḥ sadā //
             <span class="ref">MSS_6292</span></p>
         
         <p id="MSS_6293">
            uktā bravīṣi surataṃ na mayā niśāyās tvaṃ dauṣṭavena gajagāmini lajjayā vā /<br />
            tāmbūlakajjalakucāmayacihnacitraṃ tat saṃnivedayati māṃ ramaṇottarīyam //
             <span class="ref">MSS_6293</span></p>
         
         <p id="MSS_6294">
            uktirnānyā sphurati niyataṃ dhyānamanyanna cāste paśyatyanyaṃ na khalu nayanaṃ na
            śravo'pi śṛṇoti /<br />
            śyāmaṃ śyāmaṃ pathiṣu cakitaṃ rītiretādṛśī no vṛndāraṇye ciraparicitāḥ ke na jīvanti
            nāryaḥ //
             <span class="ref">MSS_6294</span></p>
         
         <p id="MSS_6295">
            uktena bahunā kiṃ vā kiṃ kṛtaiḥ śapathairghanaiḥ /<br />
            vadāmi satyamevaitat tvameva mama mānase //
             <span class="ref">MSS_6295</span></p>
         
         <p id="MSS_6296">
            uktvānṛtaṃ bhaved yatra prāṇināṃ prāṇrakṣaṇam /<br />
            anṛtaṃ tatra satyaṃ syāt satyamapyanṛtaṃ bhavet //
             <span class="ref">MSS_6296</span></p>
         
         <p id="MSS_6297">
            kāminīṣu vivāheṣu gavāṃ muktau tathaiva ca /<br />
            brāhmaṇānāṃ vipattau ca śapathairnāsti pātakam //
             <span class="ref">MSS_6297</span></p>
         
         <p id="MSS_6298">
            ugragrāhamudanvato jalamatikrāmatyanālambane vyomni bhrāmyati durgamaṃ kṣitibhṛtām
            prāgbhāramārohati /<br />
            kīrṇaṃ yāti viṣākulairahikulaiḥ pātālamekākinī kīrtiste nayanābhirāma kṛtakaṃ manye
            bhayaṃ yoṣitām //
             <span class="ref">MSS_6298</span></p>
         
         <p id="MSS_6299">
            ugratvaṃ ca mṛdutvaṃ ca samayaṃ vīkṣya saṃśrayet /<br />
            andhakāramasaṃhṛtya nogro bhavati bhāskaraḥ //
             <span class="ref">MSS_6299</span></p>
         
         <p id="MSS_6300">
            ugrarūpaṃ kucadvandvaṃ hāraga gādharaṃ tava /<br />
            candracūḍaṃ kariṣyāmi kuru tāvad digambaram //
             <span class="ref">MSS_6300</span></p>
         
         <p id="MSS_6301">
            ugrābhiṣa gamanuṣa gi parasya duḥkhaṃ hantāślathaṃ vyathayati prasabhārdrabhāvam /<br />
            baddhaḥ sarojakuhare virahārtanādaiś cakrābhidhasya madhupo'dhikameti dainyam //
             <span class="ref">MSS_6301</span></p>
         
         <p id="MSS_6302">
            ugrāvagrāhamagnā kuśadhuvanadhutādhoraṇāsphālitā gaiḥ pratyagroddaṇḍaśuṇḍoḍḍamaraṇasamaratrastadi
            nā gacakraiḥ /<br />
            ālokyālokya śailānurucaraṇaraṇacchṛ khalāghaṭṭayadbhir yasyāśābhittijeturmadakalakaribhiḥ
            kvāpi na prāpi ra gaḥ //
             <span class="ref">MSS_6302</span></p>
         
         <p id="MSS_6303">
            ugraiḥ śāpairupahatibhiyā rakṣasā dūramuktāḥ dagdhuṃ yogyā hutavahamapi tvatpriyāvarṇaśuddhāḥ
            /<br />
            utpaśyantyo janakatanayātejasaiva svarakṣāṃ rodhaṃ yasyāmanuvidadhate lokapālāvarodhāḥ
            //
             <span class="ref">MSS_6303</span></p>
         
         <p id="MSS_6304">
            ucitaṃ gopanamanayoḥ kucayoḥ kanakādrikāntitaskarayoḥ /<br />
            avadhīritavidhumaṇḍala- mukhamaṇḍalagopanaṃ kimiti //
             <span class="ref">MSS_6304</span></p>
         
         <p id="MSS_6305">
            ucitaṃ nāma nāra gyāṃ ketakyāmapi kaṇṭakāḥ /<br />
            rasagandhojjhite kiṃ te kaṇṭakāḥ kaṇṭakārike //
             <span class="ref">MSS_6305</span></p>
         
         <p id="MSS_6306">
            ucitaṃ bandhanamanayoḥ kucayugayoḥ kevalaṃ tanvi /<br />
            yuvajanamānasahāṭaka- cauravidhau paśyatoharayoḥ //
             <span class="ref">MSS_6306</span></p>
         
         <p id="MSS_6307">
            ucitaḥ praṇayo varaṃ vihantaṃ bahavaḥ khaṇḍanahetavo hi dṛṣṭāḥ /<br />
            upacāravidhirmanasvinīnāṃ na tu pūrvābhyadhiko'pi bhāvaśūnyaḥ //
             <span class="ref">MSS_6307</span></p>
         
         <p id="MSS_6308">
            ucitakarma tanoti na saṃpadām itaradapyasadeva vivekinām /<br />
            iti nirastasamastasukhānvayaḥ kathamato na viṣīdatu paṇḍitaḥ //
             <span class="ref">MSS_6308</span></p>
         
         <p id="MSS_6309">
            ucitaguṇotkṣiptā api purato'pi niveśite suvarṇalave /<br />
            jhagiti patanti mukhena prakaṭapramadā yathā ca tulāḥ //<br />
            ucitavyayaśīlasya kṛśatvamapi śobhate /<br />
            dvitīyaścandramā vandyo na vandyaḥ pūrṇacandramāḥ //
             <span class="ref">MSS_6309</span></p>
         
         <p id="MSS_6310">
            ucitāmupāsya rucitām abhidhehi giraṃ nirantarāvahitaḥ /<br />
            apyāyatimati puruṣe prabhuṇā kaluṣeṇa bhūyate kathite //
             <span class="ref">MSS_6310</span></p>
         
         <p id="MSS_6311">
            ucitena vicāreṇa cārutāṃ yānti sūktayaḥ /<br />
            vedyatattvāvabodhena vidyā iva manīṣiṇām //
             <span class="ref">MSS_6311</span></p>
         
         <p id="MSS_6312">
            uccaṃ pradeśaṃ bhaṣaṇo'dhiruhya bhaṣatyabhīkṣṇaṃ ravimīkṣamāṇaḥ /<br />
            yadā tadānīmacireṇa vṛṣṭir ambhodamuktā bhavati prabhūtā //
             <span class="ref">MSS_6312</span></p>
         
         <p id="MSS_6313">
            uccaḥ satphalado yathāyamahamapyetādṛgetāvatā spardhāṃ manda madoddhataḥ svajanakenārkeṇa
            mā mā kṛthāḥ /<br />
            dūrādeva bhavādṛśo'sya mahasā dhvastāḥ samastāḥ svayaṃ naivecchatyayamatyayaṃ guṇisakhaḥ
            kasyāpi tejonidhiḥ //
             <span class="ref">MSS_6313</span></p>
         
         <p id="MSS_6314">
            uccakucakumbhanihito hṛdayaṃ cālayati jaghanalagnāgraḥ /<br />
            atinimnamadhyasaṃkrama- dārunibhas taruṇi tava hāraḥ //
             <span class="ref">MSS_6314</span></p>
         
         <p id="MSS_6315">
            uccāt pradeśādavatīrya nimnaṃ yo yāti vāmo'tha sukhaprado'sau /<br />
            nimnapradeśāt punaruccadeśaṃ yakṣo vrajan dakṣiṇago'pi śastaḥ //
             <span class="ref">MSS_6315</span></p>
         
         <p id="MSS_6316">
            uccāraṇajño'tha girāṃ dadhānam uccā raṇatpakṣigaṇās taṭīs tam /<br />
            utkaṃ dharaṃ draṣṭumavekṣya śaurim utkaṃ dharaṃ dāruka ityuvāca //<br />
            uccārūḍhairnarairātmā rakṣaṇīyo'tiyatnataḥ /<br />
            dūrārohaparibhraṃśavinipātaḥ suduḥsahaḥ //
             <span class="ref">MSS_6316</span></p>
         
         <p id="MSS_6317">
            uccāvacaṃ jagaddauḥsthyam eka eva niṣedhati /<br />
            praviṣṭamātro nṛpatiḥ prapañcamiva naḥ śrutiḥ //
             <span class="ref">MSS_6317</span></p>
         
         <p id="MSS_6318">
            uccāvacaṃ na kuruta svanitaṃ pata gās tūrṇaṃ mukhāni paśavo mukulīkurudhvam /<br />
            karṇaṃ pradāya rasikāḥ kalayantu harṣaṃ tāraṃ tanoti raṇitaṃ taruṇaḥ piko'yam //
             <span class="ref">MSS_6318</span></p>
         
         <p id="MSS_6319">
            uccāvacakarānyāyyāḥ pūrvarājñāṃ yudhiṣṭhira /<br />
            yathā yathā na hīyeraṃs tathā kuryān mahīmatiḥ //
             <span class="ref">MSS_6319</span></p>
         
         <p id="MSS_6320">
            uccāvacāni jananāni bhavanti yāvat karmāṇi tāvadakhilāni layaṃ na yānti /<br />
            tat karmamūlahananāya yatadhvamāryā yāvacchiro na viramej jalabandharogaḥ //
             <span class="ref">MSS_6320</span></p>
         
         <p id="MSS_6321">
            uccāsanagato nīcaḥ nīca eva na cottamaḥ /<br />
            prasādaśikharastho'pi kākaḥ kiṃ garuḍāyate //
             <span class="ref">MSS_6321</span></p>
         
         <p id="MSS_6322">
            uccityaṃ prathamamadhaḥ sthitaṃ mṛgākṣī puṣpaughaṃ śritaviṭapaṃ grahītukāmā /<br />
            āroḍhuṃ caraṇamadādaśokayaṣṭer āmūlaṃ punarapi tena puṣpito'sau //
             <span class="ref">MSS_6322</span></p>
         
         <p id="MSS_6323">
            uccīkṛtagrīvamaho mudhaiva kiṃ yācase cātakapota megham /<br />
            atyūrjjitaṃ garjjitamātramasminn ambhodhare bindulavas tu dūre //
             <span class="ref">MSS_6323</span></p>
         
         <p id="MSS_6324">
            uccīyante sma veśmanyaśanavirahite yatnataḥ śrotriyāṇāṃ yatra śyāmākabījānyapi caṭakavadhūcañcukoṭicyutāni
            /<br />
            yasmin dātaryakasmāc caṭulavaṭukarākṛṣṭamuktāvacūla- bhraṣṭās tatraiva dṛṣṭā yuvatibhiralasaṃ
            ghūrṇitā muktikaughāḥ //
             <span class="ref">MSS_6324</span></p>
         
         <p id="MSS_6325">
            uccaiḥ kalyāṇavāhī karajitavasudhaḥ sarvadā pūrṇakāmo vikhyātaḥ karṇavṛttyā na ca
            vacasi kaṭuścitrapākānubhāvī /<br />
            koṣāpekṣī parasmāducitabahukathas tatparaḥ puṇyaloke citraṃ rājādhirāja tvamiva tava
            ripus tatra kampaṃ pratīmaḥ //
             <span class="ref">MSS_6325</span></p>
         
         <p id="MSS_6326">
            uccaiḥ kumbhaḥ kapiśadaśano bandhuraskandhasaṃdhiḥ snigdhātāmradyutinakhamaṇirlambavṛttoruhastaḥ
            /<br />
            śūraḥ saptacchadaparimalaspardhidānodako'yaṃ bhadraḥ sāndradrumagirisarittīracārī
            karīndraḥ //
             <span class="ref">MSS_6326</span></p>
         
         <p id="MSS_6327">
            uccaiḥ padamadhitiṣṭhaṃl lokas tattveṣu muhyati prāyaḥ /<br />
            viṣayamapi paśyati samaṃ parvataśikharāgramārūḍhaḥ //
             <span class="ref">MSS_6327</span></p>
         
         <p id="MSS_6328">
            uccaiḥ prakathanaṃ hāsaḥ ṣṭhīvanaṃ kutsanaṃ tathā /<br />
            jṛmbhaṇaṃ gātrabha gaṃ ca parvasphoṭaṃ ca varjayet //
             <span class="ref">MSS_6328</span></p>
         
         <p id="MSS_6329">
            uccaiḥ ṣṭhīvanamutkaṭaprahasitaṃ śayyāsanotsarpaṇaṃ gātrāsphoṭanajṛmbhaṇāni sulabhadravyārthasaṃprārthanam
            /<br />
            bālāli ganacumbanānyabhimukhe sakhyāḥ samālokanaṃ dṛkpātaśca parā mukho guṇakathā
            karṇasya kaṇḍūyanam //
             <span class="ref">MSS_6329</span></p>
         
         <p id="MSS_6330">
            uccaiḥ sthānakṛtodayairbahuvidhairjyotirbhirudyatprabhaiḥ śukrādyaiḥ kimamībhiratra
            vitathāṃ prauḍhiṃ dadhānairapi /<br />
            yāvallokatamopahena bhavatā lakṣmīrna vistāryate tāvaccandra kathaṃ prayāti paramāṃ
            vṛddhiṃ sa ratnākaraḥ //
             <span class="ref">MSS_6330</span></p>
         
         <p id="MSS_6331">
            uccaiḥsthitīnāṃ viduṣāṃ padamāroḍhumicchavaḥ /<br />
            satsubhāṣitasopānasevinaḥ santu sādhavaḥ //
             <span class="ref">MSS_6331</span></p>
         
         <p id="MSS_6332">
            uccairadhyayanaṃ ciraṃtanakathāḥ strībhiḥ sahālāpanaṃ tāsāmarbhakalālane ratiratho
            tatpākamithyāstutiḥ /<br />
            putrabhrātṛjanāśiṣaḥ subhagatāyogyatvasaṃkīrtanaṃ svānuṣṭhānakathābhivādanavidhirbhikṣoguṇā
            dvādaśa //
             <span class="ref">MSS_6332</span></p>
         
         <p id="MSS_6333">
            uccairadhyayanaṃ purātanakathāḥ strībhiḥ sahālāpanaṃ tāsāmarbhakalālanaṃ patinutis
            tatpākamithyāstutiḥ /<br />
            ādeśasya karāvalambanavidhiḥ pāṇḍityalekhakriyā horāgāruḍamantratantrakavidhirbhikṣoguṇā
            dvādaśa //
             <span class="ref">MSS_6333</span></p>
         
         <p id="MSS_6334">
            uccairuccaratu ciraṃ cīrī vartmani taruṃ samāruhya /<br />
            digvyāpini śabdaguṇe śa khaḥ saṃbhāvanā bhūmiḥ //<br />
            uccairuccaritavyaṃ yat kiṃcidajānatāpi puruṣeṇa /<br />
            mūrkhā bahu manyante viduṣāmapi saṃśayo bhavati //
             <span class="ref">MSS_6334</span></p>
         
         <p id="MSS_6335">
            uccairuccaiḥśravās tena hayaratnamahāri ca /<br />
            dehabaddhamivendrasya cirakālārjitaṃ yaśaḥ //
             <span class="ref">MSS_6335</span></p>
         
         <p id="MSS_6336">
            uccairuccaistarāmicchan padānyāyacchate mahān /<br />
            nīco nīcaistarāṃ yāti nipātabhayaśa kayā //
             <span class="ref">MSS_6336</span></p>
         
         <p id="MSS_6337">
            uccairuḍḍīyamānā natimante vahati yā tu gacchantī /<br />
            yacciralabhyamathālpaṃ tatsā bahu yacchati tvaritam //
             <span class="ref">MSS_6337</span></p>
         
         <p id="MSS_6338">
            uccairuttālakheladbhujavanapavanoddhūtaśailaughapāta- sphārodañcatpayodhiprakaṭitamakuṭasvardhunīsaṃgamāni
            /<br />
            jīyāsus tāṇḍavāni sphuṭavikaṭajaṭākoṭisaṃghaṭṭabhūri- bhraśyannakṣatracakravyavahitasumanovṛṣṭipātāni
            śaṃbhoḥ //
             <span class="ref">MSS_6338</span></p>
         
         <p id="MSS_6339">
            uccairuttālagaṇḍasthalabahulagaladdānapānapramatta- sphītālivrātagītiśrutividhṛtikalonmīlitārdhākṣi
            pakṣmā /<br />
            bhaktapratyūhapṛthvīruhanivahasamunmūlanoccairudañcac- chuṇḍādaṇḍāgra ugrārbhaka ibhavadano
            vaḥ sa pāyādapāyāt //
             <span class="ref">MSS_6339</span></p>
         
         <p id="MSS_6340">
            uccairudghoṣya jetavyaṃ madhyasthaścedapaṇḍitaḥ /<br />
            paṇḍito yadi tatraiva pakṣapāto'dhiropyatām //
             <span class="ref">MSS_6340</span></p>
         
         <p id="MSS_6341">
            uccairunmathitasya tena balinā daivena dhikkarmaṇā lakṣmīmasya nirasyato jalanidherjātaṃ
            kimetāvatā /<br />
            gāmbhīryaṃ kimayaṃ jahāti kimayaṃ puṣṇāti nāmbhodharān maryādāṃ kimayaṃ bhinatti kimayaṃ
            na trāyate vāḍavam //
             <span class="ref">MSS_6341</span></p>
         
         <p id="MSS_6342">
            uccaireṣa taruḥ phalaṃ ca pṛthulaṃ dṛṣṭvaiva hṛṣṭaḥ śukaḥ pakvaṃ śālivanaṃ vihāya
            jaḍadhīs tāṃ nālikerīṃ gataḥ /<br />
            tāmāruhya bubhukṣitena manasā buddhiḥ kṛtā bhedane āśā tasya na kevalaṃ vigalitā cañcūrgatā
            cūrṇatām //
             <span class="ref">MSS_6342</span></p>
         
         <p id="MSS_6343">
            uccairdaivādiha paśupatau bhūṣaṇībhūya tiṣṭhan kālavyāla prathayasi phaṇāṃ bhīṣaṇāṃ
            tāvadeva /<br />
            deve dūrādavinayabhayād yāvadevaṃ garutmān kopāṭopaṃ kathamapi tirobhāvayan maunamāste
            //
             <span class="ref">MSS_6343</span></p>
         
         <p id="MSS_6344">
            uccairniṣādagāndhārau nīcairṛṣabhadhaivatau /<br />
            śeṣāstu svaritā jñeyāḥ ṣaḍjamadhyamapañcamāḥ //
             <span class="ref">MSS_6344</span></p>
         
         <p id="MSS_6345">
            uccairbrahmāṇḍakhaṇḍadvitayasahacaraṃ kumbhayugmaṃ dadhānaḥ pre khannāgāripakṣapratibhaṭavikaṭaśrotratālābhirā
            maḥ /<br />
            devaḥ śaṃborapatyaṃ bhujagapatitanusparddhivarddhiṣṇuhastas trailokyāścaryamūrtiḥ
            sa jayati jagatāmīśvaraḥ kuñjarāsyaḥ //
             <span class="ref">MSS_6345</span></p>
         
         <p id="MSS_6346">
            uccairmahārajatarājivirājitāsau durvarṇabhittiriha sāndrasudhāsavarṇā /<br />
            abhyeti bhasmaparipāṇḍuritasmarārer udvahnilocanalalāmalalāṭalīlām //
             <span class="ref">MSS_6346</span></p>
         
         <p id="MSS_6347">
            uccairyadyasti manaḥ kiṃ vipadā saṃpadā gantrī /<br />
            puruṣasya manasi bhagne magnevāpatsu lakṣyate lakṣmīḥ //
             <span class="ref">MSS_6347</span></p>
         
         <p id="MSS_6348">
            uccairyo madhupānalubdhamanasāṃ bhṛ gā ganānāṃ gaṇair udgīto racitālayaḥ khagakulairdeśāntarādāgataiḥ
            /<br />
            āsīd yaśca niṣevito'dhvagaśatairgrīṣmoṣmatānticchide so'yaṃ saṃprati durmadena dalitaś
            chāyātarurdantinā //
             <span class="ref">MSS_6348</span></p>
         
         <p id="MSS_6349">
            uccaistanantamabhigamya ghanaṃ tavāham abhyāgato'smyatithireṣa payodharārthī /<br />
            vaktuṃ trapā tadapi vacmi vidūrabandhoḥ kāṭhinyamasti ca payodharayormamāpi //
             <span class="ref">MSS_6349</span></p>
         
         <p id="MSS_6350">
            uccaistarāṃ matsariṇo'pi lokāḥ kurvanti saṃsatsu puraḥ praśaṃsām /<br />
            na paṇḍitarviśvasitavyamatra tatsauhṛdaṃ yat kriyate parokṣam //
             <span class="ref">MSS_6350</span></p>
         
         <p id="MSS_6351">
            uccaistarādambaraśailamauleś cyuto ravirgairikagaṇḍaśailaḥ /<br />
            tasyaiva pātena vicūrṇitasya saṃdhyārajorājirihojjihīte //
             <span class="ref">MSS_6351</span></p>
         
         <p id="MSS_6352">
            uccau kucau kṛśatarā ca kaṭirgabhīro nābhiḥ samunnatataraṃ ca nitambabimbam /<br />
            nimnonnateti sudṛśaḥ subhage śarīre magnaṃ mano mama na māṃ punarabhyupaiti //
             <span class="ref">MSS_6352</span></p>
         
         <p id="MSS_6353">
            ucchanneva kalau vṛṣasya caraṇaśreṇī navīnāṃ punas tāṃ nirmāya kṛtas tvayā punarapi
            nyastaḥ padasyandanaḥ /<br />
            bhindānaistaraṇiṃ tvadastraniyatairetatkilodīritaṃ śrutvānūrurasau vihāya mihiraṃ
            tvāṃ deva seviṣyate //
             <span class="ref">MSS_6353</span></p>
         
         <p id="MSS_6354">
            ucchalan matsyapucchāgradaṇḍapātahatārṇasi /<br />
            jagadudyānamambhodhāv unmamajja mamajja ca //
             <span class="ref">MSS_6354</span></p>
         
         <p id="MSS_6355">
            ucchāstrapadavinyāsaḥ sahasaivābhisaṃpataḥ /<br />
            śatrukha gamukhagrāsam agatvā na nivartate //
             <span class="ref">MSS_6355</span></p>
         
         <p id="MSS_6356">
            ucchidyate dharmavṛttam adharmo vartate mahān /<br />
            bhayamāhurdivārātraṃ yadā pāpo na vāryate //
             <span class="ref">MSS_6356</span></p>
         
         <p id="MSS_6357">
            ucchidrāṇi digambarasya vasanānyardhā ginassvāmino ratnālaṃkṛtibhirviśoṣitavapuḥśobhāśataṃ
            subhruvaḥ /<br />
            paurāḍhyāśca purīḥ śmaśānavasaterbhikṣābhujo'pyakṣamā lakṣmīṃ na vyatanod daridrabharaṇeṣvajño
            hi senānvayaḥ //
             <span class="ref">MSS_6357</span></p>
         
         <p id="MSS_6358">
            ucchinnāśrayakātareva kulaṭā gotrāntaraṃ śrīrgatā tāmevānugatā gatānugatikāstyaktānurāgāḥ
            prajāḥ /<br />
            āptairapyanavāptapauruṣaphalaiḥ kāryasya dhūrujjhitā kiṃ kurvantvathavottamā garahitaira
            gairiva sthīyate //
             <span class="ref">MSS_6358</span></p>
         
         <p id="MSS_6359">
            ucchiṣṭaṃ karakharparaṃ pathi gataṃ mūrkhairjaḍairdhikkṛtaṃ viprais tattvavicintakairmanasi
            taṃ svātmaprabodhe kṛtam /<br />
            nṛtyantaṃ ca digambaraṃ ca jaṭilaṃ bālaiśca muktaṃ jaḍaṃ ḍimbhaścopahasanti catvarapathe
            dattvā muhus tālikāḥ //
             <span class="ref">MSS_6359</span></p>
         
         <p id="MSS_6360">
            ucchiṣṭaṃ śivanirmālyaṃ vamanaṃ śavakarpaṭam /<br />
            kākaviṣṭhāsamutpannāḥ pañcaite'tipavitrakāḥ //
             <span class="ref">MSS_6360</span></p>
         
         <p id="MSS_6361">
            ucchiṣṭo na spṛśet kha gaṃ niśikuryānna śīrṣake /<br />
            divā ca pūjayedenaṃ gandhamālyādisaṃpadā //
             <span class="ref">MSS_6361</span></p>
         
         <p id="MSS_6362">
            ucchīrṣe padakaṃ kṛtvā yadi śete śunas tadā /<br />
            āgacchadvallabhaṃ vakti tadveśmanyacirādapi //
             <span class="ref">MSS_6362</span></p>
         
         <p id="MSS_6363">
            ucchūnāruṇamaśruṇirgamavaśāc cakṣurmanā mantharaṃ soṣmaśvāsakadarthitādhararucirvyastālakā
            bhrūbhuvaḥ /<br />
            āpāṇḍuḥ karapallave ca nibhṛtam śete kapolasthalī mugdhe kasya tapaḥphalaṃ pariṇataṃ
            yasmai taveyaṃ daśā //
             <span class="ref">MSS_6363</span></p>
         
         <p id="MSS_6364">
            ucchṛ kalena nirapekṣatayonmadena yenākulīkṛtamidaṃ kariṇā babhūva /<br />
            dattvā padaṃ śirasi hastipakārbhakeṇa mandaḥ kathaṃ gamita eṣa vaśaṃ prasahya //
             <span class="ref">MSS_6364</span></p>
         
         <p id="MSS_6365">
            ucchedanaṃ cāpacayaḥ pīḍanaṃ karśanaṃ tathā /<br />
            iti vidyāvidaḥ prāhuḥ śatrau vṛttaṃ caturvidham //
             <span class="ref">MSS_6365</span></p>
         
         <p id="MSS_6366">
            ucchedyamapi vidvāṃso vardhayantyarimekadā /<br />
            guḍena vardhitaḥ śleṣmā yato niḥśeṣatāṃ vrajet //
             <span class="ref">MSS_6366</span></p>
         
         <p id="MSS_6367">
            ucchmaśrurvyāttavaktraḥ pravitatarasanāpallavālīḍhasṛkkā pi gograbhrāntanetraḥ pulakitataralottānalā
            gūlanālaḥ /<br />
            kutrāpyaklāntigāmī kvacidatipihitaḥ kvāpi tu gāgramātraś citravyāghro'yamāptuṃ pramadavanamṛgītarṇakāṃstūrṇameti
            //
             <span class="ref">MSS_6367</span></p>
         
         <p id="MSS_6368">
            ucchrāyo janabhīti heturadhikaṃ vaikṛtyamudgrīvatā sarvatra pratiparvavikramabhavaḥ
            krūro marurjanmabhūḥ /<br />
            yasyoccaiḥ kaṭukaṇṭakapraṇayitā dhik kaṣṭamuṣṭre paśau tasmin rājaparigrahaḥ sa ca
            mahāśabdadvayībhājanam //
             <span class="ref">MSS_6368</span></p>
         
         <p id="MSS_6369">
            ucchvasan maṇdalaprāntarekhamābaddhakuḍmalam /<br />
            aparyāptamuro vṛddheḥ śaṃsatyasyāḥ stanadvayam //
             <span class="ref">MSS_6369</span></p>
         
         <p id="MSS_6370">
            ucchvāsaḥ khaṇḍakhaṇḍastaralitahṛdaye mūkatāṃ bhūṣaṇānām uktipratyuktibandho'pyabhinayavihitaḥ
            pāṃsulā bhūḥ suśayyā /<br />
            tūṣṇīmeva prasādānunayanakalahāś cumbanaṃ śabdaśūnyaṃ yatraitat svasti tasmai nibhṛtanidhuvanāyeti
            nāndī namo'stu //
             <span class="ref">MSS_6370</span></p>
         
         <p id="MSS_6371">
            ucchvāsayantyaḥ ślathabandhanāni gātrāṇi kandarpasamākulāni /<br />
            samīpavartiṣvadhunā priyeṣu samutsukā eva bhavanti nāryaḥ //
             <span class="ref">MSS_6371</span></p>
         
         <p id="MSS_6372">
            ucchvāsahikkāśayanā gabha ga- viṣṭhāvamiśvāsavijṛmbhaṇāni /<br />
            vaktraṃ śuno'rdhonmiṣitāṃ ca dṛṣṭiṃ dyute praśaṃsanti ca vāmaceṣṭam //
             <span class="ref">MSS_6372</span></p>
         
         <p id="MSS_6373">
            ucchvāsāvadhayaḥ prāṇāḥ sa cocchvāsaḥ samīraṇaḥ /<br />
            samīraṇāccalaṃ nāsti yat prāṇiti tadadbhutam //
             <span class="ref">MSS_6373</span></p>
         
         <p id="MSS_6374">
            ucchvāso'pi na niryāti bāṇe hṛdayavartini /<br />
            kiṃ punarvikaṭāṭopa padabandhā sarasvatī //
             <span class="ref">MSS_6374</span></p>
         
         <p id="MSS_6375">
            ucyatāṃ sa vacanīyamaśeṣaṃ neśvare paruṣatā sakhi sādhvī /<br />
            ānayainamanunīya, kathaṃ vā vipriyāṇi janayannanuneyaḥ //
             <span class="ref">MSS_6375</span></p>
         
         <p id="MSS_6376">
            ucyamāno'valambeta paramarmaṇi mūkatām /<br />
            svakarmaṇi tu bādhiryasthairyamādhuryasoṣmavān //
             <span class="ref">MSS_6376</span></p>
         
         <p id="MSS_6377">
            ujjāgaritabhrāmita- danturadalaruddhamadhukaraprakare /<br />
            kāñcanaketaki mā tava vikasatu saurabhyasaṃbhāraḥ //
             <span class="ref">MSS_6377</span></p>
         
         <p id="MSS_6378">
            ujjāḍite yadā grāme gacchatāṃ dakṣiṇasvarāḥ /<br />
            śrgālās taṃ punaḥ sthānaṃ kathayanti karasthitam //
             <span class="ref">MSS_6378</span></p>
         
         <p id="MSS_6379">
            ujjṛmbhate kumudinīsukṛtaṃ mṛgā ko viṣvagvikīrṇaparipāṭalaraśmidaṇḍaḥ /<br />
            utsūtavidrumakulo jaladhes tara gād utkṣipyamāṇa iva kaścana rājakambuḥ //
             <span class="ref">MSS_6379</span></p>
         
         <p id="MSS_6380">
            ujjṛmbhānanamullasatkucataṭaṃ loladbhramadbhrūlataṃ svedāmbhaḥsnapitā gayaṣṭi vigaladvrīḍaṃ
            saromāñcayā /<br />
            dhanyaḥ ko'pi yuvā sa yasya vadane vyāpāritāḥ sāṃprataṃ mugdhe dugdhamahābdhiphenapaṭalaprakhyāḥ
            kaṭākṣacchaṭāḥ //
             <span class="ref">MSS_6380</span></p>
         
         <p id="MSS_6381">
            ujjvalaṃ saralaṃ caiva vakramāraktameva ca /<br />
            netraṃ caturvidhaṃ proktaṃ tasya bhāvāḥ pṛthak pṛthak //
             <span class="ref">MSS_6381</span></p>
         
         <p id="MSS_6382">
            ujjvalam mitrasaṃyoge saralaṃ putradarśane /<br />
            vakraṃ ca kāminībhoge āraktaṃ śatrudarśane //
             <span class="ref">MSS_6382</span></p>
         
         <p id="MSS_6383">
            ujjvalaguṇamabhyuditaṃ kṣudro draṣṭuṃ na kathamapi kṣamate /<br />
            dagdhvā tanumapi śalabho dīpraṃ dīpārciṣaṃ harati //
             <span class="ref">MSS_6383</span></p>
         
         <p id="MSS_6384">
            ujjvalacampakamukulā- śa kitayā yaḥ pradīpakaṃ spṛśati /<br />
            kajjalakala kadāhaṃ muktvānyat tasya kiṃ ghaṭatām //
             <span class="ref">MSS_6384</span></p>
         
         <p id="MSS_6385">
            ujjvalālokayā snigdhā tvayā tyaktā na rājate /<br />
            malīmasamukhī vartiḥ pradīpaśikhayā yathā //
             <span class="ref">MSS_6385</span></p>
         
         <p id="MSS_6386">
            ujjhatī śucimivāśu tamisrām antikaṃ vrajati tārakarāje /<br />
            dikprasādaguṇamaṇḍanamūhe raśmihāsaviśadaṃ mukhamaindrī //
             <span class="ref">MSS_6386</span></p>
         
         <p id="MSS_6387">
            ujjhantyaḥ svarṇakāñcīrjhaṇiti raśanayā campakanyāsamayyā tanvatyastārahārān vicakilakalikāpaṃktimudrāvalībhiḥ
            /<br />
            kiṃ cāśokapravālairaruṇamaṇimayān saṃtyajantyo'vataṃsān utkīrṇāḥ kāmabāṇairiva hṛdi
            suhṛdo vallabhānāṃ babhūvuḥ //
             <span class="ref">MSS_6387</span></p>
         
         <p id="MSS_6388">
            ujjhitavṛṣayogā api ratisamaye naraviśeṣanirapekṣāḥ /<br />
            kṛṣṇaukābhiratā api hiraṇyakaśipupriyāḥ satatam //
             <span class="ref">MSS_6388</span></p>
         
         <p id="MSS_6389">
            ujjhitasaubhāgyamada- sphuṭayācñāna gabhītayoryūnoḥ /<br />
            akalitamanasorekā dṛṣṭirdūtī nisṛṣṭārthī //
             <span class="ref">MSS_6389</span></p>
         
         <p id="MSS_6390">
            ujjhitāhamiti vatsa na dūye rāghaveṇa kuladūṣaṇabhītyā /<br />
            kā tvamityabhihite bata vanyān śrāvaye kimiti muhyati cetaḥ //
             <span class="ref">MSS_6390</span></p>
         
         <p id="MSS_6391">
            ujjhitvā diśamambaraṃ varataraṃ vāso vasānaściraṃ hitvā vāsarasaṃ punaḥ pitṛvane kailāsaharmyāśrayaḥ
            /<br />
            tyaktvā bhasma kṛtā garāganicayaḥ śrīkhaṇḍasāradravair devaḥ pātu himādrijāpariṇayaṃ
            kṛtvā gṛhasthaḥ śivaḥ //
             <span class="ref">MSS_6391</span></p>
         
         <p id="MSS_6392">
            uḍugaṇaparivāro nāyako'pyauṣadhīnām ayamamṛtaśarīraḥ kāntiyukto'pi candraḥ /<br />
            bhavati vigataraśmirmaṇḍalaṃ prāpya bhānoḥ parasadananiviṣṭaḥ ko laghutvaṃ na yāti
            //
             <span class="ref">MSS_6392</span></p>
         
         <p id="MSS_6393">
            uḍuparivṛḍhaḥ patyā muktāmayaṃ yadapīḍayad yadapi bisinīṃ bhānorjāyāṃ jahāsa kumudvatī
            /<br />
            tadubhaya mataḥ śa ke sa kocitaṃ nijaśa kayā prasarati navārke karkandhūphalāruṇarocaṣi
            //
             <span class="ref">MSS_6393</span></p>
         
         <p id="MSS_6394">
            uḍupariṣadaḥ kiṃ nārhatvaṃ niśaḥ kimu naucitī patiriha na yad dṛṣṭas tābhyāṃ gaṇeyarucīgaṇaḥ
            /<br />
            sphuṭamuḍupaterāśmaṃ vakṣaḥ sphuranmalināśmana- cchavi yadanayorvicchede'pi drutaṃ
            bata na drutam //
             <span class="ref">MSS_6394</span></p>
         
         <p id="MSS_6395">
            uḍurājamukhī mṛgarājakaṭir gajarājavirājitamandagatiḥ /<br />
            yadi sā vanitā hṛdaye nihitā kva japaḥ kva tapaḥ kva samādhiratiḥ //
             <span class="ref">MSS_6395</span></p>
         
         <p id="MSS_6396">
            uḍḍāyitaḥ pūrvadiśā krameṇa prakāśara gaḥ pṛthulaḥ pataṇgaḥ /<br />
            pāre viyadvicyutaraśmirarvāk patannidānīṃ kṣapito'staśaile //
             <span class="ref">MSS_6396</span></p>
         
         <p id="MSS_6397">
            uḍḍīnaṃ vihagairmṛtaṃ jalacaraiḥ kṣmāntargataṃ kacchapaiḥ pāṭhīnaiḥ pṛthupa kapīṭhaluṭhanādyasmin
            muhurmūrcchitam /<br />
            tasminneva sarasyakālajaladenāgatya tacceṣṭitaṃ yenākumbhanimagnavanyakariṇāṃ yūthaiḥ
            payaḥ pīyate //
             <span class="ref">MSS_6397</span></p>
         
         <p id="MSS_6398">
            uḍḍīnā guṇapatriṇaḥ sukhaphalānyārād vikīrṇānyadhaḥ paryastāḥ parito yaśastabakitāḥ
            saṃpallatāpallavāḥ /<br />
            prāgevāpasṛtaḥ pramodahariṇaścchāyā kathāntaṃ gatā daivāraṇyamata gajena balinā bhagne'bhimānadrume
            //
             <span class="ref">MSS_6398</span></p>
         
         <p id="MSS_6399">
            uḍḍīnānāmeṣāṃ prāsādāt taruṇi pakṣiṇāṃ pa ktiḥ /<br />
            visphurati vaijayantī pavanacchinnāpaviddheva //
             <span class="ref">MSS_6399</span></p>
         
         <p id="MSS_6400">
            uḍḍīyāgatamindumaṇḍalamidaṃ kiṃ khañjarīṭadvayaṃ hitvā korakatāṃ vikasvaratare yāte
            kimindīvare /<br />
            indorbimbamavāpya jātarabhasau kiṃ vā cakorāvimāv āṃ jñātaṃ śapharīvilāsapaṭunī netre
            kura gīdṛśaḥ //
             <span class="ref">MSS_6400</span></p>
         
         <p id="MSS_6401">
            uḍḍīyāṇaṃ tu sahajaṃ kathitaṃ guruṇā sadā /<br />
            abhyasedastatandras tu vṛddho'pi taruṇo bhavet //
             <span class="ref">MSS_6401</span></p>
         
         <p id="MSS_6402">
            uḍḍīyordhvaṃ gamane nipatyavacanā vadhonmukhī śakuniḥ /<br />
            vāme yāturnidhanaṃ diśati vipakṣe vipakṣasya //<br />
            uta vā tṛṇavān mārgaḥ samo gamyaḥ praśasyate /<br />
            suśodhyas trividho mārgaḥ ṣaḍvidhaṃ ca svakaṃ balam //
             <span class="ref">MSS_6402</span></p>
         
         <p id="MSS_6403">
            utkaṭakaṇṭakakoṭī- gharṣaṇaghṛṣṭāni hṛdi na cintayati /<br />
            asadṛśarasavivaśamatir viśatyaliḥ ketakīkusumam //
             <span class="ref">MSS_6403</span></p>
         
         <p id="MSS_6404">
            utkaṇṭhayati meghānāṃ mālā vṛndaṃ kalāpinām /<br />
            yūnāṃ cotkaṇṭhayatyeṣa mānasaṃ makaradhvajaḥ //
             <span class="ref">MSS_6404</span></p>
         
         <p id="MSS_6405">
            utkaṇṭhākulacakravākayuvatīniḥśvāsadaṇḍāhataḥ pīyūṣadyutiracchadarpaṇatulāmārohati
            prasthitaḥ /<br />
            kokānāṃ kṛpayeva kukkuṭaravairāhūyamāne ravau dig jātā navadhautavidrumamaṇicchāyā
            ca sautrāmaṇī //
             <span class="ref">MSS_6405</span></p>
         
         <p id="MSS_6406">
            utkaṇṭhākulamastu kaṇṭakakule saṃjāyatāṃ te manaḥ sānandaṃ picumandakandaladalāsvādeṣu
            kā vā kṣatiḥ /<br />
            etat kiṃ tu tava kramelaka kathaṃkāraṃ sahe duḥsahaṃ tasmin puṇḍrakakandalīkisalaye
            yenāsi nindāparaḥ //
             <span class="ref">MSS_6406</span></p>
         
         <p id="MSS_6407">
            utkaṇṭhita mano bālā sudūrasthā navaṃ vayaḥ /<br />
            vidhirvāmo ripuḥ kāmo hā hā duḥkhaparamparā //
             <span class="ref">MSS_6407</span></p>
         
         <p id="MSS_6408">
            utkaṇṭhitasya hṛdayānuguṇā vayasyā saṃketake cirayati pravaro vinodaḥ /<br />
            saṃsthāpanā priyatamā virahāturāṇāṃ raktasya rāgaparivṛddhikaraḥ pramodaḥ //
             <span class="ref">MSS_6408</span></p>
         
         <p id="MSS_6409">
            utkaṇṭhitasya hṛdayānugatā sakhīva saṃkīrṇadoṣarahitā viṣayeṣu goṣṭhī /<br />
            krīḍāraseṣu madanavyasaneṣu kāntā strīṇāṃ tu kāntarativighnakarī sapatnī //
             <span class="ref">MSS_6409</span></p>
         
         <p id="MSS_6410">
            utkampagharmapicchila- doḥsādhikahastavicyutaś cauraḥ /<br />
            śivamāśāste sutanu stanayostava pañcalāñcalayoḥ //
             <span class="ref">MSS_6410</span></p>
         
         <p id="MSS_6411">
            utkampinī bhayapariskhalitāṃśukāntā te locane pratidiśaṃ vidhure kṣipantī /<br />
            krūreṇa dāruṇatayā sahasaiva dagdhā dhūmāndhitena dahanena na vīkṣitāsi //
             <span class="ref">MSS_6411</span></p>
         
         <p id="MSS_6412">
            utkampo'pi sakampa eva hṛdaye cintāpi cintānvitā niḥśvāsā api niḥśvasantyanibhṛtaṃ
            bāṣpo'pi bāṣpāyate /<br />
            kāntāṃ saṃsmarato videśavasaternaktaṃ divaṃ kāminaḥ prārohā iva niṣpatanti manaso
            duḥkhāni duḥkhānvitāt //
             <span class="ref">MSS_6412</span></p>
         
         <p id="MSS_6413">
            utkampo hṛdaye skhalanti vacanānyāvegalolaṃ mano gātraṃ sīdati cakṣuraśrukaluṣaṃ cintā
            mukhaṃ śuṣyati /<br />
            yasyaiṣā sakhi pūrvara garacanā mānaḥ sa mukto mayā vansyāstā api yoṣitaḥ kṣititale
            yāsāmayaṃ saṃmataḥ //
             <span class="ref">MSS_6413</span></p>
         
         <p id="MSS_6414">
            utkarṇaṃ kariṇāṃ gaṇena vikasanmodaṃ cirād barhibhiḥ krīḍākeśaribhiśca pañjaragataiḥ
            kopasphurallocanam /<br />
            kuñjotsa gabhuvi prakampataralaṃ sīmantinībhiḥ kṣaṇāt pītaḥ śrotrapuṭena deva paritaḥ
            prātarmṛda gadhvaniḥ //
             <span class="ref">MSS_6414</span></p>
         
         <p id="MSS_6415">
            utkarṇo'yamakāṇḍacaṇḍimapaṭuḥ sphārasphuratkesaraḥ krūrākārakarālavakravikaṭastabdhordhvalā
            gūlabhṛt /<br />
            citreṇāpi na śakyate'bhilikhituṃ sarvā gasaṃkocanāc cītkurvadgirikuñjakuñjaraśiraḥ
            kumbhasthalastho hariḥ //
             <span class="ref">MSS_6415</span></p>
         
         <p id="MSS_6416">
            utkartituṃ samartho'pi gantuṃ caiva sapakṣakaḥ /<br />
            dvirepho gandhalobhena kamale yāti bandhanam //
             <span class="ref">MSS_6416</span></p>
         
         <p id="MSS_6417">
            utkarṣavān nijaguṇo yathā yathā yāti karṇamanyasya /<br />
            dhanuriva suvaṃśajanmā tathā tathā sajjano namati //
             <span class="ref">MSS_6417</span></p>
         
         <p id="MSS_6418">
            utkarṣo naiva nityaḥ syānnāpakarṣas tathaiva ca /<br />
            prāk karmavaśato nityaṃ sadhano nirdhano bhavet //
             <span class="ref">MSS_6418</span></p>
         
         <p id="MSS_6419">
            utkalikābāhulyaṃ tat tat svābhāvikaṃ dravatvaṃ ca /<br />
            sa ca nirupādhisnehas teneśasya priyā ga gā //
             <span class="ref">MSS_6419</span></p>
         
         <p id="MSS_6420">
            utkallolasya lakṣmīṃ lavaṇajalanidhirlambhitaḥ kṣīrasindhoḥ ko vindhyaḥ kaśca gaurīgururiti
            marutāmabhyudasto vivekaḥ /<br />
            nītāḥ karkatvamarkapravahaṇaharayo hāritotsa galakṣmā rājannuddāmagaurairajani ca
            rajanīvallabhastvadyaśobhiḥ //
             <span class="ref">MSS_6420</span></p>
         
         <p id="MSS_6421">
            utkāmunmanayantyete bālāṃ tadalakatviṣaḥ /<br />
            ambhodharās taḍitvanto gambhīrāḥ stanayitnavaḥ //
             <span class="ref">MSS_6421</span></p>
         
         <p id="MSS_6422">
            utkīrṇā iva vāsayaṣṭiṣu niśānidrālasā barhiṇo dhūpairjālaviniḥsṛtair valabhayaḥ saṃdigdhapārāvatāḥ
            /<br />
            ācāraprayataḥ sapuṣpabaliṣu sthāneṣu cārciṣmatīḥ saṃdhyāma galadīpikā vibhajate śuddhāntavṛddho
            janaḥ //
             <span class="ref">MSS_6422</span></p>
         
         <p id="MSS_6423">
            utkūjati bhramati roditi rāraṭīti padmāni cotkṣipati cañcupuṭena dūram /<br />
            toye nimajjati śaśā kamudīkṣate ca kaṣṭaṃ priyāvirahito niśi cakravākaḥ //
             <span class="ref">MSS_6423</span></p>
         
         <p id="MSS_6424">
            utkūjati śvasiti muhyati yāti tīraṃ tīrāt taruṃ tarutalāt punareti vāpīm /<br />
            vāpyāṃ na tiṣṭhati na cāti mṛṇālakhaṇḍaṃ cakraḥ kṣapāsu virahe khalu cakravākyāḥ //
             <span class="ref">MSS_6424</span></p>
         
         <p id="MSS_6425">
            utkūjantu vaṭe vaṭe bata bakāḥ kākā varākā api krāṃkurvantu sadā ninādapaṭavaste pippale
            pippale /<br />
            so'nyaḥ ko'pi rasālapallavalavagrāsollasatpāṭava- krīḍatkokilakaṇṭhakūjanakalālīlāvilāsakramaḥ
            //
             <span class="ref">MSS_6425</span></p>
         
         <p id="MSS_6426">
            utkṛtya jvalitāt śavāt kathamapi pretāśanaḥ paiśitīṃ peśīmagnimayīṃ nigīrya sahasā
            dandahyamānodaraḥ /<br />
            dhāvatyutplavate muhurnipatati prottiṣṭhati prekṣate viṣvakkrośati saṃpinaṣṭi jaṭharaṃ
            muṣṭyā hate mastakam //
             <span class="ref">MSS_6426</span></p>
         
         <p id="MSS_6427">
            utkṛtyotkṛtya kṛttiṃ prathamamatha pṛthūcchophabhūyāṃsi māṃsānya aṃsasphikpṛṣṭhapiṇḍādyavayavasulabhānyugrapūt
            īni jagdhvā /<br />
            āttasnāyvantranetraḥ prakaṭitadaśanaḥ pretara kaḥ kara kād a kasthādasthisaṃsthaṃ
            sthapuṭagatamapi kravyamavyagramatti //
             <span class="ref">MSS_6427</span></p>
         
         <p id="MSS_6428">
            utkṛtyotkṛtya garbhānapi śakalayataḥ kṣatrasaṃtānaroṣād uddāmasyaikaviṃśatyavadhi
            vidhasataḥ sarvato rājavaṃśyān /<br />
            pitryaṃ tadraktapūrṇahradasavanamahānandamandāyamāna- krodhāgneḥ kurvato me na khalu
            na viditaḥ sarvabhūtaiḥ svabhāvaḥ //
             <span class="ref">MSS_6428</span></p>
         
         <p id="MSS_6429">
            utkṛṣṭabalavīryasya vijigīṣorjayaiṣiṇaḥ /<br />
            guṇānuraktaprakṛter yātrā yānamiti smṛtam //
             <span class="ref">MSS_6429</span></p>
         
         <p id="MSS_6430">
            utkṛṣṭamadhyamanikṛṣṭajaneṣu maitrī yadvacchilāsu sikatāsu jaleṣu rekhā /<br />
            vairaṃ kramādadhamamadhyamasajjaneṣu yadvacchilāsu sikatāsu jaleṣu rekhā //
             <span class="ref">MSS_6430</span></p>
         
         <p id="MSS_6431">
            utkocaṃ prītidānaṃ ca dyūtadravyaṃ subhāṣitam /<br />
            kāminīṃ prathamāvasthāṃ sadyo gṛhṇāti buddhimān //
             <span class="ref">MSS_6431</span></p>
         
         <p id="MSS_6432">
            utkocakāścaupadhikā vañcakāḥ kitavās tathā /<br />
            ma galādeśavṛttāśca bhadraprekṣaṇikaiḥ saha //
             <span class="ref">MSS_6432</span></p>
         
         <p id="MSS_6433">
            asamyakkāriṇaścaiva mahāmātrāścikitsakāḥ /<br />
            śilpopacārayuktāśca nipuṇāḥ puṇyayoṣitaḥ //
             <span class="ref">MSS_6433</span></p>
         
         <p id="MSS_6434">
            evamādyān vijānīyāt prakāśāṃllokakaṇṭakān /<br />
            vigūḍhacāriṇaścānyān anāryānāryali ginaḥ //
             <span class="ref">MSS_6434</span></p>
         
         <p id="MSS_6435">
            utkocapāritoṣaka- bhāṭasubhāṣitatarārthacauryāṃśāḥ /<br />
            tatkṣaṇameva grāhyāḥ ṣaḍanyakāle na labhyante //
             <span class="ref">MSS_6435</span></p>
         
         <p id="MSS_6436">
            utkrāntaṃ girikūṭala ghanasahaṃ te vajrasārā nakhās tattejaśca tadūrjitaṃ sa ca nagonmāthī
            ninādo mahān /<br />
            ālasyādavimuñcatā giriguhāṃ siṃhena nidrālunā sarvaṃ viśvajayaikasādhanamidaṃ labdhaṃ
            na kiṃcit kṛtam //
             <span class="ref">MSS_6436</span></p>
         
         <p id="MSS_6437">
            utkrāntānāmāmiṣāyopariṣṭād adhyākāśaṃ babhrumuḥ patravāhāḥ /<br />
            mūrtāḥ prāṇā nūnamadyāpyavekṣā- māsuḥ kāyaṃ tyājitā dāruṇāstraiḥ //
             <span class="ref">MSS_6437</span></p>
         
         <p id="MSS_6438">
            utkrāmadbhiśca yaḥ prāṇaiḥ prayataḥ śiṣṭasaṃmataḥ /<br />
            cintayen manasā ga gāṃ sa gatiṃ paramāṃ labhet //
             <span class="ref">MSS_6438</span></p>
         
         <p id="MSS_6439">
            utkṣiptaṃ karaka kaṇadvayamidaṃ baddhā dṛḍhaṃ mekhalā yatnena pratipāditā mukharayormañjīrayormūkatā
            /<br />
            ārabdhe rabhasān mayā priyasakhi krīḍābhisārotsave caṇḍālastimirāvaguṇṭhanapaṭakṣepaṃ
            vidhatte vidhuḥ //
             <span class="ref">MSS_6439</span></p>
         
         <p id="MSS_6440">
            utkṣiptaṃ sakhi vartipūritamukhaṃ mūkīkṛtaṃ nūpuraṃ kāñcīdāma nivṛttagharghararavaṃ
            kṣiptaṃ dukūlāntare /<br />
            suptāḥ pañjarasārikāḥ parijano'pyāghūrṇito nidrayā śūnyo rājapathastamāṃsi niviḍānyehyehi
            nirgamyatām //
             <span class="ref">MSS_6440</span></p>
         
         <p id="MSS_6441">
            utkṣiptaṃ saha kauśikasya pulakaiḥ sākaṃ mukhairnāmitaṃ bhūpānāṃ janakasya saṃśayadhiyā
            sārdhaṃ samāsphālitam /<br />
            vaidehīmanasā samaṃ ca sahasā kṛṣṭaṃ tato bhārgava- prauḍhāhaṃkṛtikandalena ca samaṃ
            bhagnaṃ tadaiśaṃ dhanuḥ //
             <span class="ref">MSS_6441</span></p>
         
         <p id="MSS_6442">
            utkṣiptabāhudarśita- bhujamūlaṃ cūtamukula mama sakhyā /<br />
            ākṛṣyamāṇa rājati bhavataḥ paramuccapadalābhaḥ //
             <span class="ref">MSS_6442</span></p>
         
         <p id="MSS_6443">
            utkṣiptamucchritasitāṃśukarāvalambair uttambhitoḍubhiratīvatarāṃ śirobhiḥ /<br />
            śraddheyanirjharajalavyapadeśamasya viṣvaktaṭeṣu patati sphuṭamantarīkṣam //
             <span class="ref">MSS_6443</span></p>
         
         <p id="MSS_6444">
            utkṣiptā api dantīdraiḥ kopanaiḥ pattayaḥ param /<br />
            tadasūnaharan khaḍgaghātaiḥ svasya puraḥ prabhoḥ //
             <span class="ref">MSS_6444</span></p>
         
         <p id="MSS_6445">
            utkṣipya karibhirdūrān muktānāṃ yodhināṃ divi /<br />
            prāpi jīvātmabhirdivyā gatirvā vigrahairmahī //
             <span class="ref">MSS_6445</span></p>
         
         <p id="MSS_6446">
            utkṣipya ṭiṭṭibhaḥ pādāv āste bha gabhayād divaḥ /<br />
            svacittakalpito garvaḥ kasya nātrāpi vidyate //
             <span class="ref">MSS_6446</span></p>
         
         <p id="MSS_6447">
            utkṣipyālakamālikāṃ vilulitāmāpāṇḍugaṇḍasthalād viśliṣyadvalayaprapātabhayataḥ prollāsya
            kiṃcit karau /<br />
            dvārastambhaniṣaṇṇagātralatikā kenāpi puṇyātmanā mārgālokanadattadṛṣṭirabalā tatkālamāli
            gyate //
             <span class="ref">MSS_6447</span></p>
         
         <p id="MSS_6448">
            utkṣipyoccaiḥ prasphurantaṃ radābhyām īṣādantaḥ kuñjaraṃ śātravīyam /<br />
            śṛ gaprotaprāvṛṣeṇyāmbudasya spaṣṭaṃ prāpat sāmyamurvīdharasya //
             <span class="ref">MSS_6448</span></p>
         
         <p id="MSS_6449">
            utkhātaṃ nidhiśa kayā kṣititalaṃ dhmātā girerdhātavo nistīrṇaḥ saritāṃpatirnṛpatayo
            yatnena saṃsevitāḥ /<br />
            mantrārādhanatatpareṇa manasā nītāḥ śmaśāne niśāḥ prāptaḥ kāṇavarāṭako'pi na mayā
            tṛṣṇe'dhunā mā bhava //
             <span class="ref">MSS_6449</span></p>
         
         <p id="MSS_6450">
            utkhātacchinnasaṃdhyāruṇakamalavano vyomakāsāramadhyaṃ manye matto niśīthāhvayavanamahiṣo
            ma kṣvavikṣanmima kṣuḥ /<br />
            tatkālodbhidyamānaḥ saha tanupṛthubhis tārakābudbudaughais tasmādevojjihīte kaluṣitabhuvanaṃ
            bhīṣaṇo dhvāntapa kaḥ //
             <span class="ref">MSS_6450</span></p>
         
         <p id="MSS_6451">
            utkhātadaivatamivāyatanaṃ purārer astācalāntaritasūryamivāntarikṣam /<br />
            hammīrabhūbhuji gate suraveśma viśvaṃ paśyāmi hāramiva nāyakaratnaśūnyam //
             <span class="ref">MSS_6451</span></p>
         
         <p id="MSS_6452">
            utkhātān pratiropayan kusumitāṃścinvaṃllaghūn vardhayan atyuccān namayan pṛthūn vidalayan
            viśleṣayan saṃhatān /<br />
            tīkṣnān kaṇṭakino bahirniyamayan svāropitān pālayan mālākāra iva prayogakuśalo rājye
            ciraṃ tiṣṭhati //
             <span class="ref">MSS_6452</span></p>
         
         <p id="MSS_6453">
            utkhāya cittopavanāt sumedho- mālā kṛtā pustakaniṣkuṭeṣu /<br />
            kāvyadrumāṇāmadhiropitānāṃ phalaṃ parāṃ nirvṛtimunnayāmaḥ //
             <span class="ref">MSS_6453</span></p>
         
         <p id="MSS_6454">
            utkhelattrivalītara gataralā romāvalīśaivala- stragvalliryuvatī dhruvaṃ janamanonirvāṇavārāṇasī
            /<br />
            etasyā yadurastaṭīparisare yadbālyacāpalyayoḥ sthāne yauvanaśilpikalpitacitācaityadvayaṃ
            dṛśyate //
             <span class="ref">MSS_6454</span></p>
         
         <p id="MSS_6455">
            uttaṃsaḥ kekipicchairmarakatavalayaśyāmale doḥprakāṇḍe hāraḥ sāndrendranīlairmṛgamadaracito
            vaktrapatraprapañcaḥ /<br />
            nīlābjaiḥ śekharaśrīrasitavasanatā cetyabhīkābhisāre saṃpratyeṇekṣaṇānāṃ timirabharasakhī
            vartate veṣalīlā //
             <span class="ref">MSS_6455</span></p>
         
         <p id="MSS_6456">
            uttaṃsakautukarasena vilāsinīnāṃ lūnāni yasya na nakhairapi pallavāni /<br />
            udyānamaṇḍanataro sahakāra sa tvam a gārakārakaragocaratāṃ gato'si //
             <span class="ref">MSS_6456</span></p>
         
         <p id="MSS_6457">
            uttaṃsitaṃ bhāti mukhaprabhābhir na kiṃcidabjaṃ yadaho tadasyāḥ /<br />
            yuktaṃ dṛśāveva vidhirvidhijñaḥ karṇadvayālaṃkaraṇaṃ cakāra //
             <span class="ref">MSS_6457</span></p>
         
         <p id="MSS_6458">
            uttaṃsīkṛtacandramāḥ sabhujagān vīcīn parāvartayan jyotsnābhasmavilepane niravadhisphīte
            mahimni sthitaḥ /<br />
            pre kaccha karoṭikoṭihananaiḥ svaḥsindhumudghoṣayann atyantaṃ pathi garjitāṭṭahasito
            rudraṃ hasatyarṇavaḥ //
             <span class="ref">MSS_6458</span></p>
         
         <p id="MSS_6459">
            uttaṃseṣu nanarta na kṣitibhujāṃ na prekṣakairlakṣitaḥ sākā kṣaṃ luṭhito na ca stanataṭe
            līlāvatīnāṃ kvacit /<br />
            kaṣṭaṃ bhościramantareva jaladherdaivād viśīrṇo'bhavat kheladvyālakulā gagharṣaṇaparikṣīṇapramāṇo
            maṇiḥ //
             <span class="ref">MSS_6459</span></p>
         
         <p id="MSS_6460">
            uttapto'yamuraṃgamaḥ śikhitalacchāyāṃ samālambate vairaṃ sāhajikaṃ vihāya ca śikhī
            mūlaṃ tarorgacchati /<br />
            yācante ca jalaṃ nikuñjabhavane tṛṣṇāturāḥ sārikās tapte vāriṇi pa kajāni madhupāstyaktvā
            śrayante latāḥ //
             <span class="ref">MSS_6460</span></p>
         
         <p id="MSS_6461">
            uttamaṃ puṣkarakṣetraṃ tārākṣetraṃ na madhyamam /<br />
            adhamaṃ ca kurukṣetraṃ prabhāsaṃ tvadhamādhamam //
             <span class="ref">MSS_6461</span></p>
         
         <p id="MSS_6462">
            uttamaṃ praṇipātena śūraṃ bhedena yojayet / nīcamalpapradānena samaśaktiṃ parākramaiḥ
            //
             <span class="ref">MSS_6462</span></p>
         
         <p id="MSS_6463">
            uttamaṃ suciraṃ naiva vipado'bhibhavantyalam /<br />
            rāhugrasanasaṃbhūtiḥ kṣaṇaṃ vicchāyayed vidhum //
             <span class="ref">MSS_6463</span></p>
         
         <p id="MSS_6464">
            uttamaṃ svārjitaṃ vittaṃ madhyamaṃ piturarjitam /<br />
            adhamaṃ bhrātṛvittaṃ ca strīvittamadhamādhamam //
             <span class="ref">MSS_6464</span></p>
         
         <p id="MSS_6465">
            uttamaḥ kleśavikṣobhaṃ kṣamaḥ soḍhuṃ na hītaraḥ /<br />
            maṇireva mahāśāṇagharṣaṇaṃ na tu mṛtkaṇaḥ //
             <span class="ref">MSS_6465</span></p>
         
         <p id="MSS_6466">
            uttamaḥ ṣaṭpadaḥ prokto madhyamaḥ pañcabhis tathā /<br />
            kaniṣṭhastu caturbhiḥ syād evaṃ syurdhruvakās tridhā //
             <span class="ref">MSS_6466</span></p>
         
         <p id="MSS_6467">
            uttamakule'pi jātaḥ sevāṃ vidadhāti nīcalokasya /<br />
            vadati ca vācaṃ nīcām udareśvarapīḍito martyaḥ //
             <span class="ref">MSS_6467</span></p>
         
         <p id="MSS_6468">
            uttamataruṇaprakṛtiḥ pulakādikasūcitānyatanusaktiḥ /<br />
            sphuṭasaṃnihitavibhāvo nivāryate kena śṛ gāraḥ //
             <span class="ref">MSS_6468</span></p>
         
         <p id="MSS_6469">
            uttamapadārtharasikāḥ sulabhā loke bhavanti sarve'pi /<br />
            dūṣitapadārtharasikas tvamiva matas tvaṃ punaḥ karaṭa //
             <span class="ref">MSS_6469</span></p>
         
         <p id="MSS_6470">
            uttamabhujaṃgasaṃgama- nispandanitambacāpalastasyāḥ /<br />
            mandaragiririva vibudhair itastataḥ kṛṣyate kāyaḥ //
             <span class="ref">MSS_6470</span></p>
         
         <p id="MSS_6471">
            uttamarṇadhanadānaśa kayā pāvakotthaśikhayā hṛdisthayā /<br />
            deva dagdhavasanā sarasvatī nāsyato bahirupaiti lajjayā //
             <span class="ref">MSS_6471</span></p>
         
         <p id="MSS_6472">
            uttamarṇamukhaṃ paśyann adhamarṇo hriyā naman /<br />
            mṛtyujīvitayoryuddhasaṃbhramaṃ parilokate //
             <span class="ref">MSS_6472</span></p>
         
         <p id="MSS_6473">
            uttamavanitaikagatiḥ karīva sarasīpayaḥ sakhīdhairyam /<br />
            āskanditoruṇā tvaṃ hastenaiva spṛśan harasi //
             <span class="ref">MSS_6473</span></p>
         
         <p id="MSS_6474">
            uttamaś cintitaṃ kuryāt proktakārī tu madhyamaḥ /<br />
            adhamo'śraddhayā kuryād akartoccaritam pituḥ //
             <span class="ref">MSS_6474</span></p>
         
         <p id="MSS_6475">
            uttamastoṣamāyāti tada gaṃ poṣyate yadi /<br />
            vṛkṣaḥ prasīdati prāyaḥ pādābhya gena na svayam //
             <span class="ref">MSS_6475</span></p>
         
         <p id="MSS_6476">
            uttamasya kṣaṇaṃ kopo madhyasya praharadvayam /<br />
            adhamasya tvahorātraṃ pāpiṣṭho naiva mucyate //
             <span class="ref">MSS_6476</span></p>
         
         <p id="MSS_6477">
            uttamasyāpi varṇasya nīco'pi gṛhamāgataḥ /<br />
            pūjanīyo yathāyogyaṃ sarvadevamayo'tithiḥ //
             <span class="ref">MSS_6477</span></p>
         
         <p id="MSS_6478">
            uttamasyāpi varṇasya nīco'pi gṛhamāgataḥ /<br />
            bālo vā yadi vā vṛddhaḥ sarvasyābhyāgato guruḥ //
             <span class="ref">MSS_6478</span></p>
         
         <p id="MSS_6479">
            uttamāḥ svaguṇaiḥ khyātā madhyamāśca piturguṇaiḥ /<br />
            adhamā mātulasyāpi śvaśurasyādhamādhamāḥ //
             <span class="ref">MSS_6479</span></p>
         
         <p id="MSS_6480">
            uttamāḥ svārjitairdravyaiḥ piturvittena madhyamāḥ /<br />
            adhamā mātṛvittena strīvittenādhamādhamāḥ //
             <span class="ref">MSS_6480</span></p>
         
         <p id="MSS_6481">
            uttamā ātmanaḥ khyātāḥ pituḥ khyātāśca madhyamāḥ /<br />
            adhamā mātulāt khyātāḥ śvaśurāc cādhamādhamaḥ //
             <span class="ref">MSS_6481</span></p>
         
         <p id="MSS_6482">
            uttamā godbhavāj jyaiṣṭhyād brahmaṇaścaiva dhāraṇāt /<br />
            sarvasyaivāsya sargasya dharmato brāhmaṇaḥ prabhuḥ //
             <span class="ref">MSS_6482</span></p>
         
         <p id="MSS_6483">
            uttamādhamamadhyānāṃ śrotavyaṃ vacanaṃ budhaiḥ /<br />
            tatra cātmahitaṃ grāhyaṃ vastavākyaṃ yathā nṛpaḥ //
             <span class="ref">MSS_6483</span></p>
         
         <p id="MSS_6484">
            uttamādhamamadhyāni buddhvā kāryāṇi pārthivaḥ /<br />
            uttamādhamamadhyeṣu puruṣeṣu niyojayet //
             <span class="ref">MSS_6484</span></p>
         
         <p id="MSS_6485">
            uttamādhamasaṃsaktau jānan sadṛśavṛttitām /<br />
            nārīṇāṃ śucibāhyānām a ganākhyāṃ vyadhād vidhiḥ //
             <span class="ref">MSS_6485</span></p>
         
         <p id="MSS_6486">
            uttamānāṃ svabhāvo'yaṃ paraduḥkhāsahiṣṇutā /<br />
            svayaṃ duḥkhaṃ ca saṃprāptaṃ manyate'nyasya vāryate //
             <span class="ref">MSS_6486</span></p>
         
         <p id="MSS_6487">
            uttamānāmapi strīṇāṃ viśvāso naiva vidyate /<br />
            rājapriyāḥ kairaviṇyo ramante madhupaiḥ saha //
             <span class="ref">MSS_6487</span></p>
         
         <p id="MSS_6488">
            uttamānuttamāneva gacchan hīnāṃśca varjayan /<br />
            brāhmaṇaḥ śreṣṭhatāmeti pratyavāyena śūdratām //
             <span class="ref">MSS_6488</span></p>
         
         <p id="MSS_6489">
            uttamāneva seveta prāpte kāle tu madhyamān /<br />
            adhamāṃstu na seveta ya icchec śreya ātmanaḥ //
             <span class="ref">MSS_6489</span></p>
         
         <p id="MSS_6490">
            uttamābhijanopetān na nīcaiḥ saha vardhayet /<br />
            kṛśo'pi hi vivekajño yāti saṃśrayaṇīyatām //
             <span class="ref">MSS_6490</span></p>
         
         <p id="MSS_6491">
            uttamāścātmanā khyātāḥ pitrā khyātāśca madhyamāḥ /<br />
            adhamā mātulaiḥ khyātāḥ śvaśuraiścādhamādhamāḥ //
             <span class="ref">MSS_6491</span></p>
         
         <p id="MSS_6492">
            uttamās tājikāḥ proktāḥ pārasīkāḥ samudrajāḥ /<br />
            kokkāṇākhatalāṇāśca tathā saurāṣṭrajā hayāḥ //
             <span class="ref">MSS_6492</span></p>
         
         <p id="MSS_6493">
            uttame tu kṣaṇaṃ kopo madhyame ghaṭikādvayam /<br />
            adhame syādahorātraṃ cāṇḍāle maraṇāntikaḥ //
             <span class="ref">MSS_6493</span></p>
         
         <p id="MSS_6494">
            uttamenottamaṃ sarvaṃ manuṣyāṇāṃ prayatnataḥ /<br />
            adṛṣṭamīkṣya sarveṣāṃ vaktavyaṃ suvicakṣaṇaiḥ //
             <span class="ref">MSS_6494</span></p>
         
         <p id="MSS_6495">
            uttame vighnavattāsti adhamo duḥkhabhājanam /<br />
            tasmāt sarvatra yogyatvāc śreṣṭho vai madhyamaḥ smṛtaḥ //
             <span class="ref">MSS_6495</span></p>
         
         <p id="MSS_6496">
            uttamaiḥ saha sa gena ko na yāti samunnatim /<br />
            mūrdhnā tṛṇāni dhāryante grathitaiḥ kusumaiḥ saha //
             <span class="ref">MSS_6496</span></p>
         
         <p id="MSS_6497">
            uttamaiḥ saha sāṃgatyaṃ paṇḍitaiḥ saha saṃkathām /<br />
            alubdhaiḥ saha mitratvaṃ kurvāṇo nāvasīdati //
             <span class="ref">MSS_6497</span></p>
         
         <p id="MSS_6498">
            uttamaiḥ saha sāṃgatyaṃ yat prājñaiḥ satyavādibhiḥ /<br />
            bandhanastho'pi tiṣṭheta na tu rājye narādhamaiḥ //
             <span class="ref">MSS_6498</span></p>
         
         <p id="MSS_6499">
            uttamaiḥ svīkṛto nīco nīca eva na cottamaḥ /<br />
            bhairavādhiṣṭhitaḥ śvā tu kadācin naiva kesarī //
             <span class="ref">MSS_6499</span></p>
         
         <p id="MSS_6500">
            uttamairananujñātaṃ kāryaṃ necchec ca taiḥ saha /<br />
            devaiḥ sākaṃ sudhāpānād rāhoś chinnaṃ śiro yataḥ //
             <span class="ref">MSS_6500</span></p>
         
         <p id="MSS_6501">
            uttamairuttamairnityaṃ saṃbandhānācaret saha /<br />
            ninīṣuḥ kulamutkarṣam adhamānadhamāṃs tyajet //
             <span class="ref">MSS_6501</span></p>
         
         <p id="MSS_6502">
            uttamo nātivaktā syād adhamo bahubhāṣakaḥ /<br />
            na hi svarṇe dhvanis tādṛg yādṛk kāṃsye prajāyate //
             <span class="ref">MSS_6502</span></p>
         
         <p id="MSS_6503">
            uttamo'pi kulajo'pi manuṣyaḥ sarvalokamahito'pi budho'pi /<br />
            dāsatāṃ bhajati yāṃ bhajamānas tāṃ bhajanti gaṇikāṃ kimu santaḥ //
             <span class="ref">MSS_6503</span></p>
         
         <p id="MSS_6504">
            uttamo'pyadhamasya syād yācñānamrakaraḥ kvacit /<br />
            kaustubhādīni ratnāni yayāce harirambudhim //
             <span class="ref">MSS_6504</span></p>
         
         <p id="MSS_6505">
            uttamo'prārthito datte madhyamaḥ prārthitaḥ punaḥ /<br />
            yācakairyācyamāno'pi datte na tvadhamādhamaḥ //
             <span class="ref">MSS_6505</span></p>
         
         <p id="MSS_6506">
            uttamo madhyamo nīco'dhamo bhrātṛguṇairnaraḥ /<br />
            kanyāstrībhaginībhāgyo naro'dhamatamo mataḥ //
             <span class="ref">MSS_6506</span></p>
         
         <p id="MSS_6507">
            uttamo rasavādaśca dhātuvādaśca madhyamaḥ /<br />
            adhamo mantravādaśca mithyāvādo'dhamādhamaḥ //
             <span class="ref">MSS_6507</span></p>
         
         <p id="MSS_6508">
            uttara gaya kura galocane locane kamalagarvamocane /<br />
            astu sundari kalindanandinī- vīciḍambaragabhīramambaram //
             <span class="ref">MSS_6508</span></p>
         
         <p id="MSS_6509">
            uttarataśca madhūkād ahinilayaḥ paścimottare toyam /<br />
            parihṛtya pañcahastān ardhāṣṭamapauruṣaṃ vācyam //
             <span class="ref">MSS_6509</span></p>
         
         <p id="MSS_6510">
            uttaranti vinikīrya palvalaṃ gāḍhapa kamativāhitātapāḥ /<br />
            daṃṣṭriṇo vanavarāhayūthapā daṣṭabha gurabisā kurā iva //
             <span class="ref">MSS_6510</span></p>
         
         <p id="MSS_6511">
            uttarāduttaraṃ vākyam uttarādeva jāyate /<br />
            suvṛṣṭiguṇasaṃpannād bījād bījamivāparam //
             <span class="ref">MSS_6511</span></p>
         
         <p id="MSS_6512">
            uttarāpathakāntānāṃ kiṃ brūmo rāmaṇīyakam /<br />
            yāsāṃ tuṣārasaṃbhede na mlāyati mukhāmbujam //
             <span class="ref">MSS_6512</span></p>
         
         <p id="MSS_6513">
            uttarīyavinayāt trapamāṇā rundhatī kila tadīkṣaṇamārgam /<br />
            āvariṣṭa vikaṭena vivoḍhur vakṣasaiva kucamaṇḍalamanyā //
             <span class="ref">MSS_6513</span></p>
         
         <p id="MSS_6514">
            uttareṇa kimātmaiva pañcabāṇāgnisākṣikam /<br />
            tava sakhyai mayā datto na sevyaḥ sevitā rahaḥ //
             <span class="ref">MSS_6514</span></p>
         
         <p id="MSS_6515">
            uttareṇa sadā kāryaṃ prāṇasya na virodhakam /<br />
            saṃgrāmeṇa vinā kāryaṃ na lakṣyaṃ dakṣiṇāmukham //
             <span class="ref">MSS_6515</span></p>
         
         <p id="MSS_6516">
            uttānaphalalubdhānāṃ varaṃ rājopajīvinaḥ /<br />
            na tu tatsvāminastīvraparikleśaiḥ phalanti ye //
             <span class="ref">MSS_6516</span></p>
         
         <p id="MSS_6517">
            uttānāḥ kati vellitāḥ kati rayādābhugnamadhyāḥ kati kṣiptotkṣiptavikuñcitāḥ kati bhujāstauryatrikānukramāt
            /<br />
            kalpānteṣu mahānaṭasya jhaṭiti prakrāntacakrabhrami- bhrāntau kevalamagnihāsagaralairlekhātrayaṃ
            pātu vaḥ //
             <span class="ref">MSS_6517</span></p>
         
         <p id="MSS_6518">
            uttānāmupadhāya bāhulatikāmekāmapā gaśritām anyāmapyalasāṃ nidhāya vipulābhoge nitambasthale
            /<br />
            nīvīṃ kiṃcidavaślathāṃ vidadhatī niśvāsalolālakā talpotpīḍanatiryagunnatakucaṃ nidrāti
            śātodarī //
             <span class="ref">MSS_6518</span></p>
         
         <p id="MSS_6519">
            uttānocchūnamaṇḍūkapāṭitodarasaṃnibhe /<br />
            kledini strīvraṇe saktir akṛmeḥ kasya jāyate //
             <span class="ref">MSS_6519</span></p>
         
         <p id="MSS_6520">
            uttānollapitapratāritanavaśrotraiḥ kathaṃ bhāvyatāṃ vākpratyaṃśaniveśitākhilajagattattvā
            kavīnāṃ kalā /<br />
            rathyāgartavigāhanādbhutakṛtairgāhyaḥ kva ratnākaro yasyāntaḥśapharādhamānanataṭīmajjadgirīndrāḥ
            śriyaḥ //
             <span class="ref">MSS_6520</span></p>
         
         <p id="MSS_6521">
            uttānau caraṇau kṛtvā ūrusaṃsthau prayatnataḥ /<br />
            ūrumadhye tathottānau pāṇī padmāsanaṃ tvidam //
             <span class="ref">MSS_6521</span></p>
         
         <p id="MSS_6522">
            uttārakamatisnigdhaṃ bhrūkṣepavaśavarti ca /<br />
            sadā mukhasthaṃ mitraṃ cen netreṇa capalena kim //
             <span class="ref">MSS_6522</span></p>
         
         <p id="MSS_6523">
            uttārayati vipattāv iti dhanavattāmapekṣate kṣitipaḥ /<br />
            cenneha tadupayogas taṃ niyataṃ vittasaṃcayo rogaḥ //
             <span class="ref">MSS_6523</span></p>
         
         <p id="MSS_6524">
            uttālatāṭakotpātadarśane'pyaprakampitaḥ /<br />
            niyuktastatpramāthāya straiṇena vicikitsati //
             <span class="ref">MSS_6524</span></p>
         
         <p id="MSS_6525">
            uttālatālīvanasaṃpravṛtta- samīrasīmantitaketakīkāḥ /<br />
            āsedire lāvaṇasaindhavīnāṃ camūcaraiḥ kacchabhuvāṃ pradeśāḥ //
             <span class="ref">MSS_6525</span></p>
         
         <p id="MSS_6526">
            uttālāpītahālārasavivaśamanovṛttitālā kasīra- protkhātākṛṣṭakālāgururuciraruciḥ strotasonmādaśīlā
            /<br />
            acchaṇḍīdvīpavandībhavadakhilacalatkāndiśīkogranakrā kālindī vo'stu saṃdīpitasukṛtacayodrekamndīkṛtaināḥ
            //
             <span class="ref">MSS_6526</span></p>
         
         <p id="MSS_6527">
            uttālālakabhañjanāni kabarīpāśeṣu śikṣāraso dantānāṃ parikarma nīvinahanaṃ bhrūlāsyayogyāgrahaḥ
            /<br />
            tiryaglocanaceṣṭitāni vacasāṃ chekoktisaṃkrāntayaḥ strīṇāṃ mlāyati śaiśave pratikalaṃ
            ko'pyeṣa kelikramaḥ //
             <span class="ref">MSS_6527</span></p>
         
         <p id="MSS_6528">
            uttiṣṭha kṣaṇamekamudvaha sakhe dāridryabhāraṃ guruṃ śrāntas tāvadahaṃ cirān maraṇajaṃ
            seve tvadīyaṃ sukham /<br />
            ityukto dhanavarjitena viduṣā gatvā śmaśānaṃ śavo dāridryān maraṇaṃ varaṃ sukhamiti
            jñātvā sa tūṣṇīṃ sthitaḥ //
             <span class="ref">MSS_6528</span></p>
         
         <p id="MSS_6529">
            uttiṣṭhati namati vaṇik pṛcchati kuśalaṃ dadāti ca sthānam /<br />
            nikṣepapāṇimāptaṃ dṛṣṭvā dharmyāṃ kathāṃ kurute //
             <span class="ref">MSS_6529</span></p>
         
         <p id="MSS_6530">
            uttiṣṭha dūti yāmo yāmo yātas tathāpi nāyātaḥ /<br />
            yātaḥ paramapi jīvej jīvitanātho bhavet tasyāḥ //
             <span class="ref">MSS_6530</span></p>
         
         <p id="MSS_6531">
            uttiṣṭhantyā ratānte bharamuragapatau pāṇinaikena kṛtvā dhṛtvā cānyena vāso vigalitakabarībhāramaṃse
            vahantyāḥ /<br />
            bhūyas tatkālakāntidviguṇitasurataprītinā śauriṇā vaḥ śayyāmāli gya nītaṃ vapuralasalasadbāhu
            lakṣmyāḥ punātu //
             <span class="ref">MSS_6531</span></p>
         
         <p id="MSS_6532">
            uttiṣṭhamānastu paro nopekṣyaḥ pathyamicchatā /<br />
            samau hi śiṣṭairāmnātau vartsyantāvāmayaḥ sa ca //
             <span class="ref">MSS_6532</span></p>
         
         <p id="MSS_6533">
            uttiṣṭha yadi jīvantīṃ māmicchasi tamānaya /<br />
            ahaṃ netumaśakyāpi sudūramidamantaram //
             <span class="ref">MSS_6533</span></p>
         
         <p id="MSS_6534">
            uttiṣṭha vatsetyamṛtāyamānaṃ vaco niśamyotthitamutthitaḥ san /<br />
            dadarśa rājā jananīmiva svāṃ gāmagrataḥ prasraviṇīṃ na siṃham //
             <span class="ref">MSS_6534</span></p>
         
         <p id="MSS_6535">
            uttiṣṭhārāt tarau me taruṇimama taroḥ śaktirārohaṇa kā sākṣādākhyāmi mugdhe taraṇimiha
            raverākhyayā kā ratirme /<br />
            vārteyaṃ nauprasa ge kathamapi bhavitā nāvayoḥ saṃgamārthā vārtāpīti smitāsyaṃ jitagiramajitaṃ
            rādhayārādhayāmi //
             <span class="ref">MSS_6535</span></p>
         
         <p id="MSS_6536">
            uttiṣṭhottiṣṭha kiṃ śeṣe prāpte paribhave nave /<br />
            adya vai nirbhayā la kāṃ praviṣṭāḥ sūryaraśmayaḥ //
             <span class="ref">MSS_6536</span></p>
         
         <p id="MSS_6537">
            uttīrṇabhāralaghunāpyalaghūlapaugha- sauhityaniḥsahatareṇa taroradhastāt /<br />
            romanthamantharacaladgurusāsnamāsāṃ cakre nimīladalasekṣaṇamaukṣakeṇa //
             <span class="ref">MSS_6537</span></p>
         
         <p id="MSS_6538">
            uttīrya dakṣiṇe pūrvaṃ paścād vāme'tininditāḥ /<br />
            kaiścit kṛṣṇo mṛgaścaikaḥ kaiścit sarve'pi nādṛtāḥ //
             <span class="ref">MSS_6538</span></p>
         
         <p id="MSS_6539">
            uttīrya pṛṣṭhato yāti veṣṭanaṃ vākaroti cet /<br />
            svasthasya veṣṭanaprāptiḥ sabhayasya bhayaṃ haret //
             <span class="ref">MSS_6539</span></p>
         
         <p id="MSS_6540">
            uttu gapīvarakucadvayapīḍitā gam āli gitaḥ pulakitena bhujena ratyā /<br />
            śrīmañ jaganti madayan nayanābhirāmaḥ kāmo'yameti madaghūrṇitanetrapadmaḥ //
             <span class="ref">MSS_6540</span></p>
         
         <p id="MSS_6541">
            uttu gamattamāta gamastakanyastalocanaḥ /<br />
            āsann'epi ca sāra ge na vāñcchāṃ kurute hariḥ //
             <span class="ref">MSS_6541</span></p>
         
         <p id="MSS_6542">
            uttu gavātāyanagopurāṇi gṛhāṇi vittāni durarjitāni /<br />
            kṣaṇādadhaḥpātakarāṇi hanta citātitherasya nirarthakāni //
             <span class="ref">MSS_6542</span></p>
         
         <p id="MSS_6543">
            uttu gaśailaśikharasthitapādapasya kākaḥ kṛśo'pi phalamālabhate sapakṣaḥ /<br />
            siṃhaḥ pracaṇḍagajakumbhavidārako'pi ucchiṣṭameva labhate khalu pakṣahīnaḥ //
             <span class="ref">MSS_6543</span></p>
         
         <p id="MSS_6544">
            uttu gaśailaśikharāśrayaṇena kecid uddāmavīcivalitāḥ sarito bhavanti /<br />
            anye puṇarjalakanās tṛṇaloṣṭapātād ambhomucāṃ payasi na kṣayamāpnuvanti //
             <span class="ref">MSS_6544</span></p>
         
         <p id="MSS_6545">
            uttu gaśailaśikhare nanu pādapasya kāko'pi pakvaphalamālabhate sapakṣaḥ /<br />
            siṃho balī gajavidāraṇadāruṇo'pi sīdatyaho tarutale nijapakṣahīnaḥ //
             <span class="ref">MSS_6545</span></p>
         
         <p id="MSS_6546">
            uttu gastanaparvatādavataradga geva hārāvalī romālī navanīlanīrajaruciḥ seyaṃ kalindātmajā
            /<br />
            jātaṃ tīrthamidaṃ supuṇyajanakaṃ yatrānayoḥ saṃgamaś candro majjati lāñchanāpahṛtaye
            nūnaṃ nakhāṃkacchalāt //
             <span class="ref">MSS_6546</span></p>
         
         <p id="MSS_6547">
            uttu gastanaparvataistanuruhai romāvalībhūruhaiḥ kāñcīka kaṇanūpuradhvaniparairhārāvalīvāguraiḥ
            /<br />
            bhrūcāpena kaṭākṣavistaraśaraiḥ kandarpadāvānalair bālā khelati pāradhaṃ nijaguṇaiḥ
            kāmīmṛgo badhyate //
             <span class="ref">MSS_6547</span></p>
         
         <p id="MSS_6548">
            uttu gastanabharatāntatāntamadhyaṃ viśliṣyadghanakacavāntavāntasūnam /<br />
            vakrābjabhramadalibhītabhītanetraṃ mugdhākṣī mama dhuri mandamandameti //
             <span class="ref">MSS_6548</span></p>
         
         <p id="MSS_6549">
            uttu gastanabhāra eśa tarale netre cale bhrūlate rāgāndheṣu tadoṣṭhapallavamidaṃ kurvantu
            nāma vyathām /<br />
            saubhāgyākṣarapa ktireva likhitā puṣpāyudhena svayaṃ madhyasthāpi karoti tāpamadhikaṃ
            romāvalī kena sā //
             <span class="ref">MSS_6549</span></p>
         
         <p id="MSS_6550">
            uttu gastanamaṇḍalādavataradga geva hārāvalī romālī navanālanīradaruciḥ seyaṃ kalindātmajā
            /<br />
            jātaṃ tīrthamidaṃ supuṇyajanakaṃ yatrāvayoḥ saṃgamaś candro majjati lāñchanāpahṛdaye
            nūnaṃ nakhāṃkacchalāt //
             <span class="ref">MSS_6550</span></p>
         
         <p id="MSS_6551">
            uttu gastanamaṇḍaloparilasatprālambamuktāmaṇer antarbimbitamindranīlanikaracchāyānukāridyuti
            /<br />
            lajjāvyājamupetya namravadanā spaṣṭaṃ murārervapuḥ paśyantī muditā mude'stu bhavatāṃ
            lakṣmīrvivāhotsave //
             <span class="ref">MSS_6551</span></p>
         
         <p id="MSS_6552">
            uttu gastanaśailadustaramuro nimnātinābhisthalī bhīmaṃ dehavanaṃ sphuradbhujalataṃ
            romālijālākulam /<br />
            vyādhaḥ pañcaśaraḥ kiratyatitarāṃstīkṣṇān kaṭākṣāśugāṃs tanme brūhi manaḥkura ga śaraṇaṃ
            kaṃ sāṃprataṃ yāsyasi //
             <span class="ref">MSS_6552</span></p>
         
         <p id="MSS_6553">
            uttu gādanilacalāṃśukāstaṭāntāc cetobhiḥ saha bhayadarśināṃ priyāṇām /<br />
            śroṇībhirgurubhiratūrṇamutpatantyas toyeṣu drutatarama ganā nipetuḥ //
             <span class="ref">MSS_6553</span></p>
         
         <p id="MSS_6554">
            uttu ge kṛtasaṃśrayasya śikhariṇyuccāvacagrāvaṇi nyagrodhasya kima ga tasya vacasā
            ślāghāsu paryāpyate /<br />
            bandurvā sa purākṛtaḥ kimathavā satkarmaṇāṃ saṃcayo mārge rūkṣavipatraśākhini jano
            yaṃ prāpya viśrāmyati //
             <span class="ref">MSS_6554</span></p>
         
         <p id="MSS_6555">
            uttu ge vibhavadrumasya śikhare bhuktvā phalaṃ svecchayā tasmāt praskhalitaḥ padādvidhivaśād
            bhraṣṭo nirālambanaḥ /<br />
            pātālodarabhīṣaṇe bahuvidhakleśoragādhyāsite daurgatyāvaṭagarbhake nipatitaścitraṃ
            yadi prāṇiti //
             <span class="ref">MSS_6555</span></p>
         
         <p id="MSS_6556">
            uttu gaistarubhiḥ kimebhiraphalairākāśasaṃsparśibhir dhanyo'sau nitarāmulūpaviṭapo
            nadyāstaṭe tiṣṭhati /<br />
            evaṃ yaḥ kṛtabuddhirutthitajalavyālolavīcīvaśān majjantaṃ janamuddharāmi yadi vā tenaiva
            majjāmyaham //
             <span class="ref">MSS_6556</span></p>
         
         <p id="MSS_6558">
            utthātavyaṃ jāgṛtavyaṃ yoktavyaṃ bhūtikarmasu /<br />
            bhaviṣyatītyeva manaḥ kṛtvā satatamavyathaiḥ //
             <span class="ref">MSS_6558</span></p>
         
         <p id="MSS_6559">
            utthānaṃ tu manuṣyāṇāṃ dakṣāṇāṃ daivavarjitam /<br />
            aphalaṃ dṛśyate loke samyagapyupapāditam //
             <span class="ref">MSS_6559</span></p>
         
         <p id="MSS_6560">
            utthānaṃ saṃyamo dākṣyam apramādo dhṛtiḥ smṛtiḥ /<br />
            samīkṣya ca samārambho viddhi mūlaṃ bhavasya tat //
             <span class="ref">MSS_6560</span></p>
         
         <p id="MSS_6561">
            utthānaṃ hi narendrāṇāṃ bṛhaspatirabhāṣata /<br />
            rājadharmasya yan mūlaṃ ... ... ... //
             <span class="ref">MSS_6561</span></p>
         
         <p id="MSS_6562">
            utthānadhīraḥ puruṣo vāgdhīrānadhitiṣṭhati /<br />
            utthānadhīraṃ vāgdhīrā ramayanta upāsate //
             <span class="ref">MSS_6562</span></p>
         
         <p id="MSS_6563">
            utthānamabhijānanti sarvabhūtāni bhārata /<br />
            pratyakṣaṃ phalamaśnanti karmaṇāṃ lokasākṣikam //
             <span class="ref">MSS_6563</span></p>
         
         <p id="MSS_6564">
            utthānayuktaḥ satataṃ pareṣāmantaraiṣaṇe /<br />
            ānṛṇyamāpnoti naraḥ parasyātmana eva ca //
             <span class="ref">MSS_6564</span></p>
         
         <p id="MSS_6565">
            utthānahīno rājā hi buddhimānapi nityaśaḥ /<br />
            dharṣaṇīyo ripūṇāṃ syād bhujaṃga iva nirviṣaḥ //
             <span class="ref">MSS_6565</span></p>
         
         <p id="MSS_6566">
            utthānenāmṛtaṃ labdham utthānenāsurā hatāḥ /<br />
            utthānena mahendreṇa śraiṣṭhyaṃ prāptaṃ divīha ca //
             <span class="ref">MSS_6566</span></p>
         
         <p id="MSS_6567">
            utthānenaidhayet sattvam indhaneneva pāvakam /<br />
            śriyo hi satatotthāyī durbalo'pi samaśnute //
             <span class="ref">MSS_6567</span></p>
         
         <p id="MSS_6568">
            utthāne sabhyānām uttiṣṭhati yāti teṣu yāteṣu /<br />
            matamantarāpi rājño vijñāyāśīḥprado bahirupaiti //<br />
            utthāpitaḥ saṃyati reṇuraśvaiḥ sāndrīkṛtaḥ syandanavaṃśacakraiḥ /<br />
            vistāritaḥ kuñjarakarṇatālair netrakrameṇoparurodha sūryam //
             <span class="ref">MSS_6568</span></p>
         
         <p id="MSS_6569">
            utthāpya bhujagīṃ śaktiṃ mūlavātairadhaḥsthitām /<br />
            suṣumnāntargatāṃ pañcacakrāṇāṃ bhedinīṃ śivām //
             <span class="ref">MSS_6569</span></p>
         
         <p id="MSS_6570">
            utthāya paścime yāme kṛtaśaucaḥ samāhitaḥ /<br />
            hutvāgniṃ brāhmaṇāṃścārya praviśecca śubhāṃ sabhām //
             <span class="ref">MSS_6570</span></p>
         
         <p id="MSS_6571">
            utthāyotthāya pāpeṣvabhiramati matirmandabuddheryadā te naivedvego na śāntirna ca
            bhavati ghṛṇā kurvataḥ karma nindyam /<br />
            tat kiṃ naiva prabhāte jvaladanalasamā rauravī nāma raudrī tīkṣṇāyaḥkīlacakrakrakacapaṭuravā
            rājadhānī yamasya //
             <span class="ref">MSS_6571</span></p>
         
         <p id="MSS_6572">
            utthāyotthāya boddhavyaṃ kimadya sukṛtaṃ kṛtam /<br />
            āyuṣaḥ khaṇḍamādāya ravirastaṃ gamiṣyati //
             <span class="ref">MSS_6572</span></p>
         
         <p id="MSS_6573">
            utthāyotthāya boddhavyaṃ kimadya sukṛtaṃ kṛtam /<br />
            dattaṃ vā dāpitaṃ vāpi vāk satyā vāpi bhāṣitā //
             <span class="ref">MSS_6573</span></p>
         
         <p id="MSS_6574">
            utthāyotthāya boddhavyaṃ mahadbhayamupasthitam /<br />
            maraṇavyādhiśokānāṃ kimadya nipatiṣyati //
             <span class="ref">MSS_6574</span></p>
         
         <p id="MSS_6575">
            utthāyotthāya līyante daridrāṇāṃ manorathāḥ /<br />
            bālavaidhavyadagdhānāṃ kulastrīṇāṃ kucā iva //
             <span class="ref">MSS_6575</span></p>
         
         <p id="MSS_6576">
            utthāyonnatavāsayaṣṭiśikhare vistāritākuñcitaṃ bibhratpādamudastakesarasaṭaḥ kiṃcid
            vinidrekṣaṇaḥ /<br />
            dūrādañcitakandharaḥ śamavaśād vyādhūya pakṣadvayaṃ mānamlānikaraḥ kura gakadṛśāṃ
            kokūyate kukkuṭaḥ //
             <span class="ref">MSS_6576</span></p>
         
         <p id="MSS_6577">
            utthitā eva pūjyante janāḥ kāryārthibhirnaraiḥ /<br />
            śatruvat patitaṃ ko nu vandate mānavaṃ punaḥ //<br />
            utthitāgracaraṇā pṛthustanī puṣpajālamapacinvatī tarau /<br />
            madhyabhañjanabhayāpadeśato nistrapā dayitakaṇṭhamagrahīt //
             <span class="ref">MSS_6577</span></p>
         
         <p id="MSS_6578">
            utthito niśi kalānidhirbhaved etadīyamukhatulyatāptaye /<br />
            prāpito malinabhāvametayā lajjayā nabhasi yātyadṛśyatām //
             <span class="ref">MSS_6578</span></p>
         
         <p id="MSS_6579">
            utpakṣmaṇornayanayoruparuddhavṛttiṃ bāṣpaṃ kuru sthiratayā viratānubandham /<br />
            asminnalakṣitanatonnatabhūmibhāge mārge padāni khalu te viṣamībhavanti //
             <span class="ref">MSS_6579</span></p>
         
         <p id="MSS_6580">
            utpatato'pyantarikṣaṃ gacchato'pi mahītalam /<br />
            dhāvataḥ pṛthivīṃ sarvāṃ nādattamupatiṣṭhati //
             <span class="ref">MSS_6580</span></p>
         
         <p id="MSS_6581">
            utpatanti yadākāśe nipatanti mahītale /<br />
            pakṣiṇas tadapi prāptyā nādattamupatiṣṭhate //
             <span class="ref">MSS_6581</span></p>
         
         <p id="MSS_6582">
            utpatantī bhramantī sā namantī nalinekṣanā /<br />
            śampāśataṃ vitanvānā bhramarīva bhramaṃ vyadhāt //
             <span class="ref">MSS_6582</span></p>
         
         <p id="MSS_6583">
            utpatantvantarikṣaṃ vā pātālaṃ praviśantu vā /<br />
            carantu vā diśaḥ sarvā hyadattaṃ nopalabhyate //
             <span class="ref">MSS_6583</span></p>
         
         <p id="MSS_6585">
            utpatet sarujād deśād vyādhidurbhikṣapīḍitāt /<br />
            anyatra vastuṃ gacched vā vased vā nityamānitaḥ //
             <span class="ref">MSS_6585</span></p>
         
         <p id="MSS_6586">
            utpattiḥ payasāṃ nidhervapurapi khyātaṃ sudhāmandiraṃ spardhante viśadā latābhasaralā
            hārāvalīmaṃśavaḥ /<br />
            kāntā kairaviṇī tava priyasakhaḥ śṛ gārasāraḥ smaro haṃ ho candra kimatra tāpajananaṃ
            tāpāya yan me bhavān //
             <span class="ref">MSS_6586</span></p>
         
         <p id="MSS_6587">
            utpattiparipūritāyāḥ kimasyāḥ pāvanāntaraiḥ /<br />
            tīrthodakaṃ ca vahniśca nānyataḥ śuddhimarhataḥ //
             <span class="ref">MSS_6587</span></p>
         
         <p id="MSS_6588">
            utpattireva viprasya mūrtirdharmasya śāśvatī /<br />
            sa hi dharmārthamutpanno brahmabhūyāya kalpate //<br />
            utpattirjamadagnitaḥ sa bhagavān devaḥ pinākī guruḥ śauryaṃ yattu na tad girāṃ pathi
            nanu vyaktaṃ hi tatkarmabhiḥ /<br />
            tyāgaḥ saptasamudramudritamahīnirvyājadānāvadhiḥ kṣattrabrahmataponidherbhagavataḥ
            kiṃ vā na lokottaram //
             <span class="ref">MSS_6588</span></p>
         
         <p id="MSS_6589">
            utpattirdevayajanād brahmavādī nṛpaḥ pitā /<br />
            suprasannojjvalā mūrtir asyāṃ snehaṃ karoti me //
             <span class="ref">MSS_6589</span></p>
         
         <p id="MSS_6590">
            utpattirmarutāṃ prabhoryugadine prakhyāpya viśvotsave pūṇyāhaśrutiṣu prasiddhiradhikā
            pūrṇaṃ vayaḥ pauruṣam /<br />
            kākutsthena samaṃ sapatnakalaho daivajñatā tādṛśī kākastena guṇena kāñcanamaye vyāpāritaḥ
            pañjare //
             <span class="ref">MSS_6590</span></p>
         
         <p id="MSS_6591">
            utpattirmalaye samudranilaye panthā vṛto rākṣasais tatratyānapi hanta candanatarūṃśchindanti
            sāṃyātrikāḥ /<br />
            vartante savidhasthitāśca sukhinaḥ śākhoṭamukhyadrumās tanmanye kṛtinastu te tarukule
            ye nopayogakṣamāḥ //
             <span class="ref">MSS_6591</span></p>
         
         <p id="MSS_6592">
            utpattyutpannaśiṣṭā vividhaguṇagaṇā yatra yānti praṭiṣṭhāṃ bādhena prāktanānāṃ na
            ca niyamavidhirnāpi saṃkhyārthadāne /<br />
            ūhaḥ sarvatra yasya sphurati ca sakalaḥ satya evārthavādo mīmāṃsābhāvamañcatyabhinavamadhunā
            mūrtireṣā tvadīyā //
             <span class="ref">MSS_6592</span></p>
         
         <p id="MSS_6593">
            utpatreva dṛśo'rciṣā kusumitevendoḥ karairbhogibhiḥ sāroheva jaṭāṭavī phalatu vaḥ
            śreyo bhavānīpateḥ /<br />
            yatparyantavivartinaḥ surasaritpūrasya bhūrisphurat- phenoṇḍūkavilāsamañcati vidherjīrṇā
            kapālāvalī //
             <span class="ref">MSS_6593</span></p>
         
         <p id="MSS_6594">
            utpathā durnadāḥ kecid bahubha gabhramāvilāḥ /<br />
            taṭasthānapi nighnanti tarasā bhinnasetavaḥ //
             <span class="ref">MSS_6594</span></p>
         
         <p id="MSS_6595">
            utpathena kvacid yāti kvacin mārgeṇa gacchati /<br />
            muhuruṣṇo muhuḥ śītaś capalaścapalāyate //
             <span class="ref">MSS_6595</span></p>
         
         <p id="MSS_6596">
            utpadyante vipadyante madvidhāḥ kṣudrajantavaḥ /<br />
            parārthabaddhakakṣyāṇāṃ tādṛśāmudbhavaḥ kutaḥ //
             <span class="ref">MSS_6596</span></p>
         
         <p id="MSS_6597">
            utpannaṃ sudhiyāṃ kule yadakhilaistyaktaṃ budhairna kṣaṇaṃ yan no vismṛtamekadāpi
            sujanairyadyanna yuktaṃ khalaiḥ /<br />
            daurgatyasya tathāvidhasya mahatastasyāpi kenāpi no yad dānāmbusaritpravāhapatitasyākāri
            hastārpaṇam //
             <span class="ref">MSS_6597</span></p>
         
         <p id="MSS_6598">
            utpannaparitāpasya buddhirbhavati yādṛśī /<br />
            tādṛśī yadi pūrvaṃ syāt kasya na syānmahodayaḥ //
             <span class="ref">MSS_6598</span></p>
         
         <p id="MSS_6599">
            utpannaputramātrasya puṃsaḥ svargo bhaved dhrṛvam /<br />
            ṭiṭṭibhotpādanādeva mandapālo divaṃ yayau //
             <span class="ref">MSS_6599</span></p>
         
         <p id="MSS_6600">
            utpannamiha loke vai janmaprabhṛti mānavam /<br />
            vividhānyupavartante duḥkhāni ca sukhāni ca //
             <span class="ref">MSS_6600</span></p>
         
         <p id="MSS_6601">
            tayorekatare mārge yadyenamabhisaṃnayet /<br />
            na sukhaṃ prāpya saṃhṛṣyet na duḥkhaṃ prāpya saṃjvaret //
             <span class="ref">MSS_6601</span></p>
         
         <p id="MSS_6602">
            utpannasya ruroḥ śṛ gaṃ vardhamānasya vardhate /<br />
            prārthanā puruṣasyeva tasya mātrā na vidyate //
             <span class="ref">MSS_6602</span></p>
         
         <p id="MSS_6603">
            utpannāḥ saritāṃ hradeṣu suciraṃ tatraiva puṣṭāstataḥ prāptāḥ prāvṛṣi sāgaraṃ jalacarāstāsāṃ
            mukhādeva ye /<br />
            dvitraireva dinaistimiṃgilakulasyāsādya kūṭasthatāṃ mṛṣyantyadya na te rahasyapi kṛtāṃ
            nādeyatāsaṃkathām //
             <span class="ref">MSS_6603</span></p>
         
         <p id="MSS_6604">
            utpannā bahavastaleṣu sarasāmambhoruhāṇāṃ cayā ye yāminyadhipānukāriramaṇīvaktropamānaṃ
            gatāḥ /<br />
            nābhau bhaumariporajāyata mahāpadmaḥ sa ko'pyekako yastrailokyasamudbhavaprabhaviturjanmāvanitvaṃ
            gataḥ //
             <span class="ref">MSS_6604</span></p>
         
         <p id="MSS_6605">
            utpannāmāpadaṃ yastu samādhatte sa buddhimān /<br />
            vaṇijo bhāryayā jāraḥ pratyakṣe nihnuto yathā //
             <span class="ref">MSS_6605</span></p>
         
         <p id="MSS_6606">
            utpanneṣu ca kāryeṣu matiryasya na hīyate /<br />
            sa nistarati durgāṇi gopī jāradvayaṃ yathā //
             <span class="ref">MSS_6606</span></p>
         
         <p id="MSS_6607">
            utpanno ghaṭa cakravartyasi punarvahniṃ praviśya tvayā prātaḥ snānapariśrameṇa payasāṃ
            pānena taptaṃ tapaḥ /<br />
            ākramyonnatajānu yan mṛgadṛśāṃ tiṣṭhannitambasthale kaṇṭhālambitabāhuvallikucayoḥ
            sīmānamāskandasi //
             <span class="ref">MSS_6607</span></p>
         
         <p id="MSS_6608">
            utpalasya ca padmasya matsyasya kumudasya ca /<br />
            ekajātiprasūtānāṃ rūpaṃ gandhaḥ pṛthak pṛthak //
             <span class="ref">MSS_6608</span></p>
         
         <p id="MSS_6609">
            utpalasya hi raktimā sādhoḥ paropakāritā /<br />
            asādhoḥ karuṇābhāvaḥ svabhāvāstrividhā yathā //
             <span class="ref">MSS_6609</span></p>
         
         <p id="MSS_6610">
            utpallava iva kiraṇaiḥ kusumita iva tārakābhirayaminduḥ /<br />
            udayatyudayataṭānte surataruriva śītalacchāyaḥ //
             <span class="ref">MSS_6610</span></p>
         
         <p id="MSS_6611">
            utpaśyāmi drutamapi sakhe matpriyārthaṃ yiyāsoḥ kālakṣepaṃ kakubhasurabhau parvate
            parvate te /<br />
            śuklāpāngaiḥ sajalanayanaiḥ svāgatīkṛtya kekāḥ pratyudyātaḥ kathamapi bhavān gantumāśu
            vyavasyet //
             <span class="ref">MSS_6611</span></p>
         
         <p id="MSS_6612">
            utpātakaṃ tadiha deva vicāraṇīyaṃ nārāyaṇo yadi patedathavā subhadrā /<br />
            kādambarīmadavighūrṇitalocanasya yuktaṃ hi lā galadhṛtaḥ patanaṃ pṛthivyām //
             <span class="ref">MSS_6612</span></p>
         
         <p id="MSS_6613">
            utpātaketuriva manmathanāyakasya vajraprahāra iva kelilatāvanasya /<br />
            saṃhārakāla iva pānthavadhūjanasya grīṣmasya bhāti divasaḥ sakhi dūritāśaḥ //
             <span class="ref">MSS_6613</span></p>
         
         <p id="MSS_6614">
            utpātajaṃ chidramasau vivasvān vyādāya vaktrākṛti lokabhīṣyam /<br />
            attuṃ janān dhūsararaśmirāśiḥ siṃho yathā kīrṇasaṭo'bhyudeti //
             <span class="ref">MSS_6614</span></p>
         
         <p id="MSS_6615">
            utpātāya ca kāvye durupaśrutirabhinaye ca nāṭyānām /<br />
            svasthānāmapi yadvad dhvastā dhārā dharitrīti //
             <span class="ref">MSS_6615</span></p>
         
         <p id="MSS_6616">
            utpādakabrahmadātror garīyān brahmadaḥ pitā /<br />
            brahmajanma hi viprasya pretya ceha ca śāśvatam //
             <span class="ref">MSS_6616</span></p>
         
         <p id="MSS_6617">
            utpādanamapatyasya jātasya paripālanam /<br />
            pratyarthaṃ lokayātrāyāḥ pratyakṣaṃ strīnibandhanam //
             <span class="ref">MSS_6617</span></p>
         
         <p id="MSS_6618">
            utpādayati lokasya prītiṃ malayamārutaḥ /<br />
            nanu dākṣiṇyasaṃpannaḥ sarvasya bhavati priyaḥ //
             <span class="ref">MSS_6618</span></p>
         
         <p id="MSS_6619">
            utpādayatyalamidaṃ manaso viṣādaṃ sīdatsaroruhanibhaṃ vadanaṃ tvadīyam /<br />
            jñātvā nidānamahamatra samānaduḥkhā prāṇairapi priyatame bhavituṃ samīhe //
             <span class="ref">MSS_6619</span></p>
         
         <p id="MSS_6620">
            utpādayanto suratasya vighnaṃ parasparālāpasukhaṃ harantī /<br />
            saṃrāgiṇaḥ kāmijanasya gāḍham akṣṇorlalambe sahasaiva nidrā //
             <span class="ref">MSS_6620</span></p>
         
         <p id="MSS_6621">
            utpāditā svayamiyaṃ yadi tat tanūjā tātena vā yadi tadā bhaginī khalu śrīḥ /<br />
            yadyanyasaṃgamavatī ca tadā parastrī tattyāgabaddhamanasaḥ sudhiyo bhavanti //
             <span class="ref">MSS_6621</span></p>
         
         <p id="MSS_6622">
            utpādya kṛtrimān doṣān dhanī sarvatra bādhyate /<br />
            kṛtadoṣasahasro'pi nirdhanaḥ parameśvaraḥ //
             <span class="ref">MSS_6622</span></p>
         
         <p id="MSS_6623">
            utpādya putrānanṛṇāṃśca kṛtvā vṛttiṃ ca tebhyo'nuvidhāya kāṃcit /<br />
            sthāne kumārīḥ pratipādya sarvā araṇyasaṃstho munivad bubhūṣet //
             <span class="ref">MSS_6623</span></p>
         
         <p id="MSS_6624">
            utpādya yat svayamapi prabalānurāga- bhājas tathānusarato'pi divākarasya /<br />
            chāyā prasarpati sudūramanena manye klṛptaṃ tayā sadṛśameva kulīnatāyāḥ //
             <span class="ref">MSS_6624</span></p>
         
         <p id="MSS_6625">
            utpucchaḥ pramadocchvasad vapuradhovisraṃsipakṣadvayaḥ svairotphālagatikrameṇa parito
            bhrāntvā salīlaṃ muhuḥ /<br />
            utkaṇṭhālasakūjitaḥ kalarutāṃ bhūyo riraṃsārasa- nyagbhūtāṃ caṭakaḥ priyāmabhisaratyudvepamānaḥ
            kṣaṇam //
             <span class="ref">MSS_6625</span></p>
         
         <p id="MSS_6626">
            utpucchānatadhūtapakṣatatayo jhātkāriṇo vibhramair udvācyāstatacañcavo layavaśādutkṣiptapādā
            muhuḥ /<br />
            paśyanto nijakaṇṭhakāṇḍamalināṃ kādambinīmunnata- grīvābhyarṇamilatkalāpaviṭapā nṛtyanti
            kekābhṛtaḥ //
             <span class="ref">MSS_6626</span></p>
         
         <p id="MSS_6627">
            utpravālānyaraṇyāni vāpyaḥ saṃphullapa kajāḥ /<br />
            candraḥ pūrṇaśca kāmena pānthadṛṣṭerviṣaṃ kṛtam //
             <span class="ref">MSS_6627</span></p>
         
         <p id="MSS_6628">
            utplutya dūraṃ paridhūya pakṣā- vadho nirīkṣya kṣaṇabaddhalakṣyaḥ /<br />
            madhyejalaṃ buḍḍati dattajhampaḥ samatsyamutsarpati matsyara kaḥ //
             <span class="ref">MSS_6628</span></p>
         
         <p id="MSS_6629">
            utplutya yaḥ śikhariṇaṃ madakumbhikumbham udbhidya sānuśatamāyatamullala ghe /<br />
            pañcānano niyatayā jarayābhibhūtaḥ so'yaṃ karau lihati bṛṃhitalohitākṣaḥ //
             <span class="ref">MSS_6629</span></p>
         
         <p id="MSS_6630">
            utplutyā gṛhakoṇataḥ pracalitāḥ stokāgraja ghaṃ tato vakrasvairapadakramairupagatāḥ
            kiṃcic calanto gale /<br />
            bhekāḥ pūtinipātino micimicītyunmīlitārdhekṣaṇā nakrākāravidāritānanapuṭairnirmakṣikaṃ
            kurvate //
             <span class="ref">MSS_6630</span></p>
         
         <p id="MSS_6631">
            utplutyārādardhacandreṇa lūne vaktre'nyasya krodhadaṣṭoṣṭhadante /<br />
            sainyaiḥ kaṇṭhacchedalīne kabandhād bhūyo bibhye valgataḥ sāsipāṇeḥ //
             <span class="ref">MSS_6631</span></p>
         
         <p id="MSS_6632">
            utphālaṃ helayaiva drutamabhipatataḥ pūrvapṛthvīdharāgrād uccairarciścapeṭāhatibhiriva
            harerdhvāntadantī vidīrṇaḥ /<br />
            raktāḥ kumbhairvimuktā iva sakaladṛśāṃ vismayaṃ saṃdadhānāḥ saṃdhyāśoṇatviṣastāḥ sapadi
            nipatitāstārakāstāḥ samastāḥ //
             <span class="ref">MSS_6632</span></p>
         
         <p id="MSS_6633">
            utphullakamalakesara- parāgagauradyute mama hi gauri /<br />
            abhivāñchitaṃ prasiddhyatu bhagavati yuṣmatprasādena //
             <span class="ref">MSS_6633</span></p>
         
         <p id="MSS_6634">
            utphullagallapariphullamukhāravinda- saugandhyalubdhamadhupākulayā ratāṃte /<br />
            saṃbhugnapīnakucacūcukayātigāḍha- māli gito girijayā giriśaḥ punātu //
             <span class="ref">MSS_6634</span></p>
         
         <p id="MSS_6635">
            utphullagallairālāpāḥ kriyante durmukhaiḥ sukham /<br />
            jānāti hi punaḥ samyak kavireva kaveḥ śramam //
             <span class="ref">MSS_6635</span></p>
         
         <p id="MSS_6636">
            utphullatāpicchamanoramaśrīr mātuḥ stananyastamukhāravindaḥ /<br />
            saṃcālayan pādasaroruhāgraṃ kṛṣṇaḥ kadā yāsyati dṛkpathaṃ me //
             <span class="ref">MSS_6636</span></p>
         
         <p id="MSS_6637">
            utphullapa kajaniṣaktalasaddvirephaḥ kiṃcidvinidrakumudotkarasaṃbhṛtaśrīḥ /<br />
            āmūlanaddhavividhādbhutamālyamālaś citraṃ na kasya tanute lalitastamālaḥ //<br />
            utphullapa kajavanaṃ dadarśa vimalaṃ saraḥ /<br />
            sphāṭikaṃ vanadevīnām iva vibhramadarpaṇam //
             <span class="ref">MSS_6637</span></p>
         
         <p id="MSS_6638">
            utphullapadmavadanāṃ dalatkuvalayekṣaṇām /<br />
            bandhūkakamanīyauṣṭhāṃ mandārastabakastanīm //
             <span class="ref">MSS_6638</span></p>
         
         <p id="MSS_6639">
            śirīṣasukumārā gīṃ pañcapuṣpamayīmiva /<br />
            ekameva jagajjaitrīṃ smareṇa vihitāmiṣum //
             <span class="ref">MSS_6639</span></p>
         
         <p id="MSS_6640">
            utphullamānasarasīruhacārumadhya- niryanmadhuvratabharadyutihāriṇībhiḥ /<br />
            rādhāvilocanakaṭākṣaparamparābhir dṛṣṭo haristava sukhāni tanotu kāmam //
             <span class="ref">MSS_6640</span></p>
         
         <p id="MSS_6641">
            utphullaramya sahakāra rasālabandho kūjatpikāvalinivāsa tathā vidhehi /<br />
            guñjadbhramadbhramarakastvayi baddhatṛṣṇo nānyān prayāti picumandakarīravṛkṣān //
             <span class="ref">MSS_6641</span></p>
         
         <p id="MSS_6642">
            utphullasthalanalinīvanādamuṣmād uddhūtaḥ sarasijasaṃbhavah parāgaḥ /<br />
            vātyābhirviyati vivartitaḥ samantād ādhatte kanakamayātapatralakṣmīm //
             <span class="ref">MSS_6642</span></p>
         
         <p id="MSS_6643">
            utphullā navamālikā madayati ghrāṇendriyāhlādinī jātaṃ dhūsarameva kiṃśukatarorāśyāmalaṃ
            jālakam /<br />
            ācinvanti kadambakāni madhunaḥ pāṇḍūni mattālayaḥ strīṇāṃ pīnaghanastaneṣu kaṇavān
            svedaḥ karotyāspadam //
             <span class="ref">MSS_6643</span></p>
         
         <p id="MSS_6644">
            utphullāmalakomalotpaladalaśyāmāya rāmāmanaḥ- kāmāya prathamānanirmalaguṇagrāmāya
            rāmātmane /<br />
            yogārūḍhamunīndramānasasarohaṃsāya saṃsāravi- dhvaṃsāya sphuradojase raghukulottaṃsāya
            puṃse namaḥ //
             <span class="ref">MSS_6644</span></p>
         
         <p id="MSS_6645">
            utphullārjunasarjavāsitavahatpaurastyajhaṃjhāmarut pre kholaskhalitendranīlaśakalasnigdhāmbudaśreṇayaḥ
            /<br />
            dhārāsiktavasuṃdharāsurabhayaḥ prāptāsta evādhunā gharmāmbhovigamāgamavyatikaraśrīvāhino
            vāsarāḥ //
             <span class="ref">MSS_6645</span></p>
         
         <p id="MSS_6646">
            utphullairbakulairlava gamukulaiḥ śephālikākuḍmalair nīlāmbhojakulais tathā vicikilaiḥ
            krāntaṃ ca kāntaṃ ca yat /<br />
            tasmin saurabhadhāmni dāmni kimidaṃ saugandhavandhyaṃ mudhā madhye mugdha kusumbhamumbhasi
            bhaven naivaiṣa yuktaḥ kramaḥ //
             <span class="ref">MSS_6646</span></p>
         
         <p id="MSS_6647">
            utsa ge vā malinavasane saumya nikṣipya vīṇāṃ madgotrā kaṃ viracitapadaṃ geyamudgātukāmā
            /<br />
            tantrīrārdrā nayanasalilaiḥ sārayitvā kathaṃcid bhūyobhūyaḥ svayamapi kṛtāṃ mūrcchanāṃ
            vismarantī //
             <span class="ref">MSS_6647</span></p>
         
         <p id="MSS_6648">
            utsa gaiḥ saikatānāṃ śakuniśatapadanyāsarekhā kitānāṃ jambūṣaṇḍāni nadyo dadhati pariṇamallambilambālakāni
            /<br />
            yattoyāndoladolaḥ pulakayati tanuṃ tīrakastūrikaiṇa- prakrāntagranthiparṇagrasanaparimalotkandharo
            gandhavāhaḥ //
             <span class="ref">MSS_6648</span></p>
         
         <p id="MSS_6649">
            utsannacchadirucchvasadvṛti galadbhitti skhalanmaṇḍali bhrāmyatkuṇḍali hiṇḍadākhu
            khuraliprakrīḍibhekāvali /<br />
            pañcaccarmacaṭaughapakṣatipuṭaprārabdhabhāṃbhāṃkṛti śrīmatsenakulāvataṃsa bhavataḥ
            śatrorivāsmadgṛham //
             <span class="ref">MSS_6649</span></p>
         
         <p id="MSS_6650">
            utsannamāpaṇamamuṃ drakṣyāmo nirmalaiḥ kadā nayanaiḥ /<br />
            cintāmaṇikācakaṇau viparītaguṇāguṇau yatra //
             <span class="ref">MSS_6650</span></p>
         
         <p id="MSS_6651">
            utsanno madhurasti kokilaravairutsannamastyetadapy utsannaṃ malayānilairidamapi prāgeva
            jānīmahe /<br />
            pānthāstuṣyatha tāvataiva kimiti bhrāntā yadi prāṇiti stokenāpi manobhavo vigalatu
            prāṇeṣu śuṣko grahaḥ //
             <span class="ref">MSS_6651</span></p>
         
         <p id="MSS_6652">
            utsara gakalitorukaṭārī- bhājirā uta bhayaṃkarabhālāḥ /<br />
            santu pāyakagaṇā jaya taistvaṃ gāmagoharamilāpa ilāvī //
             <span class="ref">MSS_6652</span></p>
         
         <p id="MSS_6653">
            utsarpaddhūmalekhātviṣi tamasi manāgvisphuli gāyamānair udbhedaistārakāṇāṃ viyati
            parigate paścimāśāmupetā /<br />
            khedenevānatāsu skhaladalirasanāsvabjinīpreyasīṣu prāyaḥ saṃdhyātapāgniṃ viśati dinapatau
            dahyate vāsaraśrīḥ //
             <span class="ref">MSS_6653</span></p>
         
         <p id="MSS_6654">
            utsavādapi nīcānāṃ kalaho'pi sukhāyate /<br />
            kapardakārdhalābhena kuśalo bahu manyate //
             <span class="ref">MSS_6654</span></p>
         
         <p id="MSS_6655">
            utsavādutsavaṃ yānti svargāt svargaṃ sukhāt sukham /<br />
            śraddhadhānāśca dāntāśca dhanāḍhyāḥ śubhakāriṇaḥ //
             <span class="ref">MSS_6655</span></p>
         
         <p id="MSS_6656">
            utsave vyasane prāpte durbhikṣe śatrusaṃkaṭe /<br />
            rājadvāre śmaśāne ca yastiṣṭhati sa bāndhavaḥ //
             <span class="ref">MSS_6656</span></p>
         
         <p id="MSS_6657">
            utsāraṇapriyatayā pariruddhasarva- dvāre gṛhe niranurodhatayā vasantaḥ /<br />
            saṃpallaghūkṛtadhiyo'pratighapravṛtter dhigjānate na rabhasānniyater nipātam //
             <span class="ref">MSS_6657</span></p>
         
         <p id="MSS_6658">
            utsārito hasitadīdhitibhiḥ kapolād ekāvalībhiravadhūta iva stanebhyaḥ /<br />
            a geṣvalabdhaparibhogasukho'ndhakāro gṛhṇāti keśaracanāsu ruṣeva nārīḥ //
             <span class="ref">MSS_6658</span></p>
         
         <p id="MSS_6659">
            utsārya kuntalamapāsya dukūlakūlam unnāmya bāhulatikāmalasāstaruṇyaḥ /<br />
            svedāmbusiktatanavaḥ spṛhayanti yasmai tasmai namaḥ sukṛtine malayānilāya //
             <span class="ref">MSS_6659</span></p>
         
         <p id="MSS_6660">
            utsāhaḥ syādrase hāsye tāle kandukasaṃjñake /<br />
            vaṃśābhivṛddhikṛtpādas trayodaśamitākṣaraḥ /<br />
            laghudvayaṃ virāmāntaṃ tāle kandukasaṃjñake //
             <span class="ref">MSS_6660</span></p>
         
         <p id="MSS_6661">
            utsāhakārakasakhīvacanairvidhāya bhūṣāvidhiṃ kanakagauratarā gakeṣu /<br />
            prāṇeśvarasya sadanāya kṛtaprayāṇā mugdhā tathāpi hṛdi kampabharaṃ bibharti //
             <span class="ref">MSS_6661</span></p>
         
         <p id="MSS_6662">
            utsāhaprabhuśaktibhyāṃ mantraśaktyā ca bhārata /<br />
            upapanno nṛpo yāyād viparītamato'nyathā //
             <span class="ref">MSS_6662</span></p>
         
         <p id="MSS_6663">
            utsāhavantaḥ puruṣā durbalā balinaṃ ripum /<br />
            haniṣyanti hi saṃyātā tathaite pañca kuñjaram //
             <span class="ref">MSS_6663</span></p>
         
         <p id="MSS_6664">
            utsāhavanto hi narā na loke<br />
            sīdanti karmasvatiduṣkareṣu //<br />
            ... ...
             <span class="ref">MSS_6664</span></p>
         
         <p id="MSS_6665">
            utsāhaśaktiyutavikramadhairyarāśir yo vetti goṣpadamivālpataraṃ samudram /<br />
            valmīkaśṛ gasadṛśaṃ ca sadā nagendraṃ lakṣmīḥ svayaṃ tamupayāti na dīnasattvam //
             <span class="ref">MSS_6665</span></p>
         
         <p id="MSS_6666">
            utsāhaśaktihīnatvād vṛddho dīrghāmayas tathā /<br />
            svaireva paribhūyete dvāvapyetāvasaṃśayam //
             <span class="ref">MSS_6666</span></p>
         
         <p id="MSS_6667">
            utsāhasaṃpannamadīrghasūtraṃ kriyāvidhijñaṃ vyasaneṣvasaktam /<br />
            śūraṃ kṛtajñaṃ dṛḍhasauhṛdaṃ ca lakṣmīḥ svayaṃ vāñchati vāsahetoḥ //
             <span class="ref">MSS_6667</span></p>
         
         <p id="MSS_6668">
            utsāhasya prabhormantrasyaivaṃ śaktitrayaṃ jaguḥ /<br />
            ātmanaḥ suhṛdaścaiva tanmitrasyodayās trayaḥ //
             <span class="ref">MSS_6668</span></p>
         
         <p id="MSS_6669">
            utsāhātiśayaṃ vatsa tava bālyaṃ ca paśyataḥ /<br />
            mama harṣaviṣādābhyām ākrantaṃ yugapanmanaḥ //
             <span class="ref">MSS_6669</span></p>
         
         <p id="MSS_6670">
            utsāhitā sakalaśīdhumadena vaktum ardhodite navavadhūravalambitahrīḥ /<br />
            ālījaneṣvanupasaṃhṛtavākyaśeṣā bhartuścakāra saviśeṣakutūhalatvam //
             <span class="ref">MSS_6670</span></p>
         
         <p id="MSS_6671">
            utsāhoñjhitamanasāṃ rājñāṃ parimoṣiṇāṃ jigīṣūṇām /<br />
            nirupāyodvignānāṃ sādhuścarake sadā śakunaḥ //
             <span class="ref">MSS_6671</span></p>
         
         <p id="MSS_6672">
            utsāhoddhatavibhramabhramarakavyāvṛttahārāntara- truṭyatsūtravimuktamauktikabharaḥ
            saktaḥ stanotsa gayoḥ /<br />
            vaktrenducyutasaṃtatāmṛtakaṇākāraścakāra kṣaṇaṃ tasyā nṛttarasaśramoditaghanasvedāmbubimbaśriyam
            //
             <span class="ref">MSS_6672</span></p>
         
         <p id="MSS_6673">
            utsāho balavānārya nāstyutsāhāt paraṃ balam /<br />
            utsāhārambhamātreṇa jāyante sarvasaṃpadaḥ //
             <span class="ref">MSS_6673</span></p>
         
         <p id="MSS_6674">
            utsāho balavānārya nāstyutsāhāt paraṃ balam /<br />
            sotsāhasya hi lokeṣu na kiṃcidapi durlabham //
             <span class="ref">MSS_6674</span></p>
         
         <p id="MSS_6675">
            utsāho ripuvan mitram ālasyaṃ mitravad ripuḥ /<br />
            amṛtaṃ viṣavad vidyā'mṛtavad viṣama ganā //
             <span class="ref">MSS_6675</span></p>
         
         <p id="MSS_6676">
            utsiktaḥ kusumāsavaiḥ kumudinīṃ rājapriyāṃ puṣpiṇīm āli gan niśi nirbhayaṃ paricayaṃ
            kurvan punaḥ pallavaiḥ /<br />
            yāvat pa kajsaurabhasvamakhilaṃ gṛhṇaṃllaghu prasthitas tāvat kalya upasthite marudayaṃ
            viṣvag bhayād dhāvati //
             <span class="ref">MSS_6676</span></p>
         
         <p id="MSS_6677">
            utsiktasya tapaḥparākramanidherasyāgamādekataḥ satsa gapriyatā ca vīrarabhasonmādaśca
            māṃ karṣataḥ /<br />
            vaidehīparirambha eṣa ca muhuścaitanyamāmīlayann ānandī haricandanenduśiśirasnigdho
            ruṇaddhyanyataḥ //
             <span class="ref">MSS_6677</span></p>
         
         <p id="MSS_6678">
            utsīderan prajāḥ sarvā na kuryuḥ karma ced yadi /<br />
            tathā hyetā na vardheran karma ced aphalaṃ bhaved //
             <span class="ref">MSS_6678</span></p>
         
         <p id="MSS_6679">
            utsṛjya kusumaśayanaṃ nalinīdalakalpitastanāvaraṇam /<br />
            kathamātape gamiṣyasi paribādhāpelavaira gaiḥ //
             <span class="ref">MSS_6679</span></p>
         
         <p id="MSS_6680">
            utsṛjya gītamasamāpya vilāsalāsyam a kādapāsya sahasā maṇivallakīṃ ca /<br />
            atyunmanās tadavalokanakautukena vātāyanānyadhiruroha purandhrilokaḥ //<br />
            utsṛjya jalasarvasvaṃ vimalāḥ sitamūrtayaḥ /<br />
            tatyajuścāmbaraṃ meghā vigrahaṃ yogino yathā //
             <span class="ref">MSS_6680</span></p>
         
         <p id="MSS_6681">
            utsṛjya vinivartante jñātayaḥ suhṛdaḥ sutāḥ /<br />
            apuṣpānaphalān vṛkṣān yathā tāta patatriṇaḥ //
             <span class="ref">MSS_6681</span></p>
         
         <p id="MSS_6682">
            utsṛjya sādhuvṛttaṃ kuṭiladhiyā vañcitaḥ paro yena /<br />
            ātmaiva mūḍhamatinā kṛtasukṛto vañcitastena //
             <span class="ref">MSS_6682</span></p>
         
         <p id="MSS_6683">
            utsṛjyāmbudhijāmukhāmbujasukhālokavrataṃ yaścirād devaḥ sevitavān sarojanayano nidrāṃ
            samudrāmbhasi /<br />
            so'pyuttu gabhuja gabhogaśayanājjāgarti yasyotsave so'yaṃ śāradaśītarociṣi camatkāraḥ
            kathaṃ kathyatām //
             <span class="ref">MSS_6683</span></p>
         
         <p id="MSS_6684">
            utsṛṣṭamambujadṛśāmiva mānaratnam ādāya ṣaṭpadatilān madhuvāripūrān /<br />
            puṃskokilasya kalakūjitakaitavena saṃkalpavākyamayamātanute rasālaḥ //
             <span class="ref">MSS_6684</span></p>
         
         <p id="MSS_6685">
            udakaṃ cāgnisaṃsṛṣṭakumbhasa gādyathaiva hi /<br />
            udvegodvartanādauṣṇyaṃ bhajate tadvadeva hi //
             <span class="ref">MSS_6685</span></p>
         
         <p id="MSS_6686">
            a gasa gāt tathā jīvo bhajate prākṛtān guṇān /<br />
            aha kārābhibhūtaḥ san bhinnastebhyo'pi so'vyayaḥ //
             <span class="ref">MSS_6686</span></p>
         
         <p id="MSS_6687">
            udakānalacaurebhyo mūṣakebhyo viśeṣataḥ /<br />
            kaṣṭena likhitaṃ śāstraṃ yatnena paripālayet //
             <span class="ref">MSS_6687</span></p>
         
         <p id="MSS_6688">
            udake sarvabījāni sarvadevā nijeśvare /<br />
            kalatre sarvasaukhyāni sarve dharmā dayāmayāḥ //
             <span class="ref">MSS_6688</span></p>
         
         <p id="MSS_6689">
            udake sarvabījāni sarve devā hutāśane /<br />
            kalatre sarvasaukhyāni sarvadānāni brāhmaṇe //
             <span class="ref">MSS_6689</span></p>
         
         <p id="MSS_6690">
            udakyāpatitamlecchacāṇḍālādyabhibhāṣaṇe /<br />
            mārjāramūṣakasparśe viṇmūtrotsargadarśane //
             <span class="ref">MSS_6690</span></p>
         
         <p id="MSS_6691">
            udagragotāvatagotragauravo mahārajaḥ pūtabhaṭotkaṭacchaṭaḥ /<br />
            svarūpasampattiparāstamanmathaḥ sa lakṣmaṇo lakṣitalakṣaṇojjvalaḥ //
             <span class="ref">MSS_6691</span></p>
         
         <p id="MSS_6692">
            uda mukho vakti bhaṣanniśīthe dvijopapīḍāṃ maraṇaṃ gavāṃ ca /<br />
            kumārikādūṣaṇagarbhapāta- vahnīn niśānte śivadi mukhaḥ syāt //
             <span class="ref">MSS_6692</span></p>
         
         <p id="MSS_6693">
            udañcatkāverīlahariṣu pariṣva gara ge luṭhantaḥ kuhūkaṇṭhīkaṇṭhīravaravalavatrāsitaproṣitebhāḥ
            /<br />
            amī caitre maitrāvaruṇi taruṇīkelika kellimallī- caladvallīhallīsakasurabhayaścaṇḍi
            cañcanti vātāḥ //
             <span class="ref">MSS_6693</span></p>
         
         <p id="MSS_6694">
            udañcatkvaṇaddhuṃkṛtikvāṇacañcan- maṇīmekhalādāmadṛpyannitambā /<br />
            kṛpāpā gamā galyapaṭṭābhiṣekair jaganma galaṃ jvālapā naḥ sahāyaḥ //
             <span class="ref">MSS_6694</span></p>
         
         <p id="MSS_6695">
            udañcadgharmāṃśudyutiparicayonnidrabisinī- ghanāmodāhūtabhramarabharajha kāramadhurām
            /<br />
            apaśyatkāsāraśriyamamṛtavartipraṇayinīṃ sukhaṃ jīvatyandhūdaravivaravarti plavakulam
            //
             <span class="ref">MSS_6695</span></p>
         
         <p id="MSS_6696">
            udañcadvakṣojadvayataṭabharakṣobhitakaṭi sphuraddṛgbhyāṃ mandīkṛtavilasadindīvarayugam
            /<br />
            samudyadbhrūbha gaṃ pravihitadhanurbha gamaniśaṃ vayastat padmākṣyāḥ kathamiva mano
            na vyathayatu //
             <span class="ref">MSS_6696</span></p>
         
         <p id="MSS_6697">
            udañcantāṃ vāco madhurimadhurīṇāḥ khalu na me na cāpyujjṛmbhantāṃ navabhaṇitayo bha
            gisubhagāḥ /<br />
            kṣaṇaṃ stotravyājādapi yadi bhavantaṃ hṛdi naye tadātmā pāvitryaṃ niyatamiyataivāñcati
            mama //
             <span class="ref">MSS_6697</span></p>
         
         <p id="MSS_6698">
            udañcanmañjīradhvanimilitakāñcīkalaravaṃ milindālīguñjāravasubhagaśiñjānavalayam /<br />
            galanmuktādāmastanavinihitasvedakaṇikaṃ rataṃ dhanyaṃ manye caladalakamindīvaradṛśaḥ
            //
             <span class="ref">MSS_6698</span></p>
         
         <p id="MSS_6699">
            udañcaya dṛgañcalaṃ calatu cañcarīkoccayaḥ prapañcaya vacaḥsudhā śravaṇapālimāli gatu
            /<br />
            bhruvaṃ naṭaya nāgari tyajatu manmathaḥ kārmukaṃ mukhaṃ ca kuru saṃmukhaṃ vrajatu
            lāghavaṃ candramāḥ //
             <span class="ref">MSS_6699</span></p>
         
         <p id="MSS_6700">
            udañcaya dṛgañcalaṃ racaya ma galaṃ sarvataś cirāya samupāgataḥ purata eṣa te vallabhaḥ
            /<br />
            iti priyagirā śrutīpulakadanture kurvatī prakaśayati no dṛśau priyasakhī mṛṣāśa kayā
            //
             <span class="ref">MSS_6700</span></p>
         
         <p id="MSS_6701">
            udadhiravadhirurvyāstaṃ hanūmāṃstatāra niravadhi gaganaṃ cettvāṇḍakośe vilīnam /<br />
            iti parimitimanto bhānti sarve'pi bhāvāḥ sa tu niravadhirekaḥ sajjanānāṃ vivekaḥ //
             <span class="ref">MSS_6701</span></p>
         
         <p id="MSS_6702">
            udadheriva ratnāni tejāṃsīva vivasvataḥ /<br />
            stutibhyo vyatiricyante dūrāṇi caritāni te //
             <span class="ref">MSS_6702</span></p>
         
         <p id="MSS_6703">
            udanvacchinnā bhūḥ sa ca nidhirapāṃ yojanaśataṃ sadā pānthaḥ pūṣā gaganaparimāṇaṃ
            kalayati /<br />
            iti prāyo bhāvāḥ sphuradavadhimudrāmukulitāḥ satāṃ prajñonmeṣaḥ punarayamasīmā vijayate
            //
             <span class="ref">MSS_6703</span></p>
         
         <p id="MSS_6704">
            udanvāniva yo'kṣobhyo jñāyate saṃśritaiḥ prabhuḥ /<br />
            kā hrīstato'nyā so'nyairyat teṣāmagre'bhibhūyate //
             <span class="ref">MSS_6704</span></p>
         
         <p id="MSS_6705">
            udamajji kaiṭabhajitaḥ śayanād apanidrapāṇḍurasarojarucā /<br />
            prathamaprabuddhanadarājasutā- vadanenduneva tuhinadyutinā //
             <span class="ref">MSS_6705</span></p>
         
         <p id="MSS_6706">
            udayaṃ prāpya tīkṣṇatvād duṣprekṣyatvamupeyuṣaḥ /<br />
            pādāntike vasumato na hi mānī niṣīdati //
             <span class="ref">MSS_6706</span></p>
         
         <p id="MSS_6707">
            udayaṃ saṃhatā eva saṃhatā eva ca kṣayam /<br />
            prayāntaḥ spṛhaṇīyatvaṃ tantriṇaḥ kasya nāgaman //
             <span class="ref">MSS_6707</span></p>
         
         <p id="MSS_6708">
            udayagirigatāyāṃ prākprabhāpāṇḍutāyām anusarati niśīthe śṛ gamastācalasya /<br />
            jayati kimapi tejaḥ sāṃprataṃ vyomamadhye salilamiva vibhinnaṃ jāhnavaṃ yāmunaṃ ca
            //
             <span class="ref">MSS_6708</span></p>
         
         <p id="MSS_6709">
            udayagiritaṭasthaḥ padminīrbodhayitvā mṛdutarakiraṇāgraistāḥ svayaṃ copabhujya /<br />
            malinamadhupasa gāt tāsu saṃjātakopaḥ kṛtarudhiravirocirbhānurastaṃ prayātaḥ //
             <span class="ref">MSS_6709</span></p>
         
         <p id="MSS_6710">
            udayagiriśiraḥstho nidrayā mūḍhametaj jagadagadamaśeṣaṃ nirmimīte'niśaṃ yaḥ /<br />
            amitatamitamisroddāmadāridryahāri- prasṛmarakiraṇaughaḥ syānmude vaḥ sa devaḥ //
             <span class="ref">MSS_6710</span></p>
         
         <p id="MSS_6711">
            udayagūḍhaśaśā kamarīcibhis tamasi dūramitaḥ pratisārite /<br />
            alakasaṃyamanādiva locane harati me harivāhanadi mukham //
             <span class="ref">MSS_6711</span></p>
         
         <p id="MSS_6712">
            udayataṭāntaritamiyaṃ prācī sūcayati di niśānātham /<br />
            paripāṇḍunā mukhena priyamiva hṛdayasthitaṃ ramaṇī //
             <span class="ref">MSS_6712</span></p>
         
         <p id="MSS_6713">
            udayati kalamandraiḥ kaṇṭhatālairalīnāṃ kumudamukulakeṣu vyañjayanna gahārān /<br />
            madamukharacakorītoyakarmāntiko'yaṃ tuhinaruciradhāmā dakṣiṇaṃ lokacakṣuḥ //
             <span class="ref">MSS_6713</span></p>
         
         <p id="MSS_6714">
            udayati taḍiccitraṃ mitraṃ rateḥ kamaladvayī kusumitanavastambhe rambhe vidhāya tanoradhaḥ
            /<br />
            taḍiti valati vyoma vyomāśrayaṃ ca giridvayaṃ giriparisare kambuḥ kambau kalānidhimaṇḍalam
            //
             <span class="ref">MSS_6714</span></p>
         
         <p id="MSS_6715">
            udayati tapane'pi cet tamisraṃ vada kuta eva dinakṣapāvivekaḥ /<br />
            bhagavati yadi karma durnivāryaṃ tava caraṇasmaraṇena sādhyate kim //
             <span class="ref">MSS_6715</span></p>
         
         <p id="MSS_6716">
            udayati taruṇimataraṇī śaiśavaśaśini praśāntimāyāte /<br />
            kucacakravākayugalaṃ taruṇitaṭinyāṃ mitho milati //
             <span class="ref">MSS_6716</span></p>
         
         <p id="MSS_6717">
            udayati navanītapiṇḍapāṇḍuḥ kumudavanānyavaghaṭṭayan karāgraiḥ /<br />
            udayagiritaṭasphuṭāṭṭahāso rajanivadhūmukhadarpaṇaḥ śaśā kaḥ //
             <span class="ref">MSS_6717</span></p>
         
         <p id="MSS_6718">
            udayati yadi bhānuḥ paścime digvibhāge pracalati yadi meruḥ śītatām yāti vahniḥ /<br />
            vikasati yadi padmaṃ parvatāgre śilāyāṃ na bhavati punaruktaṃ bhāṣitaṃ sajjanānām
            //
             <span class="ref">MSS_6718</span></p>
         
         <p id="MSS_6719">
            udayati vitatordhvaraśmirajjā- vahimarucau himadhāmni yāti cāstam /<br />
            vahati girirayaṃ vilambighaṇṭā- dvayaparivāritavāraṇendralīlām //
             <span class="ref">MSS_6719</span></p>
         
         <p id="MSS_6720">
            udayati hi śaśā kaḥ kāminīgaṇḍapāṇḍur grahagaṇaparivāro rājamārgapradīpaḥ /<br />
            timiranikaramadhye raśmayo yasya gaurāḥ srutajala iva pa ke kṣīradhārāḥ patanti //
             <span class="ref">MSS_6720</span></p>
         
         <p id="MSS_6721">
            udayati hṛdi yasya naiva lajjā na ca karuṇā na ca ko'pi bhītileśaḥ /<br />
            bakulamukulakośakomalāṃ māṃ punarapi tasya kare na pātayethāḥ //
             <span class="ref">MSS_6721</span></p>
         
         <p id="MSS_6722">
            udayadudayadīkṣaṇāya patyuś capaladṛśastrapayā nirudhyamānam /<br />
            mana iva kṛpaṇasya dānakāle kati na tatāna gatāgatāni cakṣuḥ //
             <span class="ref">MSS_6722</span></p>
         
         <p id="MSS_6723">
            udayantu nāma meghā bhavatu niśā varṣamavirataṃ patatu /<br />
            gaṇayāmi naiva sarvaṃ dayitābhimukhena hṛdayena //
             <span class="ref">MSS_6723</span></p>
         
         <p id="MSS_6724">
            udayanneṣa savitā padmeṣvarpayati śriyam /<br />
            vibhāvayitumṛddhīnāṃ phalaṃ suhṛdanugraham //
             <span class="ref">MSS_6724</span></p>
         
         <p id="MSS_6725">
            udayaprabhasūrīndraḥ prathitaḥ pratibhodayaḥ /<br />
            nānādivyaprabandhānāṃ nirmātāyaṃ virājate //
             <span class="ref">MSS_6725</span></p>
         
         <p id="MSS_6726">
            udayaprabhasūrīndre prakāśayati bhūtalam /<br />
            apare vibudhāḥ sarve niṣprabhā iva sarvataḥ //
             <span class="ref">MSS_6726</span></p>
         
         <p id="MSS_6727">
            udayamayate di mālinyaṃ nirākurutetarāṃ nayati nidhanaṃ nidrāmudrāṃ pravartayati kriyāḥ
            /<br />
            racayatitarāṃ svairācārapravartanakartanaṃ bata bata lasattejaḥpuñjo vibhāti vibhākaraḥ
            //
             <span class="ref">MSS_6727</span></p>
         
         <p id="MSS_6728">
            udayamuditadīptiryāti yaḥ saṃgatau me patati na varaminduḥ so'parāmeṣa gatvā /<br />
            smitaruciriva sadyaḥ sābhyasūyaṃ prabheti sphurati viśadameṣā pūrvakāṣṭhā ganāyāḥ
            //
             <span class="ref">MSS_6728</span></p>
         
         <p id="MSS_6729">
            udayaśikhariśṛ gaprā gaṇeṣveṣa ri gan sakamalamukhahāsaṃ vīkṣitaḥ padminībhiḥ /<br />
            vitatamṛdukarāgraḥ śabdayantyā vayobhiḥ paripatati divo' ke helayā bālasūryaḥ //
             <span class="ref">MSS_6729</span></p>
         
         <p id="MSS_6730">
            udayasiṃha dharādhipatau tvayi sphurati kiṃ raviṇā vidhunāpi vā /<br />
            svamahasā hi vikāśayase jagat svayaśasā ca suśītalayasyapi //
             <span class="ref">MSS_6730</span></p>
         
         <p id="MSS_6731">
            udayasthaḥ sahasrāṃśur dṛṣṭerāyāti gamyatām /<br />
            atiriktaṃ kadā kaṃ vā la ghayanti na yoṣitaḥ //
             <span class="ref">MSS_6731</span></p>
         
         <p id="MSS_6732">
            udayādreruḍḍīno dinaṃ bhramitvā pata go'yam /<br />
            adya pradoṣasamaye vaḍavājvalane juhoti dehaṃ svam //
             <span class="ref">MSS_6732</span></p>
         
         <p id="MSS_6733">
            udayāstau mūlākhyau uttarayāmyau dhruvanivāsanāmānau /<br />
            nairṛtavāyavyau ca prayāṇacarakāhvayau teṣām //
             <span class="ref">MSS_6733</span></p>
         
         <p id="MSS_6734">
            udaye savitārakto raktaścāstamaye tathā /<br />
            saṃpattau ca vipattau ca mahatāmekarūpatā //
             <span class="ref">MSS_6734</span></p>
         
         <p id="MSS_6735">
            udaraṃ natamadhyapṛṣṭhatā- sphuṭada guṣṭhapadena muṣṭinā /<br />
            catura gulamadhyanirgata- trivalibhrāji kṛtaṃ damasvasuḥ //
             <span class="ref">MSS_6735</span></p>
         
         <p id="MSS_6736">
            udaraṃ parimāti muṣṭinā kutukī ko'pi damasvasuḥ kimu /<br />
            dhṛtataccatura gulīva yad valibhirbhāti sahemakāñcibhiḥ //
             <span class="ref">MSS_6736</span></p>
         
         <p id="MSS_6737">
            udara eva dhṛtaḥ kimudanvatā na viṣamo vaḍavānalavad vidhuḥ /<br />
            viṣavadujjhitamapyamunā na sa smaraharaḥ kimamuṃ bubhuje vibhuḥ //
             <span class="ref">MSS_6737</span></p>
         
         <p id="MSS_6738">
            udaradarīyaṃ gahanā yadgatamakhilaṃ vilīyate kvacana /<br />
            ekā tatra ca bhujagī vilāpayati kaṃ na sā duṣṭā //
             <span class="ref">MSS_6738</span></p>
         
         <p id="MSS_6739">
            udaradvayabharaṇabhayād ardhā gāhitadāraḥ /<br />
            yadi naivaṃ tasya sutaḥ kathamadyāpi kumāraḥ //
             <span class="ref">MSS_6739</span></p>
         
         <p id="MSS_6740">
            udarambharitā loke tavaiva nānyasya duḥśakā dṛṣṭā /<br />
            utsṛṣṭapurīṣamapi svādūkurvan varāha yad bhu kṣe //
             <span class="ref">MSS_6740</span></p>
         
         <p id="MSS_6741">
            udarasyedamaṇutvaṃ sahajagurutvaṃ yadi nedaṃ hṛdayasya /<br />
            svārthe kathamalasatvaṃ kathamanusatvaṃ hitakaraṇe matirasya //
             <span class="ref">MSS_6741</span></p>
         
         <p id="MSS_6742">
            udarārthaṃ na yatkiṃcin niṣeveta kadācana /<br />
            na haṃso varṇasāmye'pi bakavan matsyabhug yataḥ //
             <span class="ref">MSS_6742</span></p>
         
         <p id="MSS_6743">
            udarkabhūtimicchadbhiḥ sadbhiḥ khalu na dṛśyate /<br />
            caturthīcandralekheva parastrībhālapaṭṭikā //
             <span class="ref">MSS_6743</span></p>
         
         <p id="MSS_6744">
            udasya dhairyaṃ dayitena sādaraṃ prasāditāyāḥ karavārivāritam /<br />
            mukhaṃ nimīlannayanaṃ natabhruvaḥ śriyaṃ sapatnīvadanādivādade //
             <span class="ref">MSS_6744</span></p>
         
         <p id="MSS_6745">
            udasyoccaiḥ pucchaṃ śirasi nihitaṃ jīrṇajaṭile yadṛcchāvyāpannadvipapiśitaleśāḥ kavalitāḥ
            /<br />
            guhāgarbhe śūnye suciramuṣitaṃ jambuka sakhe tadetat kim kurmo yadasi na gataḥ siṃhasamatām
            //
             <span class="ref">MSS_6745</span></p>
         
         <p id="MSS_6746">
            udāyudho yāvadahaṃ tāvadanyaiḥ kimāyudhaiḥ /<br />
            yadvā na siddhamastreṇa mama tat kena setsyati //
             <span class="ref">MSS_6746</span></p>
         
         <p id="MSS_6747">
            udāracaritāt tyāgī yācitaḥ kṛpaṇo'dhikaḥ /<br />
            eko dhanaṃ tataḥ prāṇān anyaḥ prāṇāṃs tato dhanam //
             <span class="ref">MSS_6747</span></p>
         
         <p id="MSS_6748">
            udārasya tṛṇaṃ vittaṃ śūrasya maraṇaṃ trṇam /<br />
            viraktasya tṛṇaṃ bhāryā niḥspṛhasya tṛṇaṃ jagat //
             <span class="ref">MSS_6748</span></p>
         
         <p id="MSS_6749">
            udārāṃs tvadṛte nānyān prapaśyāmyayi pārvati /<br />
            śrīrāmabhaktimāṇikyam adeyamapi dehi me //
             <span class="ref">MSS_6749</span></p>
         
         <p id="MSS_6750">
            udārairmandārai racitaśikharaṃ candraśikharaṃ samabhyarcya premṇā vipulapulakālaṃkṛtatanuḥ
            /<br />
            kadā gandhābandhapramadamuditoddāmamadhupa- sphuradguñjāgarbhairvibhumabhibhajeyaṃ
            nutipadaiḥ //
             <span class="ref">MSS_6750</span></p>
         
         <p id="MSS_6751">
            udāsīnālīnāmapi vacasi līnātanulasat trapādhīnā dīnālapanapadavīnāyakadhṛtā /<br />
            kavīnāmāsīnā hṛdi kumudinīnāthavadanā navīnā mīnākṣī vyathayati munīnāmapi manaḥ //
             <span class="ref">MSS_6751</span></p>
         
         <p id="MSS_6752">
            udāsīno devo madanamathanaḥ sajjanakule kalikrīḍāsaktaḥ kṛtaparijanaḥ prākṛtajanaḥ
            /<br />
            iyaṃ mlecchākrāntā tridaśataṭinī cobhayataṭe kathaṃ bhrātaḥ sthātā kathaya sukṛtin
            kutra vibhayaḥ //
             <span class="ref">MSS_6752</span></p>
         
         <p id="MSS_6753">
            udāharaṇamāśīḥṣu prathame te manasvinām /<br />
            śuṣke'śanirivāmarṣo yairarātiṣu pātyate //
             <span class="ref">MSS_6753</span></p>
         
         <p id="MSS_6754">
            uditaṃ priyāṃ prati sahārdamiti śradadhīyata priyatamena vacaḥ /<br />
            vidite gite hi pura eva jane sapadīritāḥ khalu laganti giraḥ //
             <span class="ref">MSS_6754</span></p>
         
         <p id="MSS_6755">
            uditaṃ maṇḍalamindo ruditaṃ sadyo viyogivargeṇa /<br />
            muditaṃ ca sakalalalanā- cūḍāmaṇiśāsanena madanena //
             <span class="ref">MSS_6755</span></p>
         
         <p id="MSS_6756">
            uditaḥ samayaḥ śrayate'stamayaṃ kṛtakaṃ sakalaṃ labhate vilayam /<br />
            sakalāni phalāni patanti taroḥ sakalā jaladhiṃ samupaiti nadī //
             <span class="ref">MSS_6756</span></p>
         
         <p id="MSS_6757">
            uditamudito hanti dhvāntaṃ sahasrakaraḥ karair nihatanihitaṃ bhūyo bhūyastamaḥ parijṛmbhate
            /<br />
            viramati tamo nedaṃ nāyaṃ niṣīdati bhānumān na khalu vikasadvairā dhīrāḥ kathaṃcidudāsate
            //
             <span class="ref">MSS_6757</span></p>
         
         <p id="MSS_6758">
            uditavati dvijarāje kasya na hṛdaye mudaḥ padaṃ dadhati /<br />
            saṃkucasi kamala yadayaṃ hara hara vāmo vidhirbhavataḥ //
             <span class="ref">MSS_6758</span></p>
         
         <p id="MSS_6759">
            uditavati parasmin pratyaye śāstrayonau gatavati vilayaṃ ca prākṛte'tiprapañce /<br />
            sapadi padamudītaṃ kevalaḥ pratyayo yas tadiyaditi ca vaktuṃ kaḥ kṣamaḥ paṇḍito'pi
            //
             <span class="ref">MSS_6759</span></p>
         
         <p id="MSS_6760">
            udite dṛṣṭisukhe tvayi śaśinīva bhavanti candrakāntāni /<br />
            vadanānyarinārīṇām aviralajalabinduvarṣīṇi //
             <span class="ref">MSS_6760</span></p>
         
         <p id="MSS_6761">
            udite'pi tavāvanīndra tejas tapane sphāragabhastibhārabhāji /<br />
            tava vairinṛpāyaśastamāṃsi sphuradujjṛmbhitamācaranti citram //
             <span class="ref">MSS_6761</span></p>
         
         <p id="MSS_6762">
            udite bhāskare lakṣyaṃ paścimāyāṃ niveśayet /<br />
            aparāhṇe ca kartavyaṃ lakṣyaṃ pūrvadigāśritam //
             <span class="ref">MSS_6762</span></p>
         
         <p id="MSS_6763">
            uditairanyapuṣṭānām ārutairme hataṃ manaḥ /<br />
            uditairapi te dūti mārutairapi dakṣiṇaiḥ //
             <span class="ref">MSS_6763</span></p>
         
         <p id="MSS_6764">
            udito'pi tuhinagahane gaganaprānte na dīpyate tapanaḥ /<br />
            kaṭhinaghṛtapūrapūrṇe śarāvaśirasi pradīpa iva //
             <span class="ref">MSS_6764</span></p>
         
         <p id="MSS_6765">
            uditorusādamativepathumat sudṛśo'bhibhartṛ vidhuraṃ trapayā /<br />
            vapurādarātiśayaśaṃsi punaḥ pratipattimūḍhamapi bāḍhamabhūt //
             <span class="ref">MSS_6765</span></p>
         
         <p id="MSS_6766">
            udīcyāṃ sasyaniṣpattir yāmyāṃ niṣpattināśanam /<br />
            gṛhānnirgacchatāṃ vame śubhaṃ kṣetre ca dakṣiṇam //
             <span class="ref">MSS_6766</span></p>
         
         <p id="MSS_6767">
            udīrito'rthaḥ paśunāpi gṛhyate hayāśca nāgāśca vahanti coditāḥ /<br />
            anuktamapyūhati paṇḍito janaḥ pare gitajñāna phalā hi buddhayaḥ //
             <span class="ref">MSS_6767</span></p>
         
         <p id="MSS_6768">
            udīrṇamanaso yodha vāhanāni ca bhārata /<br />
            yasyāṃ bhavanti senāyāṃ dhruvaṃ tasyāṃ jayo bhavet //
             <span class="ref">MSS_6768</span></p>
         
         <p id="MSS_6769">
            udīryamāṇe'pi ca sāntvavāde mānāpanodo nahi rādhikāyāḥ /<br />
            māno'stu te yadyaparādhikaḥ syāṃ svapne'pi naivāsmyaparādhiko'ham //
             <span class="ref">MSS_6769</span></p>
         
         <p id="MSS_6770">
            udumbaradrumānaṣṭau ropayet svayameva yaḥ /<br />
            prerayed ropaṇāyāpi candraloke sa modate //
             <span class="ref">MSS_6770</span></p>
         
         <p id="MSS_6771">
            udumbaraphalānīva brahmāṇḍānyatti yaḥ sadā /<br />
            sarvagarvāpahaḥ kālas tasya ke maśakā vayam //
             <span class="ref">MSS_6771</span></p>
         
         <p id="MSS_6772">
            udeti ghanamaṇḍalī naṭati nīlakaṇṭhāvalī taḍid valati sarvato vahati ketakīmārutaḥ
            /<br />
            tathāpi yadi nāgataḥ sa sakhi tatra manye'dhunā dadhāti makaradhvajas truṭitaśiñjinīkaṃ
            dhanuḥ //
             <span class="ref">MSS_6772</span></p>
         
         <p id="MSS_6773">
            udeti pūrvaṃ kusumaṃ tataḥ phalaṃ ghanodayaḥ prāk tadanantaraṃ payaḥ /<br />
            nimittanaimittikayorayaṃ kramas tava prasādasya purastu saṃpadaḥ //
             <span class="ref">MSS_6773</span></p>
         
         <p id="MSS_6774">
            udeti yasyāṃ na niśākaro ripus tithirnu kā puṇyavatībhirāpyate /<br />
            itīva duṣṭyā paridevite muhuḥ kuhūkuhūrityalamāha kokilaḥ //
             <span class="ref">MSS_6774</span></p>
         
         <p id="MSS_6775">
            udeti savitā tāmras tāmra evāstameti ca /<br />
            saṃpattau ca vipattau ca mahatāmekarūpatā //
             <span class="ref">MSS_6775</span></p>
         
         <p id="MSS_6776">
            udetumatyajannīhāṃ rājasu dvādaśasvapi /<br />
            jigīṣureko dinakṛd ādityeṣviva kalpate //
             <span class="ref">MSS_6776</span></p>
         
         <p id="MSS_6777">
            udeṣyatpīyūṣadyutirucikaṇārdrāḥ śaśimaṇi- sthalīnāṃ panthāno ghanacaraṇalākṣālipibhṛtaḥ
            /<br />
            cakorairuḍḍīnairjhaṭiti kṛtaśa kāḥ pratipadaṃ parāñcaḥ saṃcārānavinayavatīnāṃ vivṛṇute
            //
             <span class="ref">MSS_6777</span></p>
         
         <p id="MSS_6778">
            udgacchatyalijha kṛtiḥ smaradhanurjyāmañjuguñjāravair niryātā viṣaliptabhalliviṣamāḥ
            kaṃkelliphullacchaṭāḥ /<br />
            re saṃpratyapavitramatra pathikāḥ sārambhamujjṛmbhate cūto dūta ivāntakasya kalikājālasphuratpallavaḥ
            //
             <span class="ref">MSS_6778</span></p>
         
         <p id="MSS_6779">
            udgatā mathanakṣobhāt phenarājiḥ payodadheḥ /<br />
            tārakāvalirityajñair iyaṃ sakhi nivedyate //
             <span class="ref">MSS_6779</span></p>
         
         <p id="MSS_6780">
            udgatendumavibhinnatamisrāṃ paśyati sma rajanīmavitṛptaḥ /<br />
            vyaṃśukasphuṭamukhīmatijihmāṃ vrīḍayā navavadhūmiva lokaḥ //
             <span class="ref">MSS_6780</span></p>
         
         <p id="MSS_6781">
            udgamanopaniveśana- śayanaparāvṛttivalanacalaneṣu /<br />
            aniśaṃ sa mohayati māṃ hṛllagnaḥ śvāsa iva dayitaḥ //
             <span class="ref">MSS_6781</span></p>
         
         <p id="MSS_6782">
            udgarjajjalakuñjarendrarabhasāsphālānubandhoddhataḥ sarvāḥ parvatakandarodarabhuvaḥ
            kurvan pratidhvāninīḥ /<br />
            uccairuccarati dhvaniḥ śrutipathonmāthī yathāyaṃ tathā prāyaḥ pre khadasaṃkhyaśa khavalayā
            veleyamāgacchati //
             <span class="ref">MSS_6782</span></p>
         
         <p id="MSS_6783">
            udgarjan kuṭilas taṭāśrayatarupronmūlanoḍḍāmaro mā garvīḥ saritaḥ pravāha jaladhiṃ
            prakṣobhayāmīti bhoḥ /<br />
            svāṃ sattāṃ yadi vāñchasi bhrama maruṣvevāssva tatraiva vā dūre vāḍavavahniratra tu
            mahāsattvairviśan pīyate //
             <span class="ref">MSS_6783</span></p>
         
         <p id="MSS_6784">
            udgarbhahūṇataruṇīramaṇopamarda- bhugnonnatistananiveśanibhaṃ himāṃśoḥ /<br />
            bimbaṃ kaṭhorabisakāṇḍakaḍāragaurair viṣṇoḥ padaṃ prathamamagrakarairvyanakti //
             <span class="ref">MSS_6784</span></p>
         
         <p id="MSS_6785">
            udgṛhya vīṭīgrathanaṃ natabhrūr ācchādya vakṣaḥsthalamañcalena /<br />
            uttārayantī niviḍaṃ nicolaṃ manobhavasyāpi mano minoti //
             <span class="ref">MSS_6785</span></p>
         
         <p id="MSS_6786">
            udgrāhaścānyadhātuḥ syād dhruvakaścānyadhātukaḥ /<br />
            melāpako'nyadhātuḥ syād ābhogaścānyadhātukaḥ /<br />
            caturdhātukametaddhi rūpakaṃ kīrtyate budhaiḥ //
             <span class="ref">MSS_6786</span></p>
         
         <p id="MSS_6787">
            udgrāhasyādyakhaṇḍe ca nyāsaḥ sa dhruvako mataḥ /<br />
            evaṃ hi ṣaṭpadaḥ prokta uttamo dhruvako budhaiḥ //
             <span class="ref">MSS_6787</span></p>
         
         <p id="MSS_6788">
            udgrāho dhrupadaśca syād ābhogastadanantaram /<br />
            niyamas trividho jñeyo maṇṭhakasya vicakṣaṇaiḥ //
             <span class="ref">MSS_6788</span></p>
         
         <p id="MSS_6789">
            udgrīvaṃ khalu vīkṣitaṃ vapuridaṃ lajjālasaṃ yattadā gacchantyāḥ sakhisaṃnidhau kimapi
            yannirvarṇakaṃ bhāṣitam /<br />
            he prāṇā viraheṇa yāta kimidaṃ nairghṛṇyamālambitaṃ tat smṛtvā yadi yuktamāsitumaho
            yūyaṃ pramāṇaṃ mama //
             <span class="ref">MSS_6789</span></p>
         
         <p id="MSS_6790">
            udgrīvastimitekṣanastata itaḥ paśyan nilīya sthitaṃ pādodghṛṣṭiparasparapratibhayabhrāntaṃ
            calatpakṣatiḥ /<br />
            drāktroṭīpurakoṭikuṇṭhitarayaṃ prāktiryagūrdhvīkṛtaṃ garbhāntaḥpraṇayīcakāra śapharaṃ
            kāsāracārī bakaḥ //
             <span class="ref">MSS_6790</span></p>
         
         <p id="MSS_6791">
            udgrīvā vivṛtāruṇāsyakuharāstṛṣṇācalattālavaḥ pakṣāsaṃbhavavepamānatanavaḥ proḍḍīya
            kiṃcid bhuvaḥ /<br />
            anyonyākramiṇaḥ śarāriśiśavaḥ prātarnadīrodhasi prāleyāmbu pibanti vīraṇadaladroṇīpraṇālasrutam
            //
             <span class="ref">MSS_6791</span></p>
         
         <p id="MSS_6792">
            udghātayed dakṣiṇamakṣi yakṣo hastena mṛdnātyatha dakṣiṇena /<br />
            yasyābhiṣeke sa bhavet svaśaktyā kṣitīśalakṣekṣitapādapadmaḥ //
             <span class="ref">MSS_6792</span></p>
         
         <p id="MSS_6793">
            udghāṭitanavadvāre pañjare vihago'nilaḥ /<br />
            yat tiṣṭhati tadāścāryaṃ prayāṇe vismayaḥ kutaḥ //
             <span class="ref">MSS_6793</span></p>
         
         <p id="MSS_6794">
            udghāṭya ced dakṣiṇamakṣi līḍhe nābhiṃ svakīyāmathavādhirūḍhaḥ /<br />
            śete gṛhasyopari jāgarūkas tadāmbudo'mbu kṣipati prabhūtam //
             <span class="ref">MSS_6794</span></p>
         
         <p id="MSS_6795">
            udghāṭya yogakalayā hṛdayābjakośaṃ dhanyaiścirādapi yathāruci gṛhyamāṇaḥ /<br />
            yaḥ prasphuratyavirataṃ paripūrṇarūpaḥ śreyaḥ sa me diśatu śāśvatikaṃ mukundaḥ //
             <span class="ref">MSS_6795</span></p>
         
         <p id="MSS_6796">
            uddaṇḍakokanadakomalakośakāntiḥ kāntākacagrahaṇakaṇṭakitaprakoṣṭhaḥ /<br />
            mitradvijātiripuvargavilāsinīnāṃ saṃmānadānabhayabhogakaraḥ karaste //
             <span class="ref">MSS_6796</span></p>
         
         <p id="MSS_6797">
            uddaṇḍe bhujadaṇḍe tava kodaṇḍe parisphurati /<br />
            arimaṇḍalaravimaṇḍala- rambhākucamaṇḍalāni vepante //
             <span class="ref">MSS_6797</span></p>
         
         <p id="MSS_6798">
            uddāmajvaladaṃśumālikiraṇavyarthātirekādiva cchāyāḥ saṃprati yānti piṇḍapadavīṃ mūleṣu
            bhūmīruhām /<br />
            kiṃ caitad danujādhirājayuvatīvargāvagāhotsarat- kṣobhoḍḍīnavihaṃgamaṇḍalakṛtālīkātap
            atraṃ saraḥ //
             <span class="ref">MSS_6798</span></p>
         
         <p id="MSS_6799">
            uddāmadakṣiṇamarudbharacālitābhiḥ śākhābhirākulataraṃ rutavāraṇāya /<br />
            mā meti kokilakulaṃ vadatīva vṛkṣaḥ straiṇaṃ viyogavidhuraṃ kṛpayā vilokya //
             <span class="ref">MSS_6799</span></p>
         
         <p id="MSS_6800">
            uddāmadantarucipallavitārdhacandra- jyotsnānipītatimiraprasaroparodhaḥ /<br />
            śreyāṃsi vo diśatu tāṇḍavitasya śambhor ambhodharāvalighanadhvaniraṭṭahāsaḥ //
             <span class="ref">MSS_6800</span></p>
         
         <p id="MSS_6801">
            uddāmadānadvipavṛndabṛṃhitair nitāntamuttu gaturaṃgaheṣitaiḥ /<br />
            caladghanasyandananeminiḥsvanair abhūn nirucchvāsamivākulaṃ jagat //
             <span class="ref">MSS_6801</span></p>
         
         <p id="MSS_6802">
            uddāmadigdviradacañcalakarṇapūra- gaṇḍasthaloccaladalistabakākṛtīni /<br />
            mīlannabhāṃsi mṛganābhisamānabhāṃsi dikkandareṣu vilasantitamāṃ tamāṃsi //
             <span class="ref">MSS_6802</span></p>
         
         <p id="MSS_6803">
            uddāmadyumaṇidyutivyatikaraprakrīḍadarkopala- jvālājālajaṭālajā galataṭīniṣkūjakoyaṣṭayaḥ
            /<br />
            bhaumoṣmaplavamānasūrakiraṇakrūraprakāśā dṛśor āyuḥkarma samāpayanti dhigamūrmadhye'hni
            śūnyā diśaḥ //
             <span class="ref">MSS_6803</span></p>
         
         <p id="MSS_6804">
            uddāmadrumabha gabhīmadaśano yenābhyaghāni dvipaḥ so'yaṃ vañcakaceṣṭitais tyajati
            kiṃ pañcānanaḥ kānanam /<br />
            tat prītirnna kṛtiḥ samaṃ na samaraṃ kṣāntirmanoglānaye śreyānityayamasya mānanidhino
            yat kānanopakramaḥ //
             <span class="ref">MSS_6804</span></p>
         
         <p id="MSS_6805">
            uddāmadviradāvalūnabisinīsaurabhyasaṃbhāvita- vyomānaḥ kalahaṃsakampitagarutpālīmarunmāṃsalāḥ
            /<br />
            dūrottānatara gala ghanakalāja ghālagarvaspṛśaḥ karpūradravaśīkarairiva diśo limpanti
            pampānilāḥ //
             <span class="ref">MSS_6805</span></p>
         
         <p id="MSS_6806">
            uddāmabhramivegavistṛtajaṭāvallīpraṇālīpatat- svarga gājaladaṇḍikāvalayitaṃ nirmāya
            tat pañjaram /<br />
            saṃbhrāmyadbhujadaṇḍapakṣapaṭaladvandvena haṃsāyitas trailokyavyayanāṭikānayanaṭaḥ
            svāmī jagat trāyatām //
             <span class="ref">MSS_6806</span></p>
         
         <p id="MSS_6807">
            uddāmāmbudagarhitāndhatamasapradhvastadi maṇḍale kāle yāmikajāgradugrasubhaṭavyākīrṇakolāhale
            /<br />
            karṇasyāsuhṛdarṇavāmbuvaḍavāvahneryadantaḥpurād āyātāsi tadambujākṣi kṛtakaṃ manye
            bhayaṃ yoṣitām //
             <span class="ref">MSS_6807</span></p>
         
         <p id="MSS_6808">
            uddāmāmbudavardha mānaśikhinīkekātirekākule saṃprāpyaṃ salilaṃ sthaleṣvapi sadā nistarṣavarṣāgame
            /<br />
            bhīṣmagrīṣmabhaṭe parasparabhayādālocyamānaṃ muhur dīnaṃ mīnakulaṃ na pālayasi cet
            kāsāra kā sāratā //
             <span class="ref">MSS_6808</span></p>
         
         <p id="MSS_6809">
            uddāmārkamarīcimūrchitadṛśāṃ yenādhvagānāmayaṃ velālambanajāgarūkamanasāmārambhi karṇajvaraḥ
            /<br />
            kleśocchṛ khalacetasaḥ praviśato gaṇḍūṣagarbhaṃ muner līnaḥ kutra mahārṇavasya sa
            punaḥ kallolakolāhalaḥ //
             <span class="ref">MSS_6809</span></p>
         
         <p id="MSS_6810">
            uddāmārkāṃśudīpyaddinamaṇimaṇibhirbhasmitānt e samantād vāyuvyādhūyamānajvalanakaṇagaṇākīrṇadhūl
            iprakīrṇe /<br />
            kāntāre'smin nṛpārte pathi pathika bhave kvāpi pāthodasenā- sūcyagre kūpaṣaṭkaṃ tadupari
            nagarī tatra ga gāpravāhaḥ //
             <span class="ref">MSS_6810</span></p>
         
         <p id="MSS_6811">
            uddāmotkalikāṃ vipāṇḍurarucaṃ prārabdhajṛmbhāṃ kṣaṇād āyāsaṃ śvasanodgamairaviratairātanvatīmātmanaḥ
            /<br />
            adyodyānalatāmimāṃ samadanāṃ nārīmivānyāṃ dhruvaṃ paśyan kopavipāṭaladyuti mukhaṃ
            devyāḥ kariṣyāmyaham //
             <span class="ref">MSS_6811</span></p>
         
         <p id="MSS_6812">
            uddiśya niḥsarantīṃ sakhīmiyaṃ kapaṭakopakuṭilabhrūḥ /<br />
            evamavataṃsamākṣipad āhatadīpo yathā patati //
             <span class="ref">MSS_6812</span></p>
         
         <p id="MSS_6813">
            uddiṣṭaṃ vastu rāgādau kiṃcidādhikyacintitam /<br />
            taddhātumātuniṣpannaṃ pratyantaramitīritam //
             <span class="ref">MSS_6813</span></p>
         
         <p id="MSS_6814">
            uddīpito'pi kanakadyutimañjulo'pi snehānvito'pi sudṛśo'pi suvartito'pi /<br />
            kāntākarāntarakucacchavimaṇḍito'pi svābhāvikīṃ malinatāṃ na jahāti dīpaḥ //
             <span class="ref">MSS_6814</span></p>
         
         <p id="MSS_6815">
            uddīptāgnirasau munirvijayate yasyodare jīryataḥ pāthodheravaśiṣṭamambu kathamapyudgīrṇamanyārṇavam
            /<br />
            kiṃ cāsmājjaṭharānalādiva navastatkālavāntikramān niryātaḥ sa punaryamāya payasāmantargato
            vāḍavaḥ //
             <span class="ref">MSS_6815</span></p>
         
         <p id="MSS_6816">
            uddeśo'yaṃ kanakasikatākomalaikāntakāntā- līlāvāsīkṛtatarutalaḥ kāmibhirnarmadāyāḥ
            /<br />
            kiṃcaitasmin suratasacivāstanvi te vānti vātā yeṣāmagre sarati kalitākaṇṭhakopo manobhūḥ
            //
             <span class="ref">MSS_6816</span></p>
         
         <p id="MSS_6817">
            uddeśo'yaṃ sarasakadalīśreṇiśobhātiśāyī kuñjotkarṣā kuritaramaṇīvibhramo narmadāyāḥ
            /<br />
            kiṃ caitasmin suratasuhṛdastanvi te vānti vātā yeṣāmagre sarati kalitākāṇḍakopo manobhūḥ
            //
             <span class="ref">MSS_6817</span></p>
         
         <p id="MSS_6818">
            uddhatā alamuddhartum auddhatyaṃ duritātmanām /<br />
            kṣārāṇāmeva sāmarthyaṃ malanāśāya vāsasām //
             <span class="ref">MSS_6818</span></p>
         
         <p id="MSS_6819">
            uddhatairiva parasparasa gād īritānyubhayataḥ kucakumbhaiḥ /<br />
            yoṣitāmatimadena jughūrṇur vibhramātiśayapuṃṣi vapūṃṣi //
             <span class="ref">MSS_6819</span></p>
         
         <p id="MSS_6820">
            uddhatairnibhṛtamekamanekaiś chedavan mṛgadṛśāmavirāmaiḥ /<br />
            śrūyate sma maṇitaṃ kalakāñcī- nūpuradhvanibhirakṣatameva //
             <span class="ref">MSS_6820</span></p>
         
         <p id="MSS_6821">
            uddharedātmanātmānaṃ nātmānamavasādayet /<br />
            ātmaiva hyātmano bandhur ātmaiva ripurātmanaḥ //
             <span class="ref">MSS_6821</span></p>
         
         <p id="MSS_6822">
            uddhartuṃ kila śailakelirabhasasrastāni pāthonidher antarbhūṣaṇamauktikāni divijastrībhiḥ
            samutkaṇṭhayā /<br />
            gāḍhaṃ tatra nimajjitena raviṇā baddhvā dṛḍhaṃ raśmibhiḥ protkṣiptāni nipatya tāni
            gagane tārāpadeśaṃ dadhuḥ //
             <span class="ref">MSS_6822</span></p>
         
         <p id="MSS_6823">
            uddhartuṃ dharaṇīṃ niśākararavī kṣeptuṃ marunmārgato vātaṃ stambhayituṃ payonidhijalaṃ
            pātuṃ giriṃ cūrṇitum /<br />
            śaktā yatra viśanti mṛtyuvadane kānyasya tatra sthitir yasmin yāti girirbile saha
            vanaiḥ kātra vyavasthā hyaṇoḥ //
             <span class="ref">MSS_6823</span></p>
         
         <p id="MSS_6824">
            uddhava mādhavasavidhe vinivedyaṃ sarvathā bhavatā /<br />
            api bahumūlyaṃ bhavanaṃ yamunākuñjopamaṃ na syāt //
             <span class="ref">MSS_6824</span></p>
         
         <p id="MSS_6825">
            uddhūtakāmānalatāpataptā vihāya doṣādhikajāṃ tu cintām /<br />
            vanādirāgāvayavaprabhedaṃ nareti matvā vanitā ramante //<br />
            uddhūtapāṃsupaṭalānumitaprabandha- dhāvatkhurāgracayacumbitabhūmibhāgāḥ /<br />
            nirmathyamānajaladhidhvanighoraghoṣam ete rathaṃ gaganasīmni vahanti vāhāḥ //
             <span class="ref">MSS_6825</span></p>
         
         <p id="MSS_6826">
            uddhūtā dhūmadhārā virahijanamanomāthino manmathāgneḥ kastūrīpatramālā timiratatiraho
            dikpurandhrīmukhānām /<br />
            nirvāṇā gāralekhā divasahutabhujaḥ saṃcaraccañcarīka- śreṇīyaṃ bhāti bhāsvatkaralulitanabhaḥkandarendīvarasya
            //
             <span class="ref">MSS_6826</span></p>
         
         <p id="MSS_6827">
            uddhūya dhūlīrdhavalā rasātalād vātyā lagantī gagane vyavartata /<br />
            phūtkārayantyeva bhuvoddhṛtā bhujā nidāghatāpākulayā tapātyaye //
             <span class="ref">MSS_6827</span></p>
         
         <p id="MSS_6828">
            uddhūyeta tanūlateti nalinīpatreṇa no vījyate sphoṭaḥ syāditi nā gakaṃ malayajakṣodāmbhasā
            sicyate /<br />
            syādasyātibharāt parābhava iti prāyo na vā pallavā- ropo vakṣasi tat kathaṃ kṛśatanorādhiḥ
            samādhīyatām //
             <span class="ref">MSS_6828</span></p>
         
         <p id="MSS_6829">
            uddhūyeta natabhrūḥ pakṣmanipātodbhavaiḥ pavanaiḥ /<br />
            iti nirnimeṣamasyā virahavayasyā vilokate vadanam //
             <span class="ref">MSS_6829</span></p>
         
         <p id="MSS_6830">
            uddhṛteṣvapi śastreṣu dūto vadati nānyathā /<br />
            te vai yathoktavaktāro na vadhyāḥ pṛthivībhujā //
             <span class="ref">MSS_6830</span></p>
         
         <p id="MSS_6831">
            uddhṛteṣvapi śastreṣu bandhuvargavadheṣvapi /<br />
            paruṣāṇyapi jalpanto vadhyā dūtā na bhūbhujā //
             <span class="ref">MSS_6831</span></p>
         
         <p id="MSS_6832">
            uddhriyamānendukarair unmajjatyandhakāravārinidheḥ /<br />
            kvāpi kvāpi vilagna- cchāyājambāladhoraṇī dharaṇī //
             <span class="ref">MSS_6832</span></p>
         
         <p id="MSS_6833">
            udbaddhebhyaḥ sudūraṃ ghanarajanitamaḥpūriteṣu drumeṣu prodgrīvaṃ paśya pādadvitayadhṛtabhuvaḥ
            śreṇayaḥ pheravāṇām /<br />
            ulkālokaiḥ sphuradbhirnijavadanaguhotsarpibhirvīkṣitebhyaś cyotatsāndraṃ vasāmbhaḥ
            kvathitaśavavapurmaṇḍalebhyaḥ pibanti //
             <span class="ref">MSS_6833</span></p>
         
         <p id="MSS_6834">
            udbandhanaṃ dṛḍhaṃ gāḍhaṃ siṃho'pi sahate yadi /<br />
            kathaṃ karaṭinastarhi nṛpacihnāni bibhrati //
             <span class="ref">MSS_6834</span></p>
         
         <p id="MSS_6835">
            udbhartṛgāminī puruṣa- bhāṣiṇī kāmacihnakṛtaveśā /<br />
            yā nātimāṃsayuktā surāpriyā sarvataścapalā //
             <span class="ref">MSS_6835</span></p>
         
         <p id="MSS_6836">
            udbhāvyamāno nalinīpalāśaiḥ samīraṇastaddhṛdayāspadasya /<br />
            karoti dāhasya nivāraṇaṃ nu saṃdhukṣaṇaṃ vā smarapāvakasya //
             <span class="ref">MSS_6836</span></p>
         
         <p id="MSS_6837">
            udbhāsitākhilakhalasya viśṛ khalasya prāgjātavismṛtanijādhamakarmavṛtteḥ /<br />
            daivādavāptavibhavasya guṇadviṣo'sya nīcasya gocaragataiḥ sukhamāsyate kaiḥ //
             <span class="ref">MSS_6837</span></p>
         
         <p id="MSS_6838">
            udbhāsite'ndhatamasavraja eti nāśaṃ sūne prayāntyubhayato'timarandamugdhāḥ /<br />
            siṃhā nihatya rudhiraṃ bahu bhakṣitaṃ yad dīpā kure madhukarāḥ kariṇaṃ vamanti //
             <span class="ref">MSS_6838</span></p>
         
         <p id="MSS_6839">
            udbhiduraṃ stanavadanaṃ locanamaligarvamocanaṃ sudṛśaḥ /<br />
            dṛṣṭvā vigatavicāraṃ dhātāraṃ nindati sthaviraḥ //
             <span class="ref">MSS_6839</span></p>
         
         <p id="MSS_6840">
            udbhinnaṃ kimidaṃ manobhavanṛpakrīḍāravindadvayaṃ sūte tat kathamekataḥ kila lasadromāvalīnālataḥ
            /<br />
            cakradvandvamidaṃ kṣamaṃ tadapi na sthātuṃ mukhendoḥ puro lāvaṇyāmbunimagnayauvanagajasyāvaimi
            kumbhadvayam //
             <span class="ref">MSS_6840</span></p>
         
         <p id="MSS_6841">
            udbhinnayauvanamanohararūpaśobhā- saṃbhāvitābhinavabhogamanobhavānām /<br />
            eṇīdṛśāṃ tvadupadeśavivarjitānāṃ mātarbhavanti nahi nāma samīhitārthāḥ //
             <span class="ref">MSS_6841</span></p>
         
         <p id="MSS_6842">
            udbhinnasāttvikavikārapariplavāni sadyastiraskṛtamanobhavavedanāni /<br />
            tanvi tvada gaparirambhasukhāmṛtāni prādurbhavantu punarāgatajīvitāni //
             <span class="ref">MSS_6842</span></p>
         
         <p id="MSS_6843">
            udbhinnastanakuḍmaladvayamuraḥ kiṃcit kapolasthalīṃ limpatyeva madhūkakāntiradharaḥ
            saṃmugdhalakṣmīmayaḥ /<br />
            pratyāsīdati yauvane mṛgadṛśaḥ kiṃ cānyadāvirbhaval lāvaṇyāmṛtapa kalepalaḍahacchāyaṃ
            vapurvartate //
             <span class="ref">MSS_6843</span></p>
         
         <p id="MSS_6844">
            udbhinnastabakāvataṃsasubhagāḥ pre khanmarunnartitāḥ puṣpodgīrṇaparāgapāṃśulalasatpatraprakāṇḍa
            tviṣaḥ /<br />
            gambhīrakramapañcamonmadapikadhvānocchaladgītayaḥ pratyujjīvitamanmathotsava iva krīḍantyamū
            bhūruhaḥ //
             <span class="ref">MSS_6844</span></p>
         
         <p id="MSS_6845">
            udbhinnā kalakaṇṭhakaṇṭhakuharāt karṇāmṛtasyandinī hṛdyā yadyapi mārdavaikavasatiḥ
            sā kākalīhuṃkṛtiḥ /<br />
            anyastanvi tathāpi te triṇayanapluṣṭasya jīvārpaṇaḥ pañceṣorucitaprapañcitarasaḥ pākāñcitaḥ
            pañcamaḥ //
             <span class="ref">MSS_6845</span></p>
         
         <p id="MSS_6847">
            udbhedaṃ pratipadya pakvabadarībhāvaṃ sametya kramāt puṃnāgākṛtimāpya pūgapadavīmāruhya
            bilvaśriyam /<br />
            labdhvā tālaphalopamāṃ ca lalitāmāsādya bhūyo'dhunā cañcatkāñcanakumbhajṛmbhaṇamibhāvasyāḥ
            stanau bibhrataḥ //
             <span class="ref">MSS_6847</span></p>
         
         <p id="MSS_6848">
            udbhrāntabhekakulakīrṇajale taḍāge ko'pyasti nāma yadi nānyagatirbakoṭaḥ /<br />
            utphullapadmasurabhīṇi sarāṃsi hitvā na sthātumarhati bhavāniha rājahaṃsa //
             <span class="ref">MSS_6848</span></p>
         
         <p id="MSS_6849">
            udyacchatā dhuramakāpuruṣānurūpāṃ gantavyamājinidhanena pituḥ pathā vā /<br />
            ācchidya vā svajananījanalocanebhyo neyo mayā ripuvadhūnayanāni bāṣpaḥ //
             <span class="ref">MSS_6849</span></p>
         
         <p id="MSS_6850">
            udyajjvālāvalībhirvaramiha bhuvanaploṣake havyavāhe ra gadvīcau praviṣṭaṃ jalanidhipayasi
            grāhanakrākule vā /<br />
            saṃgrāme vāriraudre vividhaśarahatānekayodhapradhāne no nārīsaukhyamadhye bhavaśatajanitānantaduḥkhapravīṇe
            //
             <span class="ref">MSS_6850</span></p>
         
         <p id="MSS_6851">
            udyañchaśī taruṇabhāskarakānticauraḥ sparśena śītakaralālitayā pradoṣe /<br />
            jñāto'rdhasuptanalinīpriyayā salajjaḥ pāṇḍutvamāpa rabhasādiva manmathārtaḥ //
             <span class="ref">MSS_6851</span></p>
         
         <p id="MSS_6852">
            udyataṃ śastramālokya viṣādaṃ yāti vihvalaḥ /<br />
            jīvanaṃ prati saṃtrāsto nāsti mṛtyusamaṃ bhayam //
             <span class="ref">MSS_6852</span></p>
         
         <p id="MSS_6853">
            udyatamekahastacaraṇaṃ dvitīyakararecitaṃ suvinataṃ vaṃśamṛda gavādyamadhuraṃ vicitrakaraṇānvitaṃ
            bahu vidham /<br />
            madrakametadadya subhagair vidagdhagaticeṣṭitaiḥ sulalitair nṛtyasi vibhramākulapadaṃ
            viviktarasabhāvitaṃ śaśimukhi //
             <span class="ref">MSS_6853</span></p>
         
         <p id="MSS_6854">
            udyatasya paraṃ hantuṃ stabdhasya vivaraiṣiṇaḥ /<br />
            patanaṃ jāyate'vaśyam kṛcchreṇa punarunnatiḥ //
             <span class="ref">MSS_6854</span></p>
         
         <p id="MSS_6855">
            udyatasya hi kāmasya prativādo na śasyate /<br />
            api nirmuktasa gasya kāmaraktasya kiṃ punaḥ //
             <span class="ref">MSS_6855</span></p>
         
         <p id="MSS_6856">
            udyatāsirnṛpo yatra tatraiva dhanarakṣaṇam /<br />
            kaṇṭakākulaśākhyāyāṃ lagnaṃ gṛhṇāti no phalam //
             <span class="ref">MSS_6856</span></p>
         
         <p id="MSS_6857">
            udyateta yathāśakti na prasajyeta jātucit /<br />
            sādhyānāṃ siddhyasiddhī yan niyatyā niyate kṛte //
             <span class="ref">MSS_6857</span></p>
         
         <p id="MSS_6858">
            udyateṣvapi śastreṣu dūto vadati nānyathā /<br />
            sadaivāvadhyabhāvena yathārthasya hi vācakaḥ //
             <span class="ref">MSS_6858</span></p>
         
         <p id="MSS_6859">
            udyateṣvapi śastreṣu yathoktaṃ śāsanaṃ vadet /<br />
            rāgāparāgau jānīyād dṛṣṭivaktraviceṣṭitaiḥ //
             <span class="ref">MSS_6859</span></p>
         
         <p id="MSS_6860">
            udyatkarakaravālaḥ śakatimiradhvaṃsane mahānipuṇaḥ /<br />
            kalkiharirvaḥ pāyād apāyataḥ kaliniśāntotthaḥ //
             <span class="ref">MSS_6860</span></p>
         
         <p id="MSS_6861">
            udyattārādhināthadyutihṛtipaṭavaḥ sāndrasindūraśoṇāḥ śrīmadvetaṇḍatuṇḍapratibhaṭabaṭavaḥ
            padmarāgātirāgāḥ /<br />
            dūrādānamrakamracchaviravikiraṇaśreṇikirmīritāntā guñjāpuñjānurāgadviguṇitamahasaḥ
            pāntu kṛṣṇā ghribhāsaḥ //
             <span class="ref">MSS_6861</span></p>
         
         <p id="MSS_6862">
            udyattāruṇyavāruṇyatiśayitamadocchvāsacāruṇyatī va prodañcatpañcabāṇapracuraruciradṛkcañcarīkaprapañce
            /<br />
            mandaśrīścandramāste sati sutanu mukhe procchvasattandramāste hīnaṃ śobhābhirambhoruhamapi
            rajanau naiti rambhoru hāsam //
             <span class="ref">MSS_6862</span></p>
         
         <p id="MSS_6863">
            udyatsaurabhagarbhanirbharamiladvālā kuraśrīmṛto mākandānavalokya yaḥ pratidiśaṃ sānandamutkūjitaḥ
            /<br />
            tānevādya phalāśayā pariraṭalluṇṭhākakākāvalī- vācālānupalabhya kokilayuvā jātaḥ sa
            vācaṃyamaḥ //
             <span class="ref">MSS_6863</span></p>
         
         <p id="MSS_6864">
            udyadgandhaprabandhāṃ paramasukharasāṃ kokilālāpajalpāṃ puṣpasraksaukumāryāṃ kusumaśaravadhūṃ
            rūpato nirjayantīm /<br />
            saukhyaṃ sarvendriyāṇāmabhimatamabhitaḥ kurvatīṃ mānaseṣṭāṃ satsaubhāgyāllabhante
            kṛtasukṛtavaśāḥ kāminīṃ martyamukhyāḥ //
             <span class="ref">MSS_6864</span></p>
         
         <p id="MSS_6865">
            udyadduḥsahavittatānavatayā baddhāvadhāne manasy unmārgabhramaṇe'vaśasya rabhasācchvabhre
            paribhrāmyataḥ /<br />
            anyo'pāhitakośapṛṣṭhaluṭhanāt saṃdarśitā gakṣater jantorhanta tanoti durgatiśamaṃ
            ramyānulomyo vidhiḥ //
             <span class="ref">MSS_6865</span></p>
         
         <p id="MSS_6866">
            udyadbarhiṣi dardurāravapuṣi prkṣīṇapānthāyuṣi ścyotadvipruṣi candraru muṣi sakhe
            haṃsadviṣi prāvṛṣi /<br />
            mā muñcoccakucāgrasantatapatadbāṣpākulāṃ bālikāṃ kāle kālakarālanīlajaladavyāluptabhāsvattviṣi
            //
             <span class="ref">MSS_6866</span></p>
         
         <p id="MSS_6867">
            udyadbālā kuraśrīrdiśi diśi daśanairebhirāśāgajānāṃ rohanmūlā sugaurairuragapatiphaṇairatra
            pātālakukṣau /<br />
            asminnākāśadeśe vikasitakusumā rāśibhistārakāṇāṃ nātha tvatkīrtivallī phalati phalamidaṃ
            bimbamindoḥ sudhārdram //
             <span class="ref">MSS_6867</span></p>
         
         <p id="MSS_6868">
            udyadvidrumakāntibhiḥ kisalayaistāmrāṃ tviṣaṃ bibhrato bhṛ gālīvirutaiḥ kalairaviśadavyāhāralīlābhṛtaḥ
            /<br />
            ghūrṇanto malayānilāhaticalaiḥ śākhāsamūhairmuhur bhrāntiṃ prāpya madhuprasa gamadhunā
            mattā ivāmī drumāḥ //
             <span class="ref">MSS_6868</span></p>
         
         <p id="MSS_6869">
            udyadvilocanahutāśataḍidvikāśa- vyāsaṃginī suradhunīpayasā sagarbhā /<br />
            bhrājatkalānidhibalākaviśobhamānā pāyājjaṭāghanaghaṭā vṛṣabhadhvajasya //
             <span class="ref">MSS_6869</span></p>
         
         <p id="MSS_6870">
            udyadvivekatapanapraphulle hṛdayāmbuja /<br />
            viśate bhagavadbhaktir aravinda ivendirā //
             <span class="ref">MSS_6870</span></p>
         
         <p id="MSS_6871">
            udyantu nāma subahūni mahāmahāṃsi candro'pyalaṃ bhuvanamaṇḍalamaṇḍanāya /<br />
            sūryādṛte na tadudeti na cāstameti yenoditena dinamastamitena rātriḥ //
             <span class="ref">MSS_6871</span></p>
         
         <p id="MSS_6872">
            udyantu śatamādityā udyantu śatamindavaḥ /<br />
            na vinā viduṣāṃ vākyair naśyatyābhyantaraṃ tamaḥ //
             <span class="ref">MSS_6872</span></p>
         
         <p id="MSS_6873">
            udyannādaṃ dhanvibhirniṣṭhurāṇi sthūlānyuccairmaṇḍalatvaṃ dadhanti /<br />
            āsphālyante kārmukāṇi sma kāmaṃ hastyārohaiḥ kuñjarāṇāṃ śirāṃsi //
             <span class="ref">MSS_6873</span></p>
         
         <p id="MSS_6874">
            udyannityaṃ tvaritas tamo'pagamayati karaiḥ samākṛṣya /<br />
            mahitas tadasi sthāne mitra pumāṃstvaṃ pare klībāḥ //
             <span class="ref">MSS_6874</span></p>
         
         <p id="MSS_6875">
            udyanneva jagadvisṛtvaraghanadhvāntaughamadhvaṃsayaḥ pādanyāsamaśeṣabhūdharaśiraḥ
            pīṭhītaṭeṣu nyadhāḥ /<br />
            dhikkṛtyendumapi śriyaṃ vyatanuthāḥ padmāptapadmotkare jīved vāsarameva vā tvamiva
            yastajjīvanaṃ jīvanam //
             <span class="ref">MSS_6875</span></p>
         
         <p id="MSS_6876">
            udyanmahānilavaśotthavicitravīci- vikṣiptanakramakarādinitāntabhītim /<br />
            ambhodhimadhyamupayāti vivṛddhavelaṃ lobhākulo maraṇadoṣamamanyamānaḥ //
             <span class="ref">MSS_6876</span></p>
         
         <p id="MSS_6877">
            udyanmahīpālamarīcimālī- śilīmukhaśreṇikarāvalībhiḥ /<br />
            udārabhūdāraghanāndhakāra- saṃbhāramucchinnataraṃ cakāra //
             <span class="ref">MSS_6877</span></p>
         
         <p id="MSS_6878">
            udyamaṃ kurute jantur daivaṃ sarvatra kāraṇam /<br />
            samudramanthanāllebhe harirlakṣmīṃ haro viṣam //
             <span class="ref">MSS_6878</span></p>
         
         <p id="MSS_6879">
            udyamaṃ kurvatāṃ puṃsāṃ phalaṃ bhāgyānusārataḥ /<br />
            samudramanthanāllebhe harirlakṣmīṃ haro viṣam //
             <span class="ref">MSS_6879</span></p>
         
         <p id="MSS_6880">
            udyamaṃ kurvatāṃ puṃsāṃ phalaṃ mārjārakarmavat /<br />
            janmaprabhṛti gaurnāsti payaḥ pibati nityaśaḥ //
             <span class="ref">MSS_6880</span></p>
         
         <p id="MSS_6881">
            udyamaḥ kalahaḥ kaṇḍūr dyūtamadyaparastriyaḥ /<br />
            nidrā maithunamālasyaṃ sevanāt tu vivardhate //
             <span class="ref">MSS_6881</span></p>
         
         <p id="MSS_6882">
            udyamaḥ sāhasaṃ dhairyaṃ balaṃ budhiḥ parākramaḥ /<br />
            ṣaḍete yasya tiṣṭhanti tasya devo'pi śa kitaḥ //
             <span class="ref">MSS_6882</span></p>
         
         <p id="MSS_6883">
            udyamasya prasādena dṛśyante vividhāḥ kalāḥ /<br />
            kātarā eva jalpanti yad bhāvyaṃ tad bhaviṣyati //
             <span class="ref">MSS_6883</span></p>
         
         <p id="MSS_6884">
            udyamākhyānamaparaṃ prakīrṇākhyānakaṃ tathā /<br />
            samasyākhyānamaparaṃ prahelyādipraśaṃsanam //
             <span class="ref">MSS_6884</span></p>
         
         <p id="MSS_6885">
            udyamī labhate siddhim ayogyo'pi suniścitam /<br />
            anūrurgaganasyāntaṃ prayātyeva dine dine //<br />
            udyamī siddhimāpnoti sahāyyavikalo'pi cet /<br />
            ekacakraratho'nūrusūto'rko vyoma gāhate //
             <span class="ref">MSS_6885</span></p>
         
         <p id="MSS_6886">
            udyamena vinā rājan na sidhyanti manorathāḥ /<br />
            kātarā iti jalpanti yad bhāvyaṃ tad bhaviṣyati //
             <span class="ref">MSS_6886</span></p>
         
         <p id="MSS_6887">
            udyamena vinā rājan na sidhyanti manorathāḥ /<br />
            nahi suptasya siṃhasya praviśanti mukhe mṛgāḥ //
             <span class="ref">MSS_6887</span></p>
         
         <p id="MSS_6888">
            udyamena hi sidhyanti kāryāṇi na manorathaiḥ /<br />
            nahi suptasya siṃhasya praviśanti mukhe mṛgāḥ //
             <span class="ref">MSS_6888</span></p>
         
         <p id="MSS_6889">
            udyame nāsti dāridryaṃ japyato nāsti pātakam /<br />
            maunena kalaho nāsti nāsti jāgarato bhayam //
             <span class="ref">MSS_6889</span></p>
         
         <p id="MSS_6890">
            udyamenaiva kāryāṇi sidhyanti na manorathaiḥ /<br />
            nahi suptasya siṃhasya viśanti vadane mṛgāḥ //
             <span class="ref">MSS_6890</span></p>
         
         <p id="MSS_6891">
            udyayau dīrghikāgarbhān mukulaṃ mecakotpalam /<br />
            nārīlocanacāturyaśa kāsaṃkucitaṃ yathā //
             <span class="ref">MSS_6891</span></p>
         
         <p id="MSS_6892">
            udyallāvaṇyalakṣmīvalayitavapuṣāṃ svargavārā ganānām āśleṣe yaḥ pramodaḥ sphurati
            ca garimā yo'mṛte mādhurīṇām /<br />
            saurabhyaṃ ku kume yat payasi vimalatā yāpyaho tatsamastaṃ mitraikatrekṣituṃ cedabhilaṣasi
            tadā paśya kṛṣṇasya kāvyam //
             <span class="ref">MSS_6892</span></p>
         
         <p id="MSS_6893">
            udyātyeva suhṛtkulaṃ pratibalaṃ yātyeva nīcaistarām āyāntyeva yaśaḥśriyaḥ pratidiśaṃ
            yāntyeva satkīrtayaḥ /<br />
            yenaikena mukhāgrapāṭitatanūbhūtārdrakoṭiśriyā sarvāścaryamayaḥ sa eva jayati tvatkhaḍgadhārāpathaḥ
            //
             <span class="ref">MSS_6893</span></p>
         
         <p id="MSS_6894">
            udyānaṃ kaumudī gītaṃ kāntā keliḥ suhṛt kathā /<br />
            kṛtināṃ sukṛtakrītaḥ svargabhogo bhuvi sthitaḥ //
             <span class="ref">MSS_6894</span></p>
         
         <p id="MSS_6895">
            udyānaṃ vanabhūmayaḥ kusumitairudgandhayaḥ pādapaiḥ śailā nirjharahāsino jaladharaśyāmā
            giriḥ kṛtrimaḥ /<br />
            nadyaḥ sārasamūrcchitormivalayā gharmābhiṣekāspadaṃ śītāḥ śīkarasaṃgamātsurabhayo
            mitraṃ sarojānilāḥ //
             <span class="ref">MSS_6895</span></p>
         
         <p id="MSS_6896">
            udyānapāla kalaśāmbuniṣecanānām etasya campakatarorayameva kālaḥ /<br />
            tasmin nidāghanihate ghanavāriṇā vā saṃvardhite tava vṛthobhayathopayogaḥ //
             <span class="ref">MSS_6896</span></p>
         
         <p id="MSS_6897">
            udyānamārutoddhūtāś cūtacampakareṇavaḥ /<br />
            udaśrayanti pānthānām aspṛśanto'pi locane //
             <span class="ref">MSS_6897</span></p>
         
         <p id="MSS_6898">
            udyānasahakārāṇām anudbhinnā na mañjarī /<br />
            deyaḥ pathikanārīṇāṃ satilaḥ salilāñjaliḥ //
             <span class="ref">MSS_6898</span></p>
         
         <p id="MSS_6899">
            udyānāni na sarvadā paribhavatrāsādivādhyāsate bhūmau nopaviśanti ye khalu rajaḥsaṃparkatarkādiva
            /<br />
            teṣāmapyatipūjanīyavapuṣāṃ nūnaṃ pikānāmiyaṃ dhik kaṣṭaṃ parapuṣṭateti kimapi prācāṃ
            phalaṃ karmaṇām //
             <span class="ref">MSS_6899</span></p>
         
         <p id="MSS_6900">
            udyāneṣu vicitrabhhojanavidhis tīvrātitīvraṃ tapaḥ kaupīnāvaraṇaṃ suvastramabhitaṃ
            bhikṣāṭanaṃ maṇḍanam /<br />
            āsannaṃ maraṇaṃ ca ma galasamaṃ satyaṃ samutpadyate tāṃ kāśīṃ parihṛtya hanta vibudhairanyatra
            kiṃ sthīyate //
             <span class="ref">MSS_6900</span></p>
         
         <p id="MSS_6901">
            udyāne sahakārakorakarasapratyāśayā kokilaḥ sthātuṃ vāñchati cittajanmanṛpatermitraṃ
            ca mantrī yataḥ /<br />
            kiṃtu dhvā kṣavijṛmbhiteṣu ca pikaprārabdhagāneṣu ca kreṃkāreṣu ca pañcamadhvaniṣu
            ca śrotā na vettyantaram //
             <span class="ref">MSS_6901</span></p>
         
         <p id="MSS_6903">
            udyogaḥ kṣayameti hanta sahasā jāḍyaṃ samujjṛmbhate mitrasyāpi ca darśanaṃ bhavati
            no kiṃ vānyadācakṣmahe /<br />
            yallokaspṛhaṇīyatāṃ gatamabhūt tajjīvanaṃ vyarthatāṃ prāptaṃ yena dunoti tan mama
            mano durdaivavad durdinam //
             <span class="ref">MSS_6903</span></p>
         
         <p id="MSS_6904">
            udyogaḥ śatruvan mitram ālasyaṃ mitravad viṣam /<br />
            viṣavac cāmṛtaṃ vidyā sudhāvad viṣama ganā //
             <span class="ref">MSS_6904</span></p>
         
         <p id="MSS_6905">
            udyogaḥ sāhasaṃ dhairyaṃ buddhiḥ śaktiḥ parākramaḥ /<br />
            utsāhaḥ ṣaḍvidho yasya tasya devo'pi śa kate //
             <span class="ref">MSS_6905</span></p>
         
         <p id="MSS_6906">
            udyogamedhādhṛtisattvasatya- tyāgānurāgasthitigauravāṇi /<br />
            jitendriyatvaṃ prasahiṣṇutā hrīḥ prāgalbhyamityātmaguṇapravekaḥ //
             <span class="ref">MSS_6906</span></p>
         
         <p id="MSS_6907">
            udyogādanivṛttasya susahāyasya dhīmataḥ /<br />
            chāyevānugatā tasya nityaṃ śrīḥ sahacāriṇī //<br />
            udyogānusārī lakṣmīḥ kīrtis tyāgānusāriṇī /<br />
            abhyāsānusārī vidyā buddhiḥ karmānusāriṇī //
             <span class="ref">MSS_6907</span></p>
         
         <p id="MSS_6908">
            udyoginaṃ puruṣasiṃhamupaiti lakṣmīr daivena deyamiti kāpuruṣā vadanti /<br />
            daivaṃ nihatya kuru pauruṣamātmaśaktyā yatne kṛte yadi na sidhyati ko'tra doṣaḥ //
             <span class="ref">MSS_6908</span></p>
         
         <p id="MSS_6909">
            udyoginaḥ karālambaṃ karoti kamalālayā /<br />
            anudyogikarālambaṃ karoti kamalāgrajā //
             <span class="ref">MSS_6909</span></p>
         
         <p id="MSS_6910">
            udyogena kṛte kārye siddhiryasya na vidyate /<br />
            daivaṃ tasya pramāṇaṃ hi kartavyaṃ pauruṣaṃ sadā //
             <span class="ref">MSS_6910</span></p>
         
         <p id="MSS_6911">
            udyogena vinā naiva kāryaṃ kimapi sidhyati /<br />
            nahi suptasya siṃhasya praviśanti mukhe mṛgāḥ //
             <span class="ref">MSS_6911</span></p>
         
         <p id="MSS_6913">
            udvartayantyā hṛdaye nipatya nṛpasya dṛṣṭirnyavṛtad drutaiva /<br />
            viyogivairāt kucayornakhā kair ardhendulīlairgalahastiteva //
             <span class="ref">MSS_6913</span></p>
         
         <p id="MSS_6914">
            udvartitamapi bahudhā- nuliptamapi candanāgururasādyaiḥ /<br />
            bhajati tathāpi śarīraṃ daurgandhyaṃ tatra ko hetuḥ //
             <span class="ref">MSS_6914</span></p>
         
         <p id="MSS_6915">
            udvāsayituṃ veśmani saraghāḥ kurvanti yanmadhucchattram /<br />
            durgā karoti nīḍaṃ kuryur valmīkamupadīkāḥ //
             <span class="ref">MSS_6915</span></p>
         
         <p id="MSS_6916">
            udvāhāropitārdrakṣatanijapadayoḥ saṃgatāmindumaulā- vānamre yāṃ sudhāṃśorvyadhita
            kila kalāṃ tūrṇamevānnapūrṇām /<br />
            saktānāmakṣatānāmamṛtadṛganalopādhitaḥ pakvabhāvān nānārthairannapūrṇā praṇatajanatateḥ
            pūrṇatāmātanotu //
             <span class="ref">MSS_6916</span></p>
         
         <p id="MSS_6917">
            udvijante yathā sarpān narādanṛtavādinaḥ /<br />
            dharmaḥ satyaṃ paro loke mūlaṃ svargasya cocyate //
             <span class="ref">MSS_6917</span></p>
         
         <p id="MSS_6918">
            udvīkṣya priyakarakuḍmalāpaviddhair vakṣojadvayamabhiṣiktamanyanāryāḥ /<br />
            ambhobhirmuhurasicadvadhūramarṣād ātmīyaṃ pṛthutaranetrayugmamuktaiḥ //
             <span class="ref">MSS_6918</span></p>
         
         <p id="MSS_6919">
            udvṛttadaityapṛtanāpatikaṇṭhapīṭha- cchedocchaladbahalaśoṇitaśoṇadhāram /<br />
            cakraṃ kriyādabhimatāni harerudāra- digdāhadāruṇanabhaḥ śriyamudvahad vaḥ //
             <span class="ref">MSS_6919</span></p>
         
         <p id="MSS_6920">
            udvṛttastanabhāra eṣa tarale netre cale bhrūlate rāgādhikyatamoṣṭhapallavadalaṃ kurvantu
            nāma vyathām /<br />
            saubhāgyākṣarapa ktikeva likhitā puṣpāyudhena svayaṃ madhyasthā hi karoti tāpamadhikaṃ
            romāvalī kena sā //
             <span class="ref">MSS_6920</span></p>
         
         <p id="MSS_6921">
            udvṛttastanabhārabha guramuro notkañcukaṃ kāritā saṃyogastu yathā tatheti sakalā nīvī
            na visraṃsitā /<br />
            bhūyaḥ saṃgama āvayoḥ kva nu bhavedevaṃ ca nollāpitā saṃbhrāntatvaritena bhītasuratenaivaṃ
            vayaṃ vañcitāḥ //
             <span class="ref">MSS_6921</span></p>
         
         <p id="MSS_6922">
            udvegaṃ janayanti saṃcitavṛṣavyāptājiropāntakāḥ prātaḥ śīrṇakuṭīrapuñjatalatāśimbītuṣārāvi
            lāḥ /<br />
            grāmā gomayadhūmasaṃtatiparikliṣṭāruṇaśmaśrubhir vṛddhaiḥ kuḍyanivātalīnanibhṛtairabhyarthyamānātapāḥ
            //<br />
            udvegasya nivāraṇāya duritacchedāya puṇyāptaye pānāya śravaṇāmṛtasya dhṛtaye kasmaicidārticchide
            /<br />
            ucchvāsaṃ puruṣottamācyuta hare govinda nārāyaṇa śrīvatsā ka mukunda kṛṣṇa kamalākānteti
            vācyaṃ muhuḥ //
             <span class="ref">MSS_6922</span></p>
         
         <p id="MSS_6923">
            udvejanīyo bhūtānāṃ nṛśaṃsaḥ pāpakarmakṛt /<br />
            trayāṇāmapi lokānām īśvaro'pi na tiṣṭhati //
             <span class="ref">MSS_6923</span></p>
         
         <p id="MSS_6924">
            udvejayati tīkṣṇena mṛdunā paribhūyate /<br />
            tasmād yathārhato daṇḍaṃ nayet pakṣamanāśritaḥ //
             <span class="ref">MSS_6924</span></p>
         
         <p id="MSS_6925">
            udvejayati tīkṣṇena mṛdunā paribhūyate /<br />
            daṇḍena nṛpatis tasmād yuktadaṇḍaḥ praśasyate //
             <span class="ref">MSS_6925</span></p>
         
         <p id="MSS_6926">
            udvejayati daridraṃ paramudrāyā jhaṇatkāraḥ /<br />
            gṛhapatiratimilitāyāḥ ka kaṇarāvo yathā jāram //
             <span class="ref">MSS_6926</span></p>
         
         <p id="MSS_6927">
            udvejayati bhūtāni daṇḍapāruṣyavān nṛpaḥ /<br />
            bhūtānyudvejyamānāni dviṣatāṃ yānti saṃśrayam //
             <span class="ref">MSS_6927</span></p>
         
         <p id="MSS_6928">
            udvejayati bhūtāni yasya rājñaḥ kuśāsanam /<br />
            siṃhāsanaviyuktasya tasya kṣipraṃ kuśāsanam //
             <span class="ref">MSS_6928</span></p>
         
         <p id="MSS_6929">
            udvejayatya gulipārṣṇibhāgān mārge śilībhūtahime'pi yatra /<br />
            na durvahaśroṇipayodharārtā bhindanti mandāṃ gatimaśvamukhyaḥ //
             <span class="ref">MSS_6929</span></p>
         
         <p id="MSS_6930">
            udveṣṭya svayameva lekhamuditaprasvedakampā gulis tasmin sekaviluptaśeṣaśithilaṃ dṛṣṭvā
            lipiprakramam /<br />
            etat kinnu hatāsmi saṃprati daśā tasyaivamāsīdayaṃ bāṣpo hanta karasya kampitamidaṃ
            hanteti sā roditi //
             <span class="ref">MSS_6930</span></p>
         
         <p id="MSS_6931">
            udvoḍhuṃ kanakavibhūṣaṇānyaśaktaḥ sadhrīcā valayitapadmanālasūtraḥ /<br />
            ārūḍhaprativanitākaṭākṣabhāraḥ sādhīyo gururabhavad bhujastaruṇyāḥ //
             <span class="ref">MSS_6931</span></p>
         
         <p id="MSS_6932">
            unnataṃ padamavāpya yo laghur helayaiva sa patediti bruvan /<br />
            śailaśekharagato dṛṣatkaṇaś cārumārutadhutaḥ patatyadhaḥ //
             <span class="ref">MSS_6932</span></p>
         
         <p id="MSS_6933">
            unnataṃ mānasaṃ yasya bhāgyaṃ tasya samunnatam /<br />
            nonnataṃ mānasaṃ yasya bhāgyaṃ tasyāsamunnatam //
             <span class="ref">MSS_6933</span></p>
         
         <p id="MSS_6934">
            unnataṃ sadanamuccakairhayo mākṣikaṃ dadhi saśarkaraṃ payaḥ /<br />
            yāminī śaśikalā sukomalā labhyate kathamanarcite śive //
             <span class="ref">MSS_6934</span></p>
         
         <p id="MSS_6935">
            unnataḥ prollasaddhāraḥ kālāgurumalīmasaḥ /<br />
            payodharabharastanvyāḥ kaṃ na cakre'bhilāṣiṇam //
             <span class="ref">MSS_6935</span></p>
         
         <p id="MSS_6936">
            unnataghanamadhyagataṃ nirguṇamapi suradhanuḥ śobhām /<br />
            tena mahadbhiḥ sākaṃ saṃvāsaḥ prārthyate vijñaiḥ //
             <span class="ref">MSS_6936</span></p>
         
         <p id="MSS_6937">
            unnatadakṣiṇapakṣā bhakṣyamukhī vihitapārthivaninādā /<br />
            tārā tarumadhigacchati tadyacchati vāñchitādadhikam //
             <span class="ref">MSS_6937</span></p>
         
         <p id="MSS_6938">
            unnatānāṃ suvaṃśānāṃ dvaidhaṃ tāvanna jāyate /<br />
            yāvat kuṭhāradhāreva yoṣid viśati nāntaram //
             <span class="ref">MSS_6938</span></p>
         
         <p id="MSS_6939">
            unnatāvanatabhāvavattayā candrikā satimirā gireriyam /<br />
            bhaktibhirbahuvidhābhirarpitā bhāti bhūtiriva mattadantinaḥ //
             <span class="ref">MSS_6939</span></p>
         
         <p id="MSS_6940">
            unnateṣu śaśinaḥ prabhā sthitā nimnasaṃśrayaparaṃ niśātamaḥ /<br />
            nūnamātmasadṛśī prakalpitā vedhasaiva guṇadoṣayor gatiḥ //
             <span class="ref">MSS_6940</span></p>
         
         <p id="MSS_6941">
            unnato'pi viśado'pi komalo'py adya jāḍyaharaṇakṣamo'pi ca /<br />
            antarujjvalaguṇo'pi nirdhanas tūlarāśiriva yāti lāghavam //
             <span class="ref">MSS_6941</span></p>
         
         <p id="MSS_6942">
            unnatyai namati prabhuṃ prabhugṛhān draṣṭuṃ bahistiṣṭhati svadravyavyayamātanoti jaḍadhīrāgāmivittāśayā
            /<br />
            prāṇān prāṇitumeva muñcati raṇe kliśnāti bhogecchayā sarvaṃ tad viparītameva kurute
            tṛṣṇāndhadṛk sevakaḥ //
             <span class="ref">MSS_6942</span></p>
         
         <p id="MSS_6943">
            unnamayya sakacagrahamāsyaṃ cumbati priyatame haṭhavṛttyā /<br />
            huṃ hu muñca mama meti ca mandaṃ jalpitaṃ jayati mānadhanāyāḥ //
             <span class="ref">MSS_6943</span></p>
         
         <p id="MSS_6944">
            unnamitaikabhrūlatam ānanamasyāḥ padāni racayantyāḥ /<br />
            kaṇṭakitena prathayati mayyanurāgaṃ kapolena //
             <span class="ref">MSS_6944</span></p>
         
         <p id="MSS_6945">
            unnamya dūraṃ muhurānamantyaḥ kāntāḥ ślathībhūtanitambajāḍyāḥ /<br />
            dolāvilāsena jitaśramatvāt prakarṣamāpuḥ puruṣāyiteṣu //
             <span class="ref">MSS_6945</span></p>
         
         <p id="MSS_6946">
            unnamyonnamya tatraiva daridrāṇāṃ manorathāḥ /<br />
            patanti hṛdaye vyarthā vidhavāstrīstanā iva //
             <span class="ref">MSS_6946</span></p>
         
         <p id="MSS_6947">
            unnamrasvapayodharāntarapayodhārābhirānandi saḥ cañcadbālakalāpakān kalagiro mugdhān
            navā ghrikramān /<br />
            tvayyādhāya śikhaṇḍinaḥ śiva śiva prāvṛṭ samāptiṃ gatā teṣu tvaṃ tu śaraccharārucalitā
            jātāsi dhautāsivat //
             <span class="ref">MSS_6947</span></p>
         
         <p id="MSS_6948">
            unnayati nābhinimnān muktāvalipāśi romarājinalam /<br />
            smaraśabaraḥ stanabhūdhara- nipatattarunākṣipakṣibandhāya //
             <span class="ref">MSS_6948</span></p>
         
         <p id="MSS_6949">
            unnidrakandaladalāntaralīyamāna- guñjanmadāndhamadhupe navameghakāle /<br />
            svapne'pi yaḥ pravasati pravihāya kāntāṃ tasmai viṣāṇarahitāya namo vṛṣāya //
             <span class="ref">MSS_6949</span></p>
         
         <p id="MSS_6950">
            unnidrakokanadareṇupiśa gitā gā gāyanti mañju madhupā gṛhadīrghikāsu /<br />
            etaccakāsti ca ravernavabandhujīva- puṣpacchadābhamudayācalacumbi bimbam //
             <span class="ref">MSS_6950</span></p>
         
         <p id="MSS_6951">
            unnidratā matsyasagandhitā ca pravālahāniḥ sapipīlikātvam /<br />
            tvagbhraṃśanād vārikṛtādajīrṇāt tarorbhavet tatra cikitsanīyam //
             <span class="ref">MSS_6951</span></p>
         
         <p id="MSS_6952">
            unnidrapriyakamanoramaṃ ramaṇyāḥ saṃreje sarasi vapuḥ prakāśameva /<br />
            yuktānāṃ vimalatayā tiraskriyāyai nākrāmannapi hi bhavatyalaṃ jalaughaḥ //
             <span class="ref">MSS_6952</span></p>
         
         <p id="MSS_6953">
            unnidreṇa mayādya cintitamabhūdyatrāvatārā harer ākhyātā daśa kīrtito'si na kathaṃ
            tatra tvamekādaśaḥ /<br />
            tviccāritramagocaraṃ kavigirāṃ jānannapi kṣmāpate na prastaumi bhayena bhāratakaveḥ
            kastādṛśaṃ vakṣyati //
             <span class="ref">MSS_6953</span></p>
         
         <p id="MSS_6954">
            unnīto bhavabhūtinā pratidinaṃ bāṇe gate yaḥ purā yaścīrṇaḥ kamalāyudhena suciraṃ
            yenāgamat keśaṭaḥ /<br />
            yaḥ śrīvākpatirājapādarajasāṃ saṃparkapūtaściraṃ diṣṭyā ślāghyaguṇasya kasyacidasau
            mārgaḥ samunmīlati //
             <span class="ref">MSS_6954</span></p>
         
         <p id="MSS_6955">
            unmagnacañcalavanāni vanāpagānām āśyānasaikatatara gaparaṃparāṇi /<br />
            nimnāvaśiṣṭasalilāni mano haranti rodhāṃsi haṃsapadamudritakardamāni //
             <span class="ref">MSS_6955</span></p>
         
         <p id="MSS_6956">
            unmajjanmakara ivāmarāpagāyā vegena pratimukhametya bāṇanadyāḥ /<br />
            gāṇḍīvī kanakaśilānibhaṃ bhujābhyām ājaghne viṣamavilocanasya vakṣaḥ //
             <span class="ref">MSS_6956</span></p>
         
         <p id="MSS_6957">
            unmatta kaṇṭakiphalapratiyogibuddhyā vairaṃ vṛthaiva kuruṣe panasena sārdham /<br />
            santo hasanti na bhajanti bhajanti cet tvāṃ bhrāntā bhavanti sahasā na punarbhajanti
            //
             <span class="ref">MSS_6957</span></p>
         
         <p id="MSS_6958">
            unmatta dhūrta taruṇendunivāsayogye sthāne piśācapatinā viniveśito'si /<br />
            kiṃ kairavāṇi vikasanti tamaḥ prayāti candropalo dravati vārdhirupaiti vṛddhim //
             <span class="ref">MSS_6958</span></p>
         
         <p id="MSS_6959">
            unmattapremasaṃrambhād ārabhante yada ganāḥ /<br />
            tatra pratyūhamādhātuṃ brahmāpi khalu kātaraḥ //
             <span class="ref">MSS_6959</span></p>
         
         <p id="MSS_6960">
            unmattamāsādya haraḥ smaraśca dvāvapyasīmāṃ mudamudvahete /<br />
            pūrvaṃ paraspardhitayā prasūnaṃ nūnaṃ dvitīyo virahādhidūnam //
             <span class="ref">MSS_6960</span></p>
         
         <p id="MSS_6961">
            unmattānāṃ ca yā gāthāḥ śiśūnāṃ yacca bhāṣitam /<br />
            striyo yacca prabhāṣante tasya nāsti vyatikramaḥ //
             <span class="ref">MSS_6961</span></p>
         
         <p id="MSS_6962">
            unmattānāṃ bhuja gānāṃ madyapānāṃ ca dantinām /<br />
            strīṇāṃ rājakulānāṃ ca viśvasanti gatāyuṣaḥ //
             <span class="ref">MSS_6962</span></p>
         
         <p id="MSS_6963">
            unmattānāṃ bhuja gānāṃ śṛ giṇāṃ śastrapāṇinām /<br />
            viśvāso naiva kartavyaḥ strīṣu rājakuleṣu ca //
             <span class="ref">MSS_6963</span></p>
         
         <p id="MSS_6964">
            unmadatayā kayācit kadācidapathapravṛttamapi puruṣam /<br />
            sadyaḥ suhṛdupadeśaḥ sṛṇiriva kariṇaṃ nivarttayati //
             <span class="ref">MSS_6964</span></p>
         
         <p id="MSS_6965">
            unmādagadgadagiro madavihvalākṣā bhraśyannijaprakṛtayaḥ kṛtamasmarantaḥ /<br />
            aiśvaryasīdhurasapānavighūrṇamānāḥ ke nāma na pratipadaṃ puruṣāḥ skhalanti //
             <span class="ref">MSS_6965</span></p>
         
         <p id="MSS_6966">
            unmādameke puṣyanti yāntyanye dviṣatāṃ vaśam /<br />
            dāsyameke ca gacchanti pareṣāmarthahetunā //
             <span class="ref">MSS_6966</span></p>
         
         <p id="MSS_6967">
            unmīlattrivalītara gavalayā prottu gapīnastana- dvandvenodyatacakravākamithunā vaktrāmbujodbhāsinī
            /<br />
            kāntākāradharā nadīyamabhitaḥ krūrāśayā neṣyate saṃsārārṇavamajjanaṃ yadi tato dūreṇa
            saṃtyajyatām //
             <span class="ref">MSS_6967</span></p>
         
         <p id="MSS_6968">
            unmīlatpulakaṃ viloladalakaṃ svidyatkapolasthalaṃ bhrāmyatkuṇḍalamākulākulalasatsītkāramudyatkaram
            /<br />
            kiṃcitkuñcadudañcitabhru vilasaccolaṃ galannīvikaṃ syād bhūyo'pi kadā madākuladṛśorbimbādharāsvādanam
            //
             <span class="ref">MSS_6968</span></p>
         
         <p id="MSS_6969">
            unmīlatpulakā kureṇa niviḍāśleṣe nimeṣeṇa ca krīḍākūtavilokite'dharasudhāpāne mudhā
            narmabhiḥ /<br />
            ānandābhigamena manmathakalāyuddhe'pi yasminnabhūt pratyūho na tayorbabhūva suratārambhaḥ
            priyaṃbhāvukaḥ //
             <span class="ref">MSS_6969</span></p>
         
         <p id="MSS_6970">
            unmīlatyurasā guṇālinicitā nirdūṣaṇā bhūṣaṇā sollāsoṣasi lolayā sumanasā sūktyā manohāriṇī
            /<br />
            śayyāmetya mṛduṃ madīyakavitevāmbhojinīnāyikā kasyāpyunnatapūrvapuṇyatapasaḥ kaṇṭhaṃ
            samāli gati //
             <span class="ref">MSS_6970</span></p>
         
         <p id="MSS_6971">
            unmīlatguḍapākatantulatayā rajjvā bhramīrarjayan dānāntaḥśrutaśarkarācalamathaḥ svenāmṛtāndhāḥ
            smaraḥ /<br />
            navyāmikṣurasodadheryadi sudhāmutthāpayet sā bhavaj jihvāyāḥ kṛtimāhvayeta paramāṃ
            matkarṇayoḥ pāraṇām //
             <span class="ref">MSS_6971</span></p>
         
         <p id="MSS_6972">
            unmīladyauvanāsi priyasakhi viṣamāḥ śreṇayo nāgarāṇāṃ tasmāt ko'pi tvayādyaprabhṛti
            na sahasā saṃmukhaṃ vīkṣaṇīyaḥ /<br />
            yāvac candrārkamekaḥ patiratiśayitaśraddhayā sevitavyaḥ kartavyā rūparakṣā vacasi
            na hṛdayaṃ deyamasmadvidhānām //
             <span class="ref">MSS_6972</span></p>
         
         <p id="MSS_6973">
            unmīladrasabindugandhakusumāvallyo vasantodaye kāntāḥ komalapallavāḥ kati kati krīḍāvane
            santi na /<br />
            saubhāgyaikanidhe rasāla tadapi śrīmañjarīśālinas tvatto'nyatra ca kutracin madhukaraśreṇī
            na viśrāmyati //
             <span class="ref">MSS_6973</span></p>
         
         <p id="MSS_6974">
            unmīladvadanendukāntivisarairdūraṃ samutsāritaṃ bhagnaṃ pīnakucasthalasya ca rucā
            hastaprabhābhirhatam /<br />
            etasyāḥ kalaviṃkakaṇṭhakadalīkalpaṃ milatkautukād aprāptābhimukhaṃ ruṣeva sahasā keśeṣu
            lagnaṃ tamaḥ //
             <span class="ref">MSS_6974</span></p>
         
         <p id="MSS_6975">
            unmīlanti kiyanti vā na kusumānyuṣṇadyuterudgame tattvetāvati bandhurityatisakhītyādityakānteti
            ca /<br />
            kīrtiṃ dattavatāṃ trilokaviditāmevaṃ kavīnāmṛṇaṃ kiṃ kṛtveyamapākarotu januṣāṃ koṭyāpi
            nālīkinī //
             <span class="ref">MSS_6975</span></p>
         
         <p id="MSS_6976">
            unmīlanti nakhairlunīhi vahati kṣaumāñcalenāvṛṇu krīḍākānanamāviśanti valayakvāṇaiḥ
            samuttrāsaya /<br />
            itthaṃ vañjuladakṣiṇānilakuhūkaṇṭhīṣu saṃketika- vyāhārāḥ subhaga tvadīyavirahe tasyāḥ
            sakhīnāṃ mithaḥ //
             <span class="ref">MSS_6976</span></p>
         
         <p id="MSS_6977">
            unmīlanti niśāniśācaravadhūtproccāṭanāmāntrikāḥ sāyaṃ sālasasuptapa kajavanaprodbodhavaitālikāḥ
            /<br />
            phullatpa kajakośagarbhakuharaprodbhūtabhṛ gāvalī- jha kārapraṇavopadeśaguravas tīvradyuteraṃśavaḥ
            //
             <span class="ref">MSS_6977</span></p>
         
         <p id="MSS_6978">
            unmīlanti mṛṇālakomalaruco rājīvasaṃvartikā- saṃvartavratavṛttayaḥ katipaye pīyūṣabhānoḥ
            karāḥ /<br />
            apyusrairdhavalībhavatsu giriṣu kṣubdho'yamunmajjatā viśveneva tamomayo nidhirapāmahnāya
            phenāyate //
             <span class="ref">MSS_6978</span></p>
         
         <p id="MSS_6979">
            unmīlannayanāntakāntilaharīniṣpītayoḥ kevalād āmodādavadhāraṇīyavapuṣoḥ kāntāsakhena
            kṣaṇam /<br />
            yatkarṇotpalayoḥ sthitena bhavatā kiṃcit samudguñjitaṃ bhrātastiṣṭhati kutra tat kathaya
            me kāntaṃ priyāyā mukham //
             <span class="ref">MSS_6979</span></p>
         
         <p id="MSS_6980">
            unmīlanmaṇiraśmijālajaṭilacchāyaṃ raṇatka kaṇaṃ bibhrāṇastava deva vairikadanakrīḍākaṭhoraḥ
            karaḥ /<br />
            tyaktvā saṃyati jīvitāni ripavo ye svargamārge gatās tānākraṣṭumivāviveśa rabhasāc
            caṇḍadyutermaṇḍalam //
             <span class="ref">MSS_6980</span></p>
         
         <p id="MSS_6981">
            unmīlanmadhugandhalubdhamadhupavyādhūtacūtā kura- krīḍatkokilakākalīkalaravairudgīrṇakarṇajvarāḥ
            /<br />
            nīyante pathikaiḥ kathaṃ kathamapi dhyānāvadhānakṣaṇa- prāptaprāṇasamāsamāgamarasollāsairamī
            vāsarāḥ //
             <span class="ref">MSS_6981</span></p>
         
         <p id="MSS_6982">
            unmīlanmukulakarālakundakośa- praścyotadghanamakarandagandhabandho /<br />
            tāmīṣatpracalavilocanāṃ natā gīm ālin gan pavana mama spṛśā gama gam //
             <span class="ref">MSS_6982</span></p>
         
         <p id="MSS_6983">
            unmīlayanti kusumāni manoramāṇi ke nāma nātra taravaḥ samayocitāni /<br />
            kasyedṛśaṃ kathaya dohadamasti tasya yādṛkvinirmitamaśokamahīruhasya //
             <span class="ref">MSS_6983</span></p>
         
         <p id="MSS_6984">
            unmīlallīlanīlotpaladaladalanāmodamedasvipūra- kroḍakrīḍadvijālīgarududitamarutsphālavācālavīci
            ḥ /<br />
            etenākhāni śākhānivahanavaharitparṇapūrṇadrumālī- vyālīḍhopāntaśāntavyathapathikadṛśāṃ
            dattarāgastaḍāgaḥ //
             <span class="ref">MSS_6984</span></p>
         
         <p id="MSS_6985">
            unmīlitaṃ tūlikayeva citraṃ sūryāṃśubhirbhinnamivāravindam /<br />
            babhūva tasyāścaturaśraśobhi vapurvibhaktaṃ navayauvanena //
             <span class="ref">MSS_6985</span></p>
         
         <p id="MSS_6986">
            unmīlyākṣi sakhīrna paśyasi na cāpyuktā dadāsyuttaraṃ no vetsīdṛśamatra nedṛśamimāṃ
            śūnyāmavasthāṃ gatā /<br />
            talpādṛśyakara kapañjaramidaṃ jīvena liptaṃ manā muñcantī kimu kartumicchasi kuru
            premānyadeśāgate //
             <span class="ref">MSS_6986</span></p>
         
         <p id="MSS_6987">
            unmukulitādharapuṭe bhūtikaṇatrāsamīlitārdhākṣi /<br />
            dhūmo'pi neha virama bhramaro'yaṃ śvasitamanusarati //
             <span class="ref">MSS_6987</span></p>
         
         <p id="MSS_6988">
            unmuktakañcukatayeyamudārakāntiḥ śastrīva śambarariporapanītakośā /<br />
            raktāvakuṇṭhanapaṭīracitāpidhānā saṃdhyāmbuvāhakaliteva śaśā karekhā //
             <span class="ref">MSS_6988</span></p>
         
         <p id="MSS_6989">
            unmuktakramahārimeruśikharāt krāmantamanyo dharaḥ ko'tra tvāṃ śarabhīkiśorapariṣaddhaureya
            dhartuṃ kṣamaḥ /<br />
            tasmād durgamaśṛ gala ghanakalādurlālitātman vraja tvadvāsāya sa eva kīrṇakanakajyotsno
            girīṇāṃ patiḥ //
             <span class="ref">MSS_6989</span></p>
         
         <p id="MSS_6990">
            unmuktamānakalahā ramadhvaṃ dayitānvitāḥ /<br />
            itīva madhurālāpāḥ kokilā jagadur janān //
             <span class="ref">MSS_6990</span></p>
         
         <p id="MSS_6991">
            unmuktābhirdivasamadhunā sarvatastābhireva svacchāyābhirniculitamiva prekṣyate viśvametat
            /<br />
            paryanteṣu jvalati jaladhau ratnasānau ca madhye citrā gīyaṃ ramayati tamaḥstomalīlā
            dharitrī //
             <span class="ref">MSS_6991</span></p>
         
         <p id="MSS_6992">
            unmucya svajanānupekṣya tṛṇavat prāṇānapi preyasas tīrtvā dustaramarṇavaṃ ca vaṇijaḥ
            prāptāḥ paṭīrāśayā /<br />
            śvāsaiste vinivartitāḥ pratibhayaiḥ svastho bhavātaḥparaṃ tvaṃ vā kevalama gama gamuraga
            vyālimpa gandhadravaiḥ //
             <span class="ref">MSS_6992</span></p>
         
         <p id="MSS_6993">
            unmudrīkṛtaviśvavismayabharaistattanmahārghairguṇair durgādhe hṛdayāmbudhau tava bhaven
            naḥ sūktiga gā yadi /<br />
            viśvaśvitramata ginīghanarasasyandinyamandadhvanir ga gāsāgarasaṃgamaḥ punarivāpūrvaḥ
            samunmīlati //
             <span class="ref">MSS_6993</span></p>
         
         <p id="MSS_6994">
            unmūlitālānavilābhanābhiś chinnaskhalacchṛ khalaromarājiḥ /<br />
            mattasya seyaṃ madanadvipasya prasvāpavaproccakucāstu vāstu //
             <span class="ref">MSS_6994</span></p>
         
         <p id="MSS_6995">
            unmūlya sitakeśāṃstu mūle mule ca tatkṣipet /<br />
            tataḥ keśāḥ prajāyante kṛṣṇāḥ kautukakāriṇaḥ /<br />
            yuktyā pūrvoktayā yuñjyān meṣaśṛ gīpayaḥ sudhīḥ //
             <span class="ref">MSS_6995</span></p>
         
         <p id="MSS_6996">
            unmūlyālānabhūmīruhamatitarasotkhaṇḍitāṇḍ ūvitānāny- ākarṣanneṣa pādairmadajalakaluṣaḥ
            kṣiptanakṣatramālaḥ /<br />
            śuṇḍādaṇḍābhighātairnabhasi vidalayan puṣkarāvartakādīn dhāvatyādhūtamūrdhā harimabhirabhasād
            devaputraḥ karīndraḥ //
             <span class="ref">MSS_6996</span></p>
         
         <p id="MSS_6997">
            unmṛṣṭaṃ kucasīmni patramakaraṃ dṛṣṭvā haṭhāli ganāt kopo māstu punarlikhāmyamumiti
            smere raghūṇāṃ vare /<br />
            kopeṇāruṇito'śrupātadalitaḥ premṇā ca vistārito datto maithilakanyayā diśatu naḥ kṣemaṃ
            kaṭākṣā kuraḥ //
             <span class="ref">MSS_6997</span></p>
         
         <p id="MSS_6998">
            unmṛṣṭapatrā lulitālakāntāḥ kaṇṭheṣu lagnā jaghanaṃ spṛśantaḥ /<br />
            kucasthalīṣvāhatimādadhānā gatā vadhūnāṃ priyatāṃ jalaughāḥ //
             <span class="ref">MSS_6998</span></p>
         
         <p id="MSS_6999">
            unmeṣaṃ yo mama na sahate jātivairī niśāyām indorindīvaradaladṛśā tasya saundaryadarpaḥ
            /<br />
            nītaḥ śāntiṃ prasabhamanayā vaktrakāntyeti harṣāl lagnā manye lalitatanu te pādayoḥ
            padmalakṣmīḥ //
             <span class="ref">MSS_6999</span></p>
         
         <p id="MSS_7000">
            upakarotyapakṛto hyuttamo'pyanyathādhamaḥ /<br />
            madhyamaḥ sāmyamanvicched aparaḥ svārthatatparaḥ //
             <span class="ref">MSS_7000</span></p>
         
         <p id="MSS_7001">
            upakartādhikārāḍhyaḥ svāparādhaṃ na manyate /<br />
            upakāraṃ dhvajīkṛtya sarvameva vilumpati //
             <span class="ref">MSS_7001</span></p>
         
         <p id="MSS_7002">
            upakartuṃ priyaṃ vaktuṃ kartuṃ snehamanuttamam /<br />
            sajjanānāṃ svabhāvo'yaṃ kenenduḥ śiśirīkṛtaḥ //
             <span class="ref">MSS_7002</span></p>
         
         <p id="MSS_7003">
            upakartuṃ yathā svalpaḥ samartho na tathā mahān /<br />
            prāyaḥ kūpastṛṣāṃ hanti satataṃ na tu vāridhiḥ //
             <span class="ref">MSS_7003</span></p>
         
         <p id="MSS_7004">
            upakartuḥ kṛtaghnasyāpy ubhayoriyatī bhidā /<br />
            sadyo hi vismaratyādyaḥ kṛtaṃ paścāt tu paścimaḥ //
             <span class="ref">MSS_7004</span></p>
         
         <p id="MSS_7005">
            upakartuḥ sthiraṃ dravyaṃ yatnas tatkālasaṃbhavaḥ /<br />
            kimasti tālavṛntasya mandamārutasaṃgrahaḥ //
             <span class="ref">MSS_7005</span></p>
         
         <p id="MSS_7006">
            upakartumanupakartuḥ priyāṇi kartuṃ kṛtānyanusmartum /<br />
            vinipatitāṃścoddhartuṃ kulānvitānāmucitametat //
             <span class="ref">MSS_7006</span></p>
         
         <p id="MSS_7007">
            upakartumaprakāśaṃ kṣantuṃ nyūneṣvayācitaṃ dātum /<br />
            abhisaṃdhātuṃ ca guṇaiḥ śateṣu kecid vijānanti //
             <span class="ref">MSS_7007</span></p>
         
         <p id="MSS_7008">
            upakartrāriṇā saṃdhir na mitreṇāpakāriṇā /<br />
            upakārāpakārau hi lakṣyaṃ lakṣaṇametayoḥ //
             <span class="ref">MSS_7008</span></p>
         
         <p id="MSS_7009">
            upakāraṃ suhṛdvarge yo'pakāraṃ ca śatruṣu /<br />
            nṛmegho varṣati prājñas tasyecchanti sadonnatim //
             <span class="ref">MSS_7009</span></p>
         
         <p id="MSS_7010">
            upakāraṃ smarantastu kṛtajñatvavaśaṃvadāḥ /<br />
            padavīmupakart ṇāṃ yānti niścetanā api //
             <span class="ref">MSS_7010</span></p>
         
         <p id="MSS_7011">
            nirvāṇamanu nirvāti tapanaṃ tapanopalaḥ /<br />
            indumindumaṇiḥ kiṃ ca śuṣyantamanu śuṣyati //
             <span class="ref">MSS_7011</span></p>
         
         <p id="MSS_7012">
            upakāraḥ paro dharmaḥ paro'rthaḥ karmanaipuṇam /<br />
            pātre dānaṃ paraḥ kāmaḥ paro mokṣo vitṛṣṇatā //
             <span class="ref">MSS_7012</span></p>
         
         <p id="MSS_7013">
            upakārakamāyaterbhṛśaṃ prasavaḥ karmaphalasya bhūriṇaḥ /<br />
            anapāyi nibarhaṇaṃ dviṣāṃ na titikṣāsamamasti sādhanam //
             <span class="ref">MSS_7013</span></p>
         
         <p id="MSS_7014">
            upakāragṛhītena śatruṇā śatrumuddharet /<br />
            pādalagnaṃ karasthena kaṇṭakeneva kaṇṭakam //
             <span class="ref">MSS_7014</span></p>
         
         <p id="MSS_7015">
            upakāraparaḥ pravaraḥ pratyupakāraṃ karoti madhyasthaḥ /<br />
            nīcastadapi na kurute upakārvaśād bhavati śatruḥ saḥ //
             <span class="ref">MSS_7015</span></p>
         
         <p id="MSS_7016">
            upakāraparaḥ svabhāvata satataṃ sarvajanasya sajjanaḥ /<br />
            asatāmaniśaṃ tathāpyaho guruhṛdrogakarī tadunnatiḥ //
             <span class="ref">MSS_7016</span></p>
         
         <p id="MSS_7017">
            upakārapradhānaḥ syād apakārapare'pyarau /<br />
            saṃpadvipatsvekamanā hetāvīrṣyet phale na tu //
             <span class="ref">MSS_7017</span></p>
         
         <p id="MSS_7018">
            upakāraphalaṃ mitram apakāro'rilakṣaṇam /<br />
            ... ... ... ... ... ... ... ... ... ... //
             <span class="ref">MSS_7018</span></p>
         
         <p id="MSS_7019">
            upakārameva tanute vipadgataḥ sadguṇo nitarām /<br />
            mūrcchāṃ gato mṛto vā nidarśanaṃ pārado'tra rasaḥ //
             <span class="ref">MSS_7019</span></p>
         
         <p id="MSS_7020">
            upakāraśatenāpi gṛhyate kena durjanaḥ /<br />
            sādhuḥ saṃmānamātreṇa bhavatyevātmavikrayī //
             <span class="ref">MSS_7020</span></p>
         
         <p id="MSS_7021">
            upakāraśatenāpi dānaiścāpi suvistaraiḥ /<br />
            lālanāt prītipūrvācca na grāhyo bhaginīsutaḥ //
             <span class="ref">MSS_7021</span></p>
         
         <p id="MSS_7022">
            upakāraścāpakāro yasya vrajati vismṛtim /<br />
            pāṣāṇahṛdayasyāsya jīvatītyabhidhā mudhā //
             <span class="ref">MSS_7022</span></p>
         
         <p id="MSS_7023">
            upakārācca lokānāṃ nimittānmṛgapakṣiṇām /<br />
            bhayāllobhācca mūrkhāṇāṃ maitrī syād darśanāt satām //
             <span class="ref">MSS_7023</span></p>
         
         <p id="MSS_7024">
            upakārādṛte'pyāśu mitraṃ śreyasi tiṣṭhati /<br />
            mitravān sādhayatyarthān duḥsādhyānapyanādarāt //
             <span class="ref">MSS_7024</span></p>
         
         <p id="MSS_7025">
            upakārāya na jātaḥ sapadi sujātaḥ kva jātavaire'pi /<br />
            grāsayati grasto'pi drohiṇamamṛtāni rohiṇīramaṇaḥ //
             <span class="ref">MSS_7025</span></p>
         
         <p id="MSS_7026">
            upakārāya yā puṃsāṃ na parasya na cātmanaḥ /<br />
            patrasaṃcayasaṃbhāraiḥ kiṃ tayā bhāravidyayā //
             <span class="ref">MSS_7026</span></p>
         
         <p id="MSS_7027">
            upakāriṇamapi pūjyaṃ hanti mahāntaṃ khalo'trapo'vasare /<br />
            dhṛṣṭadyumno madhye- vīraṃ hatavān guruṃ śāntam //
             <span class="ref">MSS_7027</span></p>
         
         <p id="MSS_7028">
            upakāriṇi vikṣīṇe śanaiḥ kedāravāriṇi /<br />
            sānukrośatayā śālir abhūt pāṇḍuravā mukhaḥ //
             <span class="ref">MSS_7028</span></p>
         
         <p id="MSS_7029">
            upakāriṇi viśrabdhe śuddhamatau yaḥ samācarati pāpam /<br />
            taṃ janamasatyasaṃdhaṃ bhagavati vasudhe kathaṃ vahasi //
             <span class="ref">MSS_7029</span></p>
         
         <p id="MSS_7030">
            upakāriṇi vītamatsare vā sadayatvaṃ yadi tatra ko'tirekaḥ /<br />
            ahite sahasāparāddhalabdhe saghṛṇaṃ yasya manaḥ satāṃ sa dhuryaḥ //
             <span class="ref">MSS_7030</span></p>
         
         <p id="MSS_7031">
            upakāriṣu yaḥ sādhuḥ sādhutve tasya ko guṇaḥ /<br />
            apakāriṣu yaḥ sādhuḥ sa sādhuḥ sadbhirucyate //
             <span class="ref">MSS_7031</span></p>
         
         <p id="MSS_7032">
            upakāre kṛtajñatvam apakāre kṛtaghnatā /<br />
            viṣayasya guṇāvetau kartuḥ syātāṃ viparyayau //
             <span class="ref">MSS_7032</span></p>
         
         <p id="MSS_7033">
            upakāreṇa dūyante na sahante'nukampitām /<br />
            āpatsvapi durārādhyā nityaduḥkhā manasvinaḥ //
             <span class="ref">MSS_7033</span></p>
         
         <p id="MSS_7034">
            upakāreṇa nīcānām apakāro hi jāyate /<br />
            payaḥpānaṃ bhujaṃgānāṃ kevalaṃ viṣavardhanam //
             <span class="ref">MSS_7034</span></p>
         
         <p id="MSS_7035">
            upakāreṇa vīrastu pratikāreṇa yujyate /<br />
            akṛtajño'pratikṛto hanti sattvavatāṃ manaḥ //
             <span class="ref">MSS_7035</span></p>
         
         <p id="MSS_7036">
            upakāryopakāritvaṃ dūre cet sā hi mitratā /<br />
            puṣpavantau kimāsannau paśya kairavapadmayoḥ //
             <span class="ref">MSS_7036</span></p>
         
         <p id="MSS_7037">
            upakṛtaṃ bahu tatra kimucyate sujanatā prathitā bhavatā param /<br />
            vidadhadīdṛśameva sadā sakhe sukhitamāssva tataḥ śaradāṃ śatam //
             <span class="ref">MSS_7037</span></p>
         
         <p id="MSS_7038">
            upakṛtamanena sutarām ityasatāmasti na kvacidapekṣā /<br />
            hotuḥ svahastamāśrita udvahato'gnir dahatyeva //
             <span class="ref">MSS_7038</span></p>
         
         <p id="MSS_7039">
            upakṛtavatāpyanārye nāśvasitavyaṃ kṛtipriyo'smīti /<br />
            payasāpi siktamūlo bhavati hi madhuro na picumandaḥ //
             <span class="ref">MSS_7039</span></p>
         
         <p id="MSS_7040">
            upakṛtavatā śrīratnābhyāṃ hareḥ śaśilekhayā manasijaripoḥ pīyūṣeṇāpyaśeṣadivaukasām
            /<br />
            kathamitarathā tena stheyaṃ yaśobharamantharaṃ yadi na mathanāyāsaṃ dhīraḥ saheta
            payonidhiḥ //
             <span class="ref">MSS_7040</span></p>
         
         <p id="MSS_7041">
            upakṛtireva khalānāṃ doṣasya garīyaso bhavati hetuḥ /<br />
            anukūlācaraṇena hi kupyanti vyādhayo'tyartham //
             <span class="ref">MSS_7041</span></p>
         
         <p id="MSS_7042">
            upakṛtisāhasikatayā kṣatimapi gaṇayanti no guṇinaḥ /<br />
            janayanti hi prakāśaṃ dīpaśikhāḥ svā gadāhena //
             <span class="ref">MSS_7042</span></p>
         
         <p id="MSS_7043">
            upakṛtya bhavanti dūrataḥ parataḥ pratyupakāraśa kayā /<br />
            iyameva hi sattvaśālināṃ mahatāṃ kāpi kaṭhoracittatā //
             <span class="ref">MSS_7043</span></p>
         
         <p id="MSS_7044">
            upakramaṃ vāñchitamāśu kuryād dūtopayānāt kriyamāṇasaṃdhiḥ /<br />
            sa ced visaṃdhiḥ sa tu tatra caikaḥ kṛto bhavatyātmasamucchrayaśca //
             <span class="ref">MSS_7044</span></p>
         
         <p id="MSS_7045">
            upagūḍhavelamalaghūrmibhujaiḥ saritāmacukṣubhadadhīśamapi /<br />
            rajanīkaraḥ kimiva citramado yadurāgiṇāṃ gaṇamana galaghum //
             <span class="ref">MSS_7045</span></p>
         
         <p id="MSS_7046">
            upagūhati davadahane tribhuvanadhanyāmaraṇyānīm /<br />
            mūrtā ivāndhakārāḥ pratidiśamapayānti kāsarāvalayaḥ //
             <span class="ref">MSS_7046</span></p>
         
         <p id="MSS_7047">
            upacaritāpyatimātraṃ paṇyavadhūḥ kṣīṇasaṃpadaḥ puṃsaḥ /<br />
            pātayati dṛśaṃ vrajataḥ spṛhayā paridhānamātre'pi //
             <span class="ref">MSS_7047</span></p>
         
         <p id="MSS_7048">
            upacaritā hariṇadṛśaḥ sajjanagoṣṭhīṣu miśritā vācaḥ /<br />
            caritaṃ klamanamadavanaṃ na vidheḥ kuṭilādapi trāsaḥ //
             <span class="ref">MSS_7048</span></p>
         
         <p id="MSS_7049">
            upacāraḥ kartavyo yāvadanutpannasauhṛdāḥ puruṣāḥ /<br />
            utpannasauhṛdānām upacāraḥ kaitavaṃ bhavati //
             <span class="ref">MSS_7049</span></p>
         
         <p id="MSS_7050">
            upacāravidhijño'pi nirdhanaḥ kiṃ kariṣyati /<br />
            nira kuśa ivārūḍho mattadviradamūrdhani //
             <span class="ref">MSS_7050</span></p>
         
         <p id="MSS_7051">
            upacārānunayāste kitavasyopekṣitāḥ sakhīvacasā /<br />
            adhunā niṣṭhuramapi yadi sa vadati kalikaitavād yāmi //
             <span class="ref">MSS_7051</span></p>
         
         <p id="MSS_7052">
            upacitāvayavā śucibhiḥ kaṇair alikadambakayogamupeyuṣī /<br />
            sadṛśakāntiralakṣyata mañjarī tilakajālakajālakamauktikaiḥ //
             <span class="ref">MSS_7052</span></p>
         
         <p id="MSS_7053">
            upaciteṣu pareṣvasamarthatāṃ vrajati kālavaśād balavānapi /<br />
            tapasi mandagabhastirabhīṣumān nahi mahāhimahānikaro'bhavat //
             <span class="ref">MSS_7053</span></p>
         
         <p id="MSS_7054">
            upacchandyāpi dātavyaṃ baline śāntimicchatā /<br />
            samūlameva gāndhārir aprayacchan gataḥ kṣayam //
             <span class="ref">MSS_7054</span></p>
         
         <p id="MSS_7055">
            upajapyānupajaped budhyetaiva ca tatkṛtam /<br />
            yukte ca daive yudhyeta jayaprepsurapetabhīḥ //
             <span class="ref">MSS_7055</span></p>
         
         <p id="MSS_7056">
            upajāpaḥ kṛtastena tānākopavatastvayi /<br />
            āśu dīpayitālpo'pi sāgnīnedhānivānilaḥ //
             <span class="ref">MSS_7056</span></p>
         
         <p id="MSS_7057">
            upajāpaścirārodho'vaskandas tīvrapauruṣam /<br />
            durgasya la ghanopāyāś catvāraḥ kathitā ime //
             <span class="ref">MSS_7057</span></p>
         
         <p id="MSS_7058">
            upajāpasahān vila ghayan sa vidhātā nṛpatīn mahoddhataḥ /<br />
            sahate na jano'pyadhaḥkriyāṃ kimu lokādhikadhāma rājakam //
             <span class="ref">MSS_7058</span></p>
         
         <p id="MSS_7059">
            upajāpahṛtasvāmisnehasīmni parāśrayam /<br />
            maule vāñchati medinyāḥ patyuḥ pāto na saṃśayaḥ //
             <span class="ref">MSS_7059</span></p>
         
         <p id="MSS_7060">
            upajīvati sma satataṃ dadhataḥ parimugdhatāṃ vaṇigivoḍupateḥ /<br />
            ghanavīthivīthimavatīrṇavato nidhirambhasāmupacayāya kalāḥ //
             <span class="ref">MSS_7060</span></p>
         
         <p id="MSS_7061">
            upajīvyā hatā kanyā svārthe pākakriyā hatā /<br />
            śūdrabhikṣāhato yāgaḥ kṛpaṇasya hataṃ dhanaṃ //
             <span class="ref">MSS_7061</span></p>
         
         <p id="MSS_7062">
            upatāpyamānamalaghūṣṇimabhiḥ śvasitaiḥ sitetarasarojadṛśaḥ /<br />
            dravatāṃ na netumadharaṃ kṣamate navanāgavallidalarāgarasaḥ //
             <span class="ref">MSS_7062</span></p>
         
         <p id="MSS_7063">
            upadiśati lokavṛttaṃ vitarati vittaṃ vinodayati cittam /<br />
            uttambhayati mahattvaṃ vidyā hṛdyā surājaseveva //
             <span class="ref">MSS_7063</span></p>
         
         <p id="MSS_7064">
            upadeśaṃ viduḥ śuddhaṃ santas tamupadeśinaḥ /<br />
            śyāmāyate na yuṣmāsu yaḥ kāñcanamivāgniṣu //
             <span class="ref">MSS_7064</span></p>
         
         <p id="MSS_7065">
            upadeśapradāt ṇāṃ narāṇāṃ hitamicchatām /<br />
            parasminnihaloke ca vyasanaṃ nopapadyate //
             <span class="ref">MSS_7065</span></p>
         
         <p id="MSS_7066">
            upadeśo na dātavyo yādṛśe tādṛśe nare /<br />
            paśya vānaramūrkheṇa sugṛhī nirgṛhīkṛtā //
             <span class="ref">MSS_7066</span></p>
         
         <p id="MSS_7067">
            upadeśo hi mūrkhāṇāṃ krodhāyaiva śamāya na /<br />
            payaḥpānaṃ bhuja gānāṃ viṣāyaivāmṛtāya na //
             <span class="ref">MSS_7067</span></p>
         
         <p id="MSS_7068">
            upadeśo hi mūrkhāṇāṃ prakopāya na śāntaye /<br />
            payaḥpānaṃ bhuja gānāṃ kevalaṃ viṣavardhanaṃ //
             <span class="ref">MSS_7068</span></p>
         
         <p id="MSS_7069">
            upadraṣṭānumantā ca bhartā bhoktā maheśvaraḥ /<br />
            paramātmeti cāpyukto dehe'smin puruṣaḥ paraḥ //
             <span class="ref">MSS_7069</span></p>
         
         <p id="MSS_7070">
            upadhāśodhitāḥ samyag īhamānāḥ phalodayam /<br />
            te'sya sarvaṃ parīkṣeran sānurāgāḥ kṛtākṛtam //
             <span class="ref">MSS_7070</span></p>
         
         <p id="MSS_7071">
            upetya dhīyate yasmād upadheti tataḥ smṛtā /<br />
            upāya upadhā jñeyā tayāmātyān parīkṣayet //
             <span class="ref">MSS_7071</span></p>
         
         <p id="MSS_7072">
            ... ... ... /<br />
            upadhitrayaśuddhito'sya kiṃ kanakasyeva paraṃ parīkṣaṇam //
             <span class="ref">MSS_7072</span></p>
         
         <p id="MSS_7073">
            upadhivasatipiṇḍān gṛhṇate no viruddhāṃs tanuvacanamanobhiḥ sarvathā ye munīndrāḥ
            /<br />
            vratasamitisametā dhvastamohaprapañcā dadatu mama vimuktiṃ te hatakrodhayodhāḥ //
             <span class="ref">MSS_7073</span></p>
         
         <p id="MSS_7074">
            upanatabhaye yo yo mārgo hitārthakaro bhavet sa sa nipuṇayā buddhyā sevyo mahān kṛpaṇo'pi
            vā /<br />
            karikaranibhau jyāghātā kau mahāstraviśāradau valayaracitau strīvad bāhū kṛtau na
            kirīṭinā //
             <span class="ref">MSS_7074</span></p>
         
         <p id="MSS_7075">
            upanatamatipuṇyacayaiḥ saṃpūrṇaṃ rakṣitaṃ ca yatnena /<br />
            saṃpadi vipadi trāṇaṃ bhavati nidhānaṃ ca mitraṃ ca //
             <span class="ref">MSS_7075</span></p>
         
         <p id="MSS_7076">
            upanadipuline mahāpalāśaḥ pavanasamucchaladekapattrapāṇiḥ /<br />
            davadahanavinaṣṭajīvitānāṃ salilamivaiṣa dadāti pādapānām //
             <span class="ref">MSS_7076</span></p>
         
         <p id="MSS_7077">
            upanayati kapole lolakarṇapravāla- kṣaṇamukulaniveśāndolanavyāpṛtānām /<br />
            parimalitaharidrān saṃprati dvāviḍīnāṃ navanakhapadatiktānātapaḥ svedabindūn //
             <span class="ref">MSS_7077</span></p>
         
         <p id="MSS_7078">
            upanayanavivāhāvutsavaikapradhānau kalivibhavata eṣāṃ kālabhedānabhijñāḥ /<br />
            vijahati na kadācid vedapāṭhaikayogye vayasi ca yavanānīvācanābhyāsamete //
             <span class="ref">MSS_7078</span></p>
         
         <p id="MSS_7079">
            upanayati masiṃ pattraṃ cedaṃ likhāmi kimatra vā tvamiti vinayabhraṃśo yūyaṃ tviti
            praṇayakṣatiḥ /<br />
            suhṛditi mṛṣā nāthetyūnaṃ nṛpeti taṭasthatā kathamiti tataḥ saṃdeṣṭavyo mayā yadunandanaḥ
            //
             <span class="ref">MSS_7079</span></p>
         
         <p id="MSS_7080">
            upaniṣadaḥ paripītā gītāpi na hanta matipathaṃ nītā /<br />
            tadapi na hā vidhuvadanā mānasasadanād bahiryāti //
             <span class="ref">MSS_7080</span></p>
         
         <p id="MSS_7081">
            upanihitahalīṣāsārgaladvāramārāt paricakitapurandhrīsāritābhyarṇabhāṇḍam /<br />
            pavanarayatiraścīrvāridhārāḥ pratīcchan viśati valitaśṛ gaḥ pāmarāgāramukṣā //
             <span class="ref">MSS_7081</span></p>
         
         <p id="MSS_7082">
            upanītanītinaukaḥ saṃsāravikāravārivanyāsu /<br />
            satpuruṣakarṇadhāras tārayati janān bahūnekaḥ //
             <span class="ref">MSS_7082</span></p>
         
         <p id="MSS_7083">
            upanīya kalamakuḍavaṃ kathayati sabhayaścikitsake halikaḥ /<br />
            śoṇaṃ somārdhanibhaṃ vadhūstane vyādhimupajātam //
             <span class="ref">MSS_7083</span></p>
         
         <p id="MSS_7084">
            upanīya priyamasamaya- vidaṃ ca me dagdhamānamapanīya /<br />
            narmopakrama eva kṣaṇade dūtīva calitāsi //
             <span class="ref">MSS_7084</span></p>
         
         <p id="MSS_7085">
            upanīya yannitambe bhujaṃgamuccairalambi vibudhaiḥ śrīḥ /<br />
            ekaḥ sa mandaragiriḥ sakhi garimāṇaṃ samudvahatu //
             <span class="ref">MSS_7085</span></p>
         
         <p id="MSS_7086">
            upanetumunnatimateva divaṃ kucayoryugena tarasā kalitām /<br />
            rabhasotthitāmupagataḥ sahasā parirabhya kaścana vadhūmarudhat //
             <span class="ref">MSS_7086</span></p>
         
         <p id="MSS_7087">
            upapattibhiramlānā nopadeśaiḥ kadarthitāḥ /<br />
            svasaṃvedanasaṃvedyasārāḥ sahṛdayoktayaḥ //
             <span class="ref">MSS_7087</span></p>
         
         <p id="MSS_7088">
            upapannaṃ nanu śivaṃ saptasvaṅgeṣuyasya me /<br />
            daivīnāṃ mānuṣīṇāṃ ca pratihartā tvamāpadām //
             <span class="ref">MSS_7088</span></p>
         
         <p id="MSS_7089">
            upaparisaraṃ godāvaryāḥ parityajatādhvagāḥ saraṇimaparo mārgas tāvad bhavadbhirihekṣyatām
            /<br />
            iha hi vihito raktāśokaḥ kayāpi hatāśayā caraṇanalinanyāsodañcannavāṅkurakañcukaḥ
            //
             <span class="ref">MSS_7089</span></p>
         
         <p id="MSS_7090">
            upapradānaṃ sāntvaṃ vā bhedaṃ kāle ca vikramam /<br />
            yogaṃ ca rakṣasām śreṣṭha tāvubhau ca nayānayau //
             <span class="ref">MSS_7090</span></p>
         
         <p id="MSS_7091">
            upaprākārāgraṃ prahiṇu nayane tarkaya manāg anākāśe ko'yaṃ galitahariṇaḥ śītakiraṇaḥ
            /<br />
            sudhābaddhagrāsairupavanacakorairanusṛtāṃ kirañ jyotsnāmacchāṃ navalavalapākapraṇayinīm
            //
             <span class="ref">MSS_7091</span></p>
         
         <p id="MSS_7092">
            upaplavo'sau kimu rājaputrī jyotsnādravo'sāvuta vajrapātaḥ /<br />
            alaṃ tayā saiva hi jīvitaṃ me dhiṅ māmahaṃ vā caritārtha ekaḥ //
             <span class="ref">MSS_7092</span></p>
         
         <p id="MSS_7093">
            upaplutaṃ pātumado madoddhatais tvameva viśvaṃbhara viśvamīśiṣe /<br />
            ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ nabhaḥ //
             <span class="ref">MSS_7093</span></p>
         
         <p id="MSS_7094">
            upabarhamambujadṛśo nijaṃ bhujaṃ viracayya vaktramapi gaṇḍamaṇḍale /<br />
            nijasakthi sakthini nidhāya sādaraṃ svapiti stanārpitakarāmbujo yuvā //
             <span class="ref">MSS_7094</span></p>
         
         <p id="MSS_7095">
            upabhuktaṃ yathā vāsaḥ srajo vā mṛditā yathā /<br />
            evaṃ rājyāt paribhraṣṭaḥ samartho'pi nirarthakaḥ //
             <span class="ref">MSS_7095</span></p>
         
         <p id="MSS_7096">
            upabhuktakhadiravīṭaka- janitādhararāgabhaṅgabhayāt /<br />
            pitari mṛte'pi na veśyā roditi hā tāta tāteti //
             <span class="ref">MSS_7096</span></p>
         
         <p id="MSS_7097">
            upabhuktāśeṣavṛṣaṃ dhāvantaṃ mṛgaśireśabhogāya /<br />
            kaḥ khecarakesariṇaṃ paśyatu bhāsvantamantakapratimam //
             <span class="ref">MSS_7097</span></p>
         
         <p id="MSS_7098">
            upabhoktuṃ na jānāti kadāpi kṛpaṇo janaḥ /<br />
            ākaṇṭhajalamagno'pi kukkuro leḍhi jihvayā //
             <span class="ref">MSS_7098</span></p>
         
         <p id="MSS_7099">
            upabhogakātarāṇāṃ puruṣāṇāmarthasaṃcayaparāṇām /<br />
            kanyāmaṇiriva sadane tiṣṭhatyarthaḥ parasyārthe //
             <span class="ref">MSS_7099</span></p>
         
         <p id="MSS_7100">
            upabhogādṛte tasya nāśa eva na vidyate /<br />
            prāktanaṃ bandhanaṃ karma ko'nyathā kartumarhati //
             <span class="ref">MSS_7100</span></p>
         
         <p id="MSS_7101">
            upabhogāya ca dhanaṃ jīvitaṃ yena rakṣitam /<br />
            na rakṣitā tu bhūryena kiṃ tasya dhanajīvitaiḥ //
             <span class="ref">MSS_7101</span></p>
         
         <p id="MSS_7102">
            upabhogena puṇyānāṃ prāktanānāṃ tathāṃhasām /<br />
            kartavyamiti nityānām akāmakaraṇāt tathā //
             <span class="ref">MSS_7102</span></p>
         
         <p id="MSS_7103">
            upabhogairapi tyaktaṃ nātmānamavasādayet /<br />
            caṇḍālatve'pi mānuṣyaṃ sarvathā tāta durlabham //
             <span class="ref">MSS_7103</span></p>
         
         <p id="MSS_7104">
            upamā kālidāsasya bhāraverarthagauravam /<br />
            daṇḍinaḥ padalālityaṃ māghe santi trayo guṇāḥ //
             <span class="ref">MSS_7104</span></p>
         
         <p id="MSS_7105">
            upamānamabhūd vilāsināṃ karaṇaṃ yat tava kāntimattayā /<br />
            tadidaṃ gatamīdṛśīm daśāṃ na vidīrye kaṭhināḥ khalu striyaḥ //
             <span class="ref">MSS_7105</span></p>
         
         <p id="MSS_7106">
            upayayau tanutāṃ madhukhaṇḍitā himakarodayapāṇḍumukhacchaviḥ /<br />
            sadṛśamiṣṭasamāgamanirvṛtiṃ vanitayānitayā rajanīvadhūḥ //
             <span class="ref">MSS_7106</span></p>
         
         <p id="MSS_7107">
            upari kabarībandhagrantheratha grathitāṅgulī nijabhujalate tiryaktanvyā vitatya vivṛttayā
            /<br />
            vivṛtavilasadvāmāpāṅgastanārdhakapolayā kuvalayadalasraksaṃdigdhaśriyaḥ prahitā dṛśaḥ
            //
             <span class="ref">MSS_7107</span></p>
         
         <p id="MSS_7108">
            upari karavāladhārā- kārāḥ krūrā bhujaṅgamapuṅgavāt /<br />
            antaḥ sākṣāddrākṣā- dīkṣāguravo jayanti ke'pi janāḥ //
             <span class="ref">MSS_7108</span></p>
         
         <p id="MSS_7109">
            uparigataṃ hi savarṇaṃ hṛtvā karato dadāsi rantuṃ me /<br />
            dhanyaḥ sarojayugalaṃ tvaktvā stanayugamathāspṛśat kṛṣṇaḥ //
             <span class="ref">MSS_7109</span></p>
         
         <p id="MSS_7110">
            upari ghanaṃ ghanapaṭalaṃ tiryaggirayo'pi nartitamayūrāḥ /<br />
            kṣitirapi kandaladhavalā dṛṣṭiṃ pathikaḥ kva pātayatu //
             <span class="ref">MSS_7110</span></p>
         
         <p id="MSS_7111">
            upari ghanaṃ ghanaraṭitaṃ dūre dayitā kimetadāpatitam /<br />
            himavati divyauṣadhayaḥ śīrṣe sarpaḥ samāviṣṭaḥ //
             <span class="ref">MSS_7111</span></p>
         
         <p id="MSS_7112">
            uparijatarujāni yājamānāṃ kuśalatayā parirambhalolupo'nyaḥ /<br />
            prathitapṛthupayodharāṃ gṛhāṇa svayamiti mugdhavadhūmudāsa dorbhyām //
             <span class="ref">MSS_7112</span></p>
         
         <p id="MSS_7113">
            upari tamālataroḥ sakhi pariṇataśaradindumaṇḍalaḥ ko'pi /<br />
            tatra ca muralīkhuralī kulamaryādāmadho nayati //
             <span class="ref">MSS_7113</span></p>
         
         <p id="MSS_7114">
            uparitalanipātiteṣṭako'yaṃ śirasi tanurvipulaśca madhyadeśe /<br />
            asadṛśajanasaṃprayogabhīror hṛdayamiva sphuṭitaṃ mahāgṛhasya //
             <span class="ref">MSS_7114</span></p>
         
         <p id="MSS_7115">
            upari pariplavate mama bāleyaṃ gṛhiṇi haṃsamāleva /<br />
            sarasa iva nalinanālā tvamāśayaṃ prāpya vasasi punaḥ //
             <span class="ref">MSS_7115</span></p>
         
         <p id="MSS_7116">
            upari pīnapayodharapātitā paṭakuṭīva manobhavabhūpateḥ /<br />
            vijayinastripurārijigīṣayā tava virājati bhāmini kañcukī //
             <span class="ref">MSS_7116</span></p>
         
         <p id="MSS_7117">
            upari mihiraḥ krūraḥ krūrās tale'calabhūmayo vahati pavanaḥ pāṃśūtkarṣī kṛśaḥ saraso
            rasaḥ /<br />
            ahaha na jahatyete prāṇāṃstadaiva kimadhvagā yadi na bhavataḥ patracchatraṃ viśanti
            mahīruhaḥ //
             <span class="ref">MSS_7117</span></p>
         
         <p id="MSS_7118">
            upari vidhṛtaśāriprauḍhadhanviprasārād iha payasi nadīnāṃ gāhituṃ naiva śaktāḥ /<br />
            taṭanikaṭanirūḍhāḥ prasthitau yasya caṇḍāḥ saralitakaradaṇḍāḥ kumbhino'mbhaḥ pibanti
            //
             <span class="ref">MSS_7118</span></p>
         
         <p id="MSS_7119">
            upariṣṭhā yadā nārī ramate kāmukaṃ naram /<br />
            viparītaṃ rataṃ jñeyaṃ sarvakāmijanapriyam //
             <span class="ref">MSS_7119</span></p>
         
         <p id="MSS_7120">
            uparisthā bhaktirantar nirmūlā tārayet katham /<br />
            nahi bhārakṣamā dṛṣṭā vārāṃ sāndrāpi nīlikā //
             <span class="ref">MSS_7120</span></p>
         
         <p id="MSS_7121">
            uparundhanti śvāsān munayo nāśnanti na pibanti /<br />
            stūyante sujanaiḥ kiṃ kaṇṭhe kurvanti kanakapāśamime //
             <span class="ref">MSS_7121</span></p>
         
         <p id="MSS_7122">
            uparyaṃśumataḥ siddhāś caranto yasya sānuṣu /<br />
            chatrāṇyātapasaṃtrāsād avācīnāni bibhrati //
             <span class="ref">MSS_7122</span></p>
         
         <p id="MSS_7123">
            uparyaṣṭau śatānyāhus tathā bhūyaśca saptatiḥ /<br />
            gajānāṃ tu parīmāṇam etadeva vinirdiśet //
             <span class="ref">MSS_7123</span></p>
         
         <p id="MSS_7124">
            uparyupari lokasya sarvo gantuṃ samīhate /<br />
            yatate ca yathāśakti na ca tad vartate tathā //
             <span class="ref">MSS_7124</span></p>
         
         <p id="MSS_7125">
            upalakṣya varṇasaṃkara- mapagataguṇayogamujjhitasthairyam /<br />
            pathikāḥ samudvijante kudeśamiva vīkṣya śakradhanuḥ //
             <span class="ref">MSS_7125</span></p>
         
         <p id="MSS_7126">
            upalanikaṣaṃ suvarṇaṃ puruṣo vyavahāranikaṣa uddiṣṭaḥ /<br />
            dhūrnikaṣo govṛṣabhaḥ strīṇāṃ tu na vidyate nikaṣaḥ //
             <span class="ref">MSS_7126</span></p>
         
         <p id="MSS_7127">
            upalaśakalametad bhedakaṃ gomayānāṃ vaṭubhirupahṛtānāṃ barhiṣāṃ stūpametat /<br />
            śaraṇamapi samidbhiḥ śuṣyamāṇābhirābhir vinamitapaṭalāntaṃ dṛśyate jīrṇakuḍyam //
             <span class="ref">MSS_7127</span></p>
         
         <p id="MSS_7128">
            upavanatarunṛtyādhyāpane labdhavarṇo viracitajalakeliḥ padminīkāminībhiḥ /<br />
            priyasuhṛdasameṣorāyayau yogiyoga- sthitividalanadakṣo dakṣiṇo gandhavāhaḥ //
             <span class="ref">MSS_7128</span></p>
         
         <p id="MSS_7129">
            upavananavamālikāprasūnaiḥ srajamapi yā parikhidyate sṛjantī /<br />
            parijanavanitocitāni karmāṇy aparicitāni kathaṃ vidhāsyasi tvam //
             <span class="ref">MSS_7129</span></p>
         
         <p id="MSS_7130">
            upavanapavanānupātadakṣair alibhiralābhi yadaṅganājanasya /<br />
            parimalaviṣayas tadunnatānām anugamane khalu saṃpado'grataḥsthāḥ //
             <span class="ref">MSS_7130</span></p>
         
         <p id="MSS_7131">
            upavanamiva vārimadhyamagnaṃ vimalatayā pratibiṃbitaṃ dadhānā /<br />
            śaśikaranikareṇa pūriteva kvacidupaneyapayāḥ sukhāya vāpī //
             <span class="ref">MSS_7131</span></p>
         
         <p id="MSS_7132">
            upavanasalilānāṃ bālapadmair bhramaraparabhṛtānāṃ kaṇṭhanādaiḥ /<br />
            samadagativilāsaiḥ kāminīnāṃ kathayati paṭuvṛttaṃ madhumāsaḥ //
             <span class="ref">MSS_7132</span></p>
         
         <p id="MSS_7133">
            upaviśati nṛpaniyuktaḥ kenacidanyena vā janenoktaḥ /<br />
            nijaveśajātisamucitam āsanamālokya sevate sumatiḥ //
             <span class="ref">MSS_7133</span></p>
         
         <p id="MSS_7134">
            upaviṣṭaḥ sabhāmadhye yo na vakti sphuṭaṃ vacaḥ /<br />
            tasmād dūreṇa sa tyājyo na yo vā kīrtayed ṛtam //
             <span class="ref">MSS_7134</span></p>
         
         <p id="MSS_7135">
            upavīṇayanti paramapsaraso nṛpamānasiṃha tava dānayaśaḥ /<br />
            suraśākhimaulikusumaspṛhayā namanāya tasya yatamānatamāḥ //
             <span class="ref">MSS_7135</span></p>
         
         <p id="MSS_7136">
            upaśamaphalād vidyābījāt phalaṃ dhanamicchatāṃ bhavati viphalaḥ prārambho yattadatra
            kimadbhutam /<br />
            niyataviṣayāḥ sarve bhāvā na yānti hi vikriyāṃ janayitumalaṃ śālerbījaṃ na jātu yavāṅkuram
            //
             <span class="ref">MSS_7136</span></p>
         
         <p id="MSS_7137">
            upaśamitameghanādaṃ prajvalitadaśānanaṃ ramitarāmam /<br />
            rāmāyaṇamiva subhagaṃ dīpadinaṃ haratu vo duritam //
             <span class="ref">MSS_7137</span></p>
         
         <p id="MSS_7138">
            upaśobhaiva sahāyāḥ siddhirvīrasya sāhase vasati /<br />
            dalayati kulāni kariṇāṃ kila hariṇaparigrahaḥ siṃhaḥ //
             <span class="ref">MSS_7138</span></p>
         
         <p id="MSS_7139">
            upasaṃdhyamāsta tanu sānumataḥ śikhareṣu tatkṣaṇamaśītarucaḥ /<br />
            karajālamastasamaye'pi satām ucitaṃ khalūccatarameva padam //
             <span class="ref">MSS_7139</span></p>
         
         <p id="MSS_7140">
            upasargāḥ kriyāyoge pāṇineriti saṃmatam /<br />
            niṣkriyo'pi tavārātiḥ sopasargaḥ sadā katham //
             <span class="ref">MSS_7140</span></p>
         
         <p id="MSS_7141">
            upasargāḥ pravartante dṛṣṭe'pyātmani yoginaḥ /<br />
            ye tāṃste saṃpravakṣyāmi samāsena nibodha me //
             <span class="ref">MSS_7141</span></p>
         
         <p id="MSS_7142">
            upasarge'nyacakre ca durbhikṣe ca bhayāvahe /<br />
            asādhujanasaṃparke yaḥ palāyet sa jīvati //
             <span class="ref">MSS_7142</span></p>
         
         <p id="MSS_7143">
            upasargairjitairebhir upasargās tataḥ punaḥ /<br />
            yoginaḥ saṃpravartante sāttvarājasatāmasāḥ //
             <span class="ref">MSS_7143</span></p>
         
         <p id="MSS_7144">
            upasthitaḥ prākṛtapuṇyapākāt puraḥsthito dakṣiṇapāṇinā svam /<br />
            śiraḥ spṛśed dakṣiṇaceṣṭito vā yo maṇḍalo maṇḍalalābhado'sau //
             <span class="ref">MSS_7144</span></p>
         
         <p id="MSS_7145">
            upasthitasya kāmasya prativādo na vidyate /<br />
            api nirmuktadehasya kāmaraktasya kiṃ punaḥ //
             <span class="ref">MSS_7145</span></p>
         
         <p id="MSS_7146">
            upasthitāyāṃ vipadi ghorāyāṃ svīyarakṣaṇe /<br />
            dhīmadbhiḥ puruṣairyuktaṃ vastraṃ tyaktvā palāyanam //
             <span class="ref">MSS_7146</span></p>
         
         <p id="MSS_7147">
            upasthite prāṇahare kṛtānte kimāśu kāryaṃ sudhiyā prayatnāt /<br />
            vākkāyacittaiḥ sukhadaṃ yamaghnaṃ murāripādāmbujameva cintyam //
             <span class="ref">MSS_7147</span></p>
         
         <p id="MSS_7148">
            upasthite viplava eva puṃsāṃ samastabhāvaḥ parimīyate'ntaḥ /<br />
            avāti vāyau nahi tūlarāśer gireśca kaścit pratibhāti bhedaḥ //
             <span class="ref">MSS_7148</span></p>
         
         <p id="MSS_7149">
            upasthite vivāhe ca dāne yajñe tathā vibho /<br />
            samācarati yo vighnaṃ sa mṛtvā jāyate kṛmiḥ //
             <span class="ref">MSS_7149</span></p>
         
         <p id="MSS_7150">
            upaharaṇaṃ vibhavānāṃ saṃharaṇaṃ sakaladuritajālasya /<br />
            uddharaṇaṃ saṃsārāc caraṇaṃ vaḥ śreyase'stu viśvapateḥ //
             <span class="ref">MSS_7150</span></p>
         
         <p id="MSS_7151">
            upahāsādikaṃ dūtyā nāyikāyāstataḥ param /<br />
            atha saṃbhogaśṛṅgāre parasparavilokanam //
             <span class="ref">MSS_7151</span></p>
         
         <p id="MSS_7152">
            upahitaṃ śiśirāpagamaśriyā mukulajālamaśobhata kiṃśuke /<br />
            praṇayinīva nakhakṣatamaṇḍanaṃ pramadayā madayāpitalajjayā //
             <span class="ref">MSS_7152</span></p>
         
         <p id="MSS_7153">
            upaṃśukrīḍito'mātyaḥ svayaṃ rājāyate yataḥ /<br />
            avajñā kriyate tena sadā paricayād dhruvam //<br />
            upākṛtāyā navayauvanena yāntyā galatsāñjanabāṣpapūram /<br />
            bālyaśriyaḥ kiṃ padavī vireje romāvalī khañjanalocanāyāḥ //
             <span class="ref">MSS_7153</span></p>
         
         <p id="MSS_7154">
            upādade tasya sahasraraśmis tvaṣṭrā navaṃ nirmitamātapatram /<br />
            sa taddukūlād avidūramaulir babhau patadgaṅga ivottamāṅge //
             <span class="ref">MSS_7154</span></p>
         
         <p id="MSS_7155">
            upādātā yāvanna bhavati bhavādṛgguṇavatām asatkalpāstāvat tribhuvanamahārhā api guṇāḥ
            /<br />
            api prāgdaityārerhṛdayavasateḥ kaustubhamaṇiḥ sa kiṃ nāsīdabdhau śrutirapi kimasya
            kvacidabhūt //
             <span class="ref">MSS_7155</span></p>
         
         <p id="MSS_7156">
            upādhibhiḥ satatasaṃgato'pi nahi svabhāvaṃ vijahāti bhāvaḥ /<br />
            ājanma yo majjati dugdhasindhau tathāpi kākaḥ kila kṛṣṇa eva //
             <span class="ref">MSS_7156</span></p>
         
         <p id="MSS_7157">
            upādhyāyaṃ pitaraṃ mātaraṃ ca ye'bhidruhyanti manasā karmaṇā vā /<br />
            teṣāṃ pāpaṃ bhrūṇahatyāviśiṣṭaṃ tasmānnānyaḥ pāpakṛdasti loke //
             <span class="ref">MSS_7157</span></p>
         
         <p id="MSS_7158">
            upādhyāyaśca vaidyaśca pratibhūrbhuktanāyikā /<br />
            sūtikā dūtikāścaiva siddhe kārye tṛṇopamāḥ //
             <span class="ref">MSS_7158</span></p>
         
         <p id="MSS_7159">
            upādhyāyān daśācārya ācāryāṇāṃ śataṃ pitā /<br />
            sahasraṃ tu pit n mātā gauraveṇātiricyate //
             <span class="ref">MSS_7159</span></p>
         
         <p id="MSS_7160">
            upādhvaṃ tat pānthāḥ punarapi saro mārgatilakaṃ yadāsādya svacchaṃ vilasatha vinītaklamabharāḥ
            /<br />
            itastu kṣārābdherjaraṭhamakarakṣuṇṇapayaso nivṛttiḥ kalyāṇī na punaravatāraḥ kathamapi
            //
             <span class="ref">MSS_7160</span></p>
         
         <p id="MSS_7161">
            upānahau ca yo dadyāt pātrabhūte dvijottame /<br />
            so'pi lokānavāpnoti daivatairabhipūjitān //
             <span class="ref">MSS_7161</span></p>
         
         <p id="MSS_7162">
            upānītaṃ dūrāt parimalamupāghrāya marutā samāyāsīdasmin madhuramadhulobhānmadhukaraḥ
            /<br />
            paro dūre lābhaḥ kupitaphaṇinaś candanataroḥ punarjīvan yāyād yadi tadiha lābho'yamatulaḥ
            //
             <span class="ref">MSS_7162</span></p>
         
         <p id="MSS_7163">
            upāntapronmīladviṭapijaṭilāṃ kautukavatī kadācid gantāsi priyasakhi na śiprātaṭabhuvam
            /<br />
            yadasyāṃ muktāsragvihitasitabhogibhramatayā vayorūḍhaḥ kekī likhati nakhareṇa stanataṭam
            //
             <span class="ref">MSS_7163</span></p>
         
         <p id="MSS_7164">
            upāyaṃ cintayet prājño hyapāyamapi cintayet /<br />
            paśyato bakamūrkhasya nakulairbhakṣitāḥ sutāḥ //
             <span class="ref">MSS_7164</span></p>
         
         <p id="MSS_7165">
            upāyaṃ yaṃ puraskṛtya sevate sevakaḥ prabhum /<br />
            anantarajñas tatraiva yogyaṃ taṃ kila manyate //
             <span class="ref">MSS_7165</span></p>
         
         <p id="MSS_7166">
            upāyakuśalaṃ vaidyaṃ bhṛtyasaṃdūṣaṇe ratam /<br />
            śūramaiśvaryakāmaṃ ca yo na hanti sa vadhyate //
             <span class="ref">MSS_7166</span></p>
         
         <p id="MSS_7167">
            upāyajñaśca yogajñas tattvajñaḥ pratibhānavān /<br />
            svadharmanirato nityaṃ parastrīṣu parāṅmukhaḥ /<br />
            vaktohavāṃścitrakathaḥ syādakuṇṭhitavāk sadā //
             <span class="ref">MSS_7167</span></p>
         
         <p id="MSS_7168">
            upāyanīkṛtaṃ yat tu suhṛtsambandhibandhuṣu /<br />
            vivāhādiṣu cācāradattaṃ hrīdattameva tat //
             <span class="ref">MSS_7168</span></p>
         
         <p id="MSS_7169">
            upāyapūrvaṃ lipseta kālaṃ vīkṣya samutpatet /<br />
            paścāttāpāya bhavati vikramaikarasajñatā //
             <span class="ref">MSS_7169</span></p>
         
         <p id="MSS_7170">
            upāyamāsthitasyāpi naśyantyarthāḥ pramādyataḥ /<br />
            hanti nopaśayastho'pi śayālurmṛgayurmṛgān //
             <span class="ref">MSS_7170</span></p>
         
         <p id="MSS_7171">
            upāyānāṃ ca sarveṣām upāyaḥ paṇyasaṃbhavaḥ /<br />
            dhanārthaṃ śasyate hyekas tadanyaḥ saṃśayātmakaḥ //
             <span class="ref">MSS_7171</span></p>
         
         <p id="MSS_7172">
            upāyā yuktayo māyāḥ kālayāpanamucyate /<br />
            nirapāyo jayastūrṇam eka eva parākramaḥ //
             <span class="ref">MSS_7172</span></p>
         
         <p id="MSS_7173">
            upāyena jayo yādṛg ripos tādṛṅ na hetibhiḥ /<br />
            upāyajño'lpakāyo'pi na śūraiḥ paribhūyate //
             <span class="ref">MSS_7173</span></p>
         
         <p id="MSS_7174">
            upāyena hi yacchakyaṃ na tacchakyaṃ parākramaiḥ /<br />
            kākī kanakasūtreṇa kṛṣṇasarpamaghātayat //
             <span class="ref">MSS_7174</span></p>
         
         <p id="MSS_7175">
            upāyena hi yacchakyaṃ na tacchakyaṃ parākramaiḥ /<br />
            śṛgālena hato hastī gacchatā paṅkavartmanā //
             <span class="ref">MSS_7175</span></p>
         
         <p id="MSS_7176">
            upāyairapyaśakyāste jāne jetuṃ nareśvarāḥ /<br />
            upekṣitā bhaviṣyanti saṃkalpe'pyatha durjayāḥ //
             <span class="ref">MSS_7176</span></p>
         
         <p id="MSS_7177">
            upāyairiva taiḥ kāle caturbhiḥ suprayojitaiḥ /<br />
            mailugikṣoṇipālasya rājyaṃ jātaṃ sadonnatam //
             <span class="ref">MSS_7177</span></p>
         
         <p id="MSS_7178">
            upārjitānāmarthānāṃ tyāga eva hi rakṣaṇam /<br />
            taḍāgodarasaṃsthānāṃ parīvāha ivāmbhasām //
             <span class="ref">MSS_7178</span></p>
         
         <p id="MSS_7179">
            upālabhyo nāyaṃ sakalabhuvanāścaryamahimā harernābhīpadmaḥ prabhavati hi sarvatra
            niyatiḥ /<br />
            yadatraiva brahmā pibati nijamāyurmadhu punar vilumpanti svedādhikamamṛtahṛdyaṃ madhulihaḥ
            //
             <span class="ref">MSS_7179</span></p>
         
         <p id="MSS_7180">
            upāsate yathā bālā mātaraṃ kṣudhayārditāḥ /<br />
            śreyaskāmās tathā gaṅgām upāsantīha dehinaḥ //
             <span class="ref">MSS_7180</span></p>
         
         <p id="MSS_7181">
            upāsyamānāviva śikṣituṃ tato mṛdutvamaprauḍhamṛṇālanālayā /<br />
            rarājatur māṅgalikena saṃgatau bhujau sudatyā valayena kambunaḥ //
             <span class="ref">MSS_7181</span></p>
         
         <p id="MSS_7182">
            upekṣaṇīyaiva parasya vṛddhiḥ pranaṣṭanīterajitendriyasya /<br />
            madādiyuktasya virāgahetuḥ samūlaghātaṃ vinihanti cānte //
             <span class="ref">MSS_7182</span></p>
         
         <p id="MSS_7183">
            upekṣitaḥ kṣīṇabalo'pi śatruḥ pramādadoṣāt puruṣairmadāndhaiḥ /<br />
            sādhyo'pi bhūtvā prathamaṃ tato'sāv asādhyatāṃ vyādhiriva prayāti //
             <span class="ref">MSS_7183</span></p>
         
         <p id="MSS_7184">
            upekṣitānāṃ mandānāṃ dhīrasattvairavajñayā /<br />
            atrāsitānāṃ krodhāndhair bhavatyeṣā vikatthanā //
             <span class="ref">MSS_7184</span></p>
         
         <p id="MSS_7185">
            upekṣeta pranaṣṭaṃ yat prāptaṃ yat tadupāharet /<br />
            na bālaṃ na striyaṃ cātilālayet tāḍayen na ca /<br />
            vidyābhyāse gṛhyakṛtye tāvubhau yojayet kramāt //
             <span class="ref">MSS_7185</span></p>
         
         <p id="MSS_7186">
            upekṣeta samarthaḥ san dharmasya paripanthinaḥ /<br />
            sa eva sarvanāśāya hetubhūto na saṃśayaḥ //
             <span class="ref">MSS_7186</span></p>
         
         <p id="MSS_7187">
            upekṣyapakṣe bhūpānāṃ mānaḥ svārthasya siddhaye /<br />
            sa tu prāṇānupekṣyāpi grāhyapakṣe manasvinām //<br />
            upekṣya loṣṭakṣeptāraṃ loṣṭaṃ daśati maṇḍalaḥ /<br />
            siṃhas tu śaramapekṣya śarakṣeptāramīkṣate //
             <span class="ref">MSS_7187</span></p>
         
         <p id="MSS_7188">
            upetaḥ kośadaṇḍābhyāṃ sāmātyaḥ saha mantribhiḥ /<br />
            durgasthaścintayet sādhu maṇḍalaṃ maṇḍalādhipaḥ //<br />
            upetya tāṃ dṛḍhaparirambhalālasaś cirādabhūḥ pramuṣitacārucandanaḥ /<br />
            dhṛtāñjanaḥ sapadi tadakṣicumbanād ihaiva te priya viditā kṛtārthatā //
             <span class="ref">MSS_7188</span></p>
         
         <p id="MSS_7189">
            upaiti kṣārābdhiṃ sahati bahuvātavyatikaraṃ puro nānābhaṅgānanubhavati paśyaiṣa jaladaḥ
            /<br />
            kathaṃcillabdhāni pravitarati toyāni jagate guṇaṃ vā doṣaṃ vā gaṇayati na dānavyasanitā
            //
             <span class="ref">MSS_7189</span></p>
         
         <p id="MSS_7190">
            upaiti sasyaṃ pariṇāmaramyatāṃ nadīranauddhatyamapaṅkatāṃ mahī /<br />
            navairguṇaiḥ saṃprati saṃstavasthiraṃ tirohitaṃ prema ghanāgamaśriyaḥ //
             <span class="ref">MSS_7190</span></p>
         
         <p id="MSS_7191">
            upoḍharāgāpyabalā madena sā madenasā manyurasena yojitā /<br />
            na yojitātmānamanaṅgatāpitāṃ gatāpi tāpāya mamādya neyate //
             <span class="ref">MSS_7191</span></p>
         
         <p id="MSS_7192">
            upoḍharāgeṇa vilolatārakaṃ tathā gṛhītaṃ śaśinā niśāmukham /<br />
            yathā samastaṃ timirāṃśukaṃ tayā puro'pi rāgād galitaṃ na lakṣitam //
             <span class="ref">MSS_7192</span></p>
         
         <p id="MSS_7193">
            upodakī samāyāti tintiḍīmantriṇā saha /<br />
            palāyadhvaṃ palāyadhvaṃ re re śākaviḍambakāḥ //
             <span class="ref">MSS_7193</span></p>
         
         <p id="MSS_7194">
            upoṣyaikādaśīḥ sarvās tathā kṛṣṇāścaturdaśīḥ /<br />
            dhyātvā hariharaṃ devaṃ prāpnoti paramaṃ padam //
             <span class="ref">MSS_7194</span></p>
         
         <p id="MSS_7195">
            uptā kīrtilatā guṇaistava vibho siktā ca dānodakair merustambhamavāpya dikṣu vitatā
            prāptā nabhomaṇḍalam /<br />
            dhūpais tvatpratipakṣalakṣavanitāniḥśvāsajair dhūpitā ṛkṣaiḥ korakitendunā kusumitā
            śrīrāmacandra prabho //
             <span class="ref">MSS_7195</span></p>
         
         <p id="MSS_7196">
            upyante viṣavallibījaviṣamāḥ kleṣāḥ priyākhyā narais tebhyaḥ snehamayā bhavanti nacirād
            vajrāgnigarbhāṅkurāḥ /<br />
            yebhyo'mī śataśaḥ kukūlahutabhugdāhaṃ dahantaḥ śanair dehaṃ dīpraśikhāsahasraśikharā
            rohanti śokadrumāḥ //
             <span class="ref">MSS_7196</span></p>
         
         <p id="MSS_7197">
            upyamānaṃ muhuḥ kṣetraṃ svayaṃ nirvīryatāmiyāt /<br />
            na kalpate punaḥ sūtyā uptaṃ bījaṃ ca naśyati //
             <span class="ref">MSS_7197</span></p>
         
         <p id="MSS_7198">
            evaṃ kāmāśayaṃ cittaṃ kāmānāmatisevayā /<br />
            virajyate yathā rājan nāgnivat kāmabindubhiḥ //
             <span class="ref">MSS_7198</span></p>
         
         <p id="MSS_7199">
            ubhayameva vadanti manīṣiṇaḥ samayavarṣitayā kṛtakarmaṇām /<br />
            balaniṣūdanamarthapatiṃ ca taṃ śramanudaṃ manudaṇḍadharānvayam //
             <span class="ref">MSS_7199</span></p>
         
         <p id="MSS_7200">
            ubhayī prakṛtiḥ kāme sajjediti munermatam /<br />
            apavarge tṛtīyeti bhaṇataḥ pāṇinerapi //
             <span class="ref">MSS_7200</span></p>
         
         <p id="MSS_7201">
            ubhayorapi nistartuṃ śaktaḥ sādhus tathāpadam /<br />
            śatroḥ svasya ca nistīrṇau gajagrāhau yathāpadam //
             <span class="ref">MSS_7201</span></p>
         
         <p id="MSS_7202">
            ubhayorna svabhogecchā parārthaṃ dhanasaṃcayam /<br />
            kṛpaṇodārayoḥ paśya tathāpi mahadantaram //
             <span class="ref">MSS_7202</span></p>
         
         <p id="MSS_7203">
            ubhayormelane prītir yadi syān melanaṃ tadā /<br />
            ekena na hi hastena jāyate tālavādanam //
             <span class="ref">MSS_7203</span></p>
         
         <p id="MSS_7204">
            ubhābhyāṃ gatirekaiva garbhasthasya ṛṇasya ca /<br />
            hasantī dhārayed garbhaṃ rudantī pratimuñcati //
             <span class="ref">MSS_7204</span></p>
         
         <p id="MSS_7205">
            ubhābhyāṃeva pakṣābhyāṃ yathā khe pakṣiṇāṃ gatiḥ /<br />
            tathā daivena yuktaṃ tu pauruṣaṃ phalasādhakam //
             <span class="ref">MSS_7205</span></p>
         
         <p id="MSS_7206">
            ubhābhyāṃeva pakṣābhyāṃ yathā khe pakṣiṇaṃ gatiḥ /<br />
            tathaiva jñānakarmabhyāṃ jāyate paramaṃ padam //
             <span class="ref">MSS_7206</span></p>
         
         <p id="MSS_7207">
            ubhāveva calau yatra lakṣyaṃ cāpi dhanurdharaḥ /<br />
            tad vijñeyaṃ dvayācalaṃ śrameṇaiva hi sādhyate //
             <span class="ref">MSS_7207</span></p>
         
         <p id="MSS_7208">
            ubhau yadi vyomni pṛthakpravāhāv ākāśagaṅgāpayasaḥ patetām /<br />
            tenopamīyeta tamālanīlam āmuktamuktālatamasya vakṣaḥ //
             <span class="ref">MSS_7208</span></p>
         
         <p id="MSS_7209">
            ubhau rambhāstambhāvupari viparītau kamalayos tadūrdhvaṃ ratnāśmasthalamatha durūhaṃ
            kimapi tat /<br />
            tataḥ kumbhau paścād bisakisalaye kandalamatho tadanvindāvindīvaramadhukarāḥ kiṃ punaridam
            //
             <span class="ref">MSS_7209</span></p>
         
         <p id="MSS_7210">
            ubhau lokāvabhiprekṣya rājānamṛṣayaḥ svayam /<br />
            asṛjan sumahad bhūtam ayaṃ dharmo bhaviṣyati //
             <span class="ref">MSS_7210</span></p>
         
         <p id="MSS_7211">
            ubhau śvetau pakṣau carati gagane'vāritagatiḥ sadā mīnaṃ bhuṅkte vasati sakalaḥ sthāṇuśirasi
            /<br />
            bake cāndraḥ sarvo guṇasamudayaḥ kiṃcidadhiko guṇāḥ sthāne mānyā naravara na tu sthānarahitāḥ
            //
             <span class="ref">MSS_7211</span></p>
         
         <p id="MSS_7212">
            umākomalahastābjasambhāvitalalāṭikam /<br />
            hiraṇyakuṇḍalaṃ vande kumāraṃ puṣkarasrajam //
             <span class="ref">MSS_7212</span></p>
         
         <p id="MSS_7213">
            umātanūjena gadādhareṇa pratyutsavaṃ sevitaśaṃkareṇa /<br />
            gaurīśaputreṇa rasajñahetor viracyate kaścana kāvyabandhaḥ //
             <span class="ref">MSS_7213</span></p>
         
         <p id="MSS_7214">
            umā tilakatāle tu drutau laghugurū smṛtau /<br />
            cārākhyastvaḍatālaḥ syād vidvadbhis tena gīyate //
             <span class="ref">MSS_7214</span></p>
         
         <p id="MSS_7215">
            umāmimāṃ samudvīkṣya śītadīdhitiśekharām /<br />
            eṣā tu bhāratī bhānuṃ mattaṃ svīkṛtya nṛtyati //
             <span class="ref">MSS_7215</span></p>
         
         <p id="MSS_7216">
            umārūpeṇa yūyaṃ te saṃyamastimitaṃ manaḥ /<br />
            śaṃbhoryatadhvamākraṣṭum ayaskāntena lohavat //
             <span class="ref">MSS_7216</span></p>
         
         <p id="MSS_7217">
            ubhe eva kṣame voḍhum ubhayorbījamāhitam /<br />
            sā vā śaṃbhos tadīyā vā mūrtirjalamayī mama //
             <span class="ref">MSS_7217</span></p>
         
         <p id="MSS_7218">
            umā vadhūrbhavān dātā yācitāra ime vayam /<br />
            varaḥ śaṃbhuralaṃ hyeṣa tvatkulodbhūtaye vidhiḥ //
             <span class="ref">MSS_7218</span></p>
         
         <p id="MSS_7219">
            umāvṛṣāṅkau śarajanmanā yathā yathā jayantena śacīpuraṃdarau /<br />
            tathā nṛpaḥ sā ca sutena māgadhī nanandatus tatsadṛśena tatsamau //
             <span class="ref">MSS_7219</span></p>
         
         <p id="MSS_7220">
            uraḥ kṛtvāvedhyaṃ maṇiphalakagāḍhasthitakucaṃ bhujāvālambyaihītyamaravanitā vyomagṛhagāḥ
            /<br />
            apadvāreṇaiva tvaritapadamābhāṣya sahasā hataṃ hastālambairharati suralokaṃ raṇamukhāt
            //
             <span class="ref">MSS_7220</span></p>
         
         <p id="MSS_7221">
            uraḥ pṛṣṭhaṃ kaṭiścaiva mukhatulyaṃ samādiśet /<br />
            karṇau saptāṅgulau proktau tālukaṃ ca ṣaḍaṅgulam //
             <span class="ref">MSS_7221</span></p>
         
         <p id="MSS_7222">
            uraḥsthalaṃ ko'tra vinā payodharaṃ bibharti saṃbodhaya mārutāśanam /<br />
            vadanti kaṃ pattanasaṃbhavaṃ janāḥ phalaṃ ca kiṃ gopabadhūkucopamabh //
             <span class="ref">MSS_7222</span></p>
         
         <p id="MSS_7223">
            uragī śiśave bubhukṣave svām adiśat phūtkṛtimānanānilena /<br />
            marudāgamavārtayāpi śūnye samaye jāgrati saṃpravṛddha eva //
             <span class="ref">MSS_7223</span></p>
         
         <p id="MSS_7224">
            urasi nipatitānāṃ srastadhammillakānāṃ mukulitanayanānāṃ kiṃcidunmīlitānām /<br />
            uparisuratakhedasvinnagaṇḍasthalīnām adharamadhu vadhūnāṃ bhāgyavantaḥ pibanti //
             <span class="ref">MSS_7224</span></p>
         
         <p id="MSS_7225">
            urasi nihitas tāro hāraḥ kṛtā jaghane ghane kalakalavatī kāñcī pādau raṇanmaṇinūpurau
            /<br />
            priyamabhisarasyevaṃ mugdhe tvamāhataḍiṇḍimā yadi kimadhikatrāsotkampā diśaḥ samudīkṣase
            //
             <span class="ref">MSS_7225</span></p>
         
         <p id="MSS_7226">
            urasi phaṇipatiḥ śikhī lalāṭe śirasi vidhuḥ suravāhinī jaṭāyām /<br />
            priyasakhi kathayāmi kiṃ rahasyaṃ puramathanasya raho'pi saṃsadeva //
             <span class="ref">MSS_7226</span></p>
         
         <p id="MSS_7227">
            urasi murabhidaḥ kā gāḍhamāliṅgitāste sarasijamakarandāmoditā nandane kā /<br />
            girisamalaghuvarṇairarṇavākhyātisaṃkhyair gurubhirapi kṛtā kā chandasāṃ vṛttirasti
            //
             <span class="ref">MSS_7227</span></p>
         
         <p id="MSS_7228">
            urastava payodharāṅkitamidaṃ kuto me kṣamā tato mayi vidhīyatāṃ vasu purā yadaṅgīkṛtam
            /<br />
            iti pracalacetasaḥ priyatamasya vārastriyā kvaṇatkanakakaṅkaṇaṃ karatalāt samākṛṣyate
            //
             <span class="ref">MSS_7228</span></p>
         
         <p id="MSS_7229">
            urasyasya bhraśyat kabarabharaniryat sumanasaḥ patanti svarbālāḥ smaraparavaśā dīnamanasaḥ
            /<br />
            surāstaṃ gāyanti sphuritatanugaṅgādharamukhās tavāyaṃ dṛkpāto yadupari kṛpāto vilasati
            //
             <span class="ref">MSS_7229</span></p>
         
         <p id="MSS_7230">
            uruguṃ dyuguruṃ yutsu cukuśustuṣṭuvuḥ puru /<br />
            lulubhuḥ pupuṣurmutsu mumuhurnu muhurmuhuḥ //
             <span class="ref">MSS_7230</span></p>
         
         <p id="MSS_7231">
            urojavac cakramanojñarūpā keśāvalīva bhramarājitā vā /<br />
            saṃgītavat satpuṭabhedahṛdyā vidyeta nābhīsarasī mṛgākṣyāḥ //
             <span class="ref">MSS_7231</span></p>
         
         <p id="MSS_7232">
            urojātāśca kīrāśca turuṣkāraṭṭajāśca ye /<br />
            ṭakkajāḥ saindhavā madhyāḥ sthalajātās tathā hayāḥ //
             <span class="ref">MSS_7232</span></p>
         
         <p id="MSS_7233">
            urobhāvotsedaṃ bhavadapi vilāsairabhinavair mṛgākṣyās tāruṇyaṃ tribhuvanamidaṃ vyākulayati
            /<br />
            stanābhogasphītaṃ yadi kila bhavet kā khalu kathā bhavitrī kiṃ cānyad vijitamakhilaṃ
            puṣpadhanuṣā //
             <span class="ref">MSS_7233</span></p>
         
         <p id="MSS_7234">
            urobhuvā kumbhayugena jṛmbhitaṃ navopahāreṇa vayaskṛtena kim /<br />
            trapāsariddurgamapi pratīrya sā nalasya tanvī hṛdayaṃ viveśa yat //
             <span class="ref">MSS_7234</span></p>
         
         <p id="MSS_7235">
            urobhuvi na tuṅgimā na ca gatāgate caṅgimā na vā vacasi vakrimā taralimā na tādṛg
            bhruvoḥ /<br />
            tathāpi hariṇīdṛśo vapuṣi kāpi kānticchaṭā paṭāvṛtamahāmaṇidyutirivāntarā lakṣyate
            //
             <span class="ref">MSS_7235</span></p>
         
         <p id="MSS_7236">
            uro māsadvaye jāte tribhirmāsais tathodaram /<br />
            caturmāsairnitambaṃ ca hastapādāviva sthitaḥ //
             <span class="ref">MSS_7236</span></p>
         
         <p id="MSS_7237">
            uroruhādudgamitaiḥ payobhir āpūrya kelyā nijamāsyagarbham /<br />
            phūtkṛtya māturvadane hasantaṃ tanūbhavaṃ paśyati ko'pi dhanyaḥ //
             <span class="ref">MSS_7237</span></p>
         
         <p id="MSS_7238">
            uroruhāmbhoruhadarśanāya vimuñcataḥ kañcukabandhanāni /<br />
            ānandanīrākulalocanasya priyasya jāto viphalaḥ prayāsaḥ //
             <span class="ref">MSS_7238</span></p>
         
         <p id="MSS_7239">
            uro viśālaṃ śastaṃ ca kakṣe dīrghonnate śubhe /<br />
            ūrū vṛttau samau bāhū gūḍhaṃ jānu praśasyate //
             <span class="ref">MSS_7239</span></p>
         
         <p id="MSS_7240">
            urvaśī yadi rūpeṇa rambhā yadi tilottamā /<br />
            gopālī menakā caiva varjanīyāḥ parastriyaḥ //
             <span class="ref">MSS_7240</span></p>
         
         <p id="MSS_7241">
            urvīṃ gurvīṃ vahati satataṃ nṛtyato bhūtabhartur bhūtvā hāro bhavati śayanaṃ kiṃ ca
            viśvaṃbharasya /<br />
            etat karma trijagati paraṃ śeṣanāgaikaśakyaṃ bhekānanye vipulavapuṣo bhogino bhakṣayantu
            //
             <span class="ref">MSS_7241</span></p>
         
         <p id="MSS_7242">
            urvīṃ maurvīkiṇabhṛti bhavaddoṣṇi bibhratyaśeṣāṃ śāntaklāntiḥ kimapi kurute narmaṇā
            karma kūrmaḥ /<br />
            kṛtvā velāpulinalavalīpallavagrāsagoṣṭhīṃ diṅmātaṅgāḥ samamatha sarinnāthapāthaḥ pibanti
            //
             <span class="ref">MSS_7242</span></p>
         
         <p id="MSS_7243">
            urvīṅgurvītimurvīdhara laghaya śarairvairighairvīryagurvī svarvīthīrvītadarvīkaranikaramadairvīrakurvīti
            gurvīḥ /<br />
            kharvī kurvīta ko'nyastvamiva ripucamūrvījitairvaijayantyāḥ kurvan durvīkṣyamojo nijamitaradhanurvāraṇairvītihotram
            //
             <span class="ref">MSS_7243</span></p>
         
         <p id="MSS_7244">
            urvīpateśca sphaṭikāśmanaśca śīlojjhitastrīhṛdasya cāntaḥ /<br />
            asaṃnidhānāt satatasthitīnām anyoparāgaḥ kurute praveśam //
             <span class="ref">MSS_7244</span></p>
         
         <p id="MSS_7245">
            urvīmuddāmasasyāṃ janayatu visṛjan vāsavo vṛṣṭimiṣṭām iṣṭais traiviṣṭapānāṃ vidadhatu
            vidhivat prīṇanaṃ vipramukhyāḥ /<br />
            ākalpāntaṃ ca bhūyāt sthirasamupacitā saṃgatiḥ sajjanānāṃ niḥśeṣaṃ yāntu śāntiṃ piśunajanagiro
            duḥsahā vajralepāḥ //
             <span class="ref">MSS_7245</span></p>
         
         <p id="MSS_7246">
            urvyasāvatra tarvālī marvante cārvavasthitiḥ /<br />
            nātrarju yujyate gantuṃ śiro namaya tanmanāk //
             <span class="ref">MSS_7246</span></p>
         
         <p id="MSS_7247">
            urvyāṃ ko'pi mahīdharo laghutaro dorbhyāṃ dhṛto līlayā tena tvaṃ divi bhūtale ca satataṃ
            govardhano gīyase /<br />
            tvāṃ trailokyadharaṃ vahāmi kucayoragre na tad gaṇyate kiṃ vā keśava bhāṣaṇena bahunā
            puṇyairyaśo labhyate //
             <span class="ref">MSS_7247</span></p>
         
         <p id="MSS_7248">
            ulūkhalaṃ yathā madhye tailayantre dṛḍhaṃ sthitam /<br />
            sarvādhāras tathā merur madhye bhūmaṇḍale sthitam //
             <span class="ref">MSS_7248</span></p>
         
         <p id="MSS_7249">
            ulbena saṃvṛtastasminn ārdraiśca bahirāvṛtaḥ /<br />
            āste kṛtvā śiraḥ kukṣau bhugnapṛṣṭhaśirodharaḥ //
             <span class="ref">MSS_7249</span></p>
         
         <p id="MSS_7250">
            ullaṅghya jaṅghāmavalambamānā veṇī sphuratyāyatalocanāyāḥ /<br />
            jitvā jagaccandanaśākhikāyāṃ nyastāsivallīva manobhavena //
             <span class="ref">MSS_7250</span></p>
         
         <p id="MSS_7251">
            ullaṅghya saridaraṇya- grāmagirīn kāmakātarā yāntu /<br />
            abhisāriṇya ivāntas- tṛṣṇāṃ nigadanti na svayaṃ sudhiyaḥ //
             <span class="ref">MSS_7251</span></p>
         
         <p id="MSS_7252">
            ullaṅghyāpi sakhīvacaḥ samucitāmutsṛjya lajjāmalaṃ hitvā bhītibharaṃ nirasya ca nijaṃ
            saubhāgyagarvaṃ manāk /<br />
            ājñāṃ kevalameva manmathagurorādāya nūnaṃ mayā tvaṃ niḥśeṣavilāsivargagaṇanācūḍāmaṇiḥ
            saṃśritaḥ //
             <span class="ref">MSS_7252</span></p>
         
         <p id="MSS_7253">
            ullasatsaurabhaiḥ puṣpair bibhranmālāṃ sugumphitām /<br />
            paryyantasthāyino'pyanyān āmodayati bhūpatiḥ //
             <span class="ref">MSS_7253</span></p>
         
         <p id="MSS_7254">
            ullasitabhrūḥ kimati- krāntaṃ cintayasi nistaraṅgākṣi /<br />
            kṣudrāpacāravirasaḥ pākaḥ premṇo guḍasyeva //
             <span class="ref">MSS_7254</span></p>
         
         <p id="MSS_7255">
            ullasitabhrūdhanuṣā tavapṛthunā locanena rucirāṅgi /<br />
            acalā api na mahāntaḥ ke cañcalabhāvamānītāḥ //
             <span class="ref">MSS_7255</span></p>
         
         <p id="MSS_7256">
            ullasitalāñchano'yaṃ jyotsnāvarṣī sudhākaraḥ sphurati /<br />
            āsaktakṛṣṇacaraṇaḥ śakaṭa iva prakaṭitakṣīraḥ //
             <span class="ref">MSS_7256</span></p>
         
         <p id="MSS_7257">
            ullasitaśītadīdhiti- kalopakaṇṭhe sphuranti tāraughāḥ /<br />
            kusumāyudhavidhṛtadhanur- nirgatamakarandabindunibhāḥ //
             <span class="ref">MSS_7257</span></p>
         
         <p id="MSS_7258">
            ullāpayantyā dayitasya dūtīṃ vadhvā vibhūṣāṃ ca niveśayantyāḥ /<br />
            prasannatā kāpi mukhasya jajñe veṣaśriyā nu priyavārtayā nu //
             <span class="ref">MSS_7258</span></p>
         
         <p id="MSS_7259">
            ullāso'dharapallavasya tanute paryāptamasyāḥ smite vinyāso nayanāñcalasya gamayatyutsāhavat
            sāhasam /<br />
            ratyāgārapathāmukhīnagamakaṃ vaijātyakakṣāvadhiḥ paryaṅke padaropaṇaṃ punaraparyantā
            viparyastatā //
             <span class="ref">MSS_7259</span></p>
         
         <p id="MSS_7260">
            ullāso virutena maṅgalabaligrāsena viśvāsanaṃ saṃcāreṇa kṛto vilocanayuge bāṣpodgamāvagrahaḥ
            /<br />
            yāto'stam ravireṣa saṃprati puraḥ svastyastu te gamyatām ete tvāmanuyāntu saṃprati
            mama prāṇāḥ priyānveṣiṇaḥ //
             <span class="ref">MSS_7260</span></p>
         
         <p id="MSS_7261">
            ullāsya kālakaravālamahāmbuvāhaṃ devena yena jaraṭhorjitagarjitena /<br />
            nirvāpitaḥ sakala eva raṇe ripūṇāṃ dhārā jalais trijagati jvalitaḥ pratāpaḥ //
             <span class="ref">MSS_7261</span></p>
         
         <p id="MSS_7262">
            ullāsyatāṃ spṛṣṭanalāṅgamaṅgaṃ tāsāṃ nalacchāyapibāpi dṛṣṭiḥ /<br />
            aśmaiva ratyās tadanarti patyā chede'pyabodhaṃ yadaharṣi loma //
             <span class="ref">MSS_7262</span></p>
         
         <p id="MSS_7263">
            ullekhaṃ nijamīkṣate bhaṇitiṣu prauḍhiṃ parāṃ śikṣate saṃdhatte padasaṃpadaḥ paricayaṃ
            dhatte dhvaneradhvani /<br />
            vaicitryaṃ vitanoti vācakavidhau vācaspaterantike deva tvadguṇavarṇanāya kurute kiṃ
            kiṃ na vāgdevatā //
             <span class="ref">MSS_7263</span></p>
         
         <p id="MSS_7264">
            uvāca dhātryā prathamoditaṃ vaco yayau tadīyāmavalambya cāṅgulim /<br />
            abhūcca namraḥ praṇipātaśikṣayā piturmudaṃ tena tatāna so'rbhakaḥ //
             <span class="ref">MSS_7264</span></p>
         
         <p id="MSS_7265">
            uśanā veda yacchāstraṃ yacca veda bṛhaspatiḥ /<br />
            strībuddhyā na viśiṣyete tāḥ sma rakṣyāḥ kathaṃ naraiḥ //
             <span class="ref">MSS_7265</span></p>
         
         <p id="MSS_7266">
            uṣaḥkālaśca gargaśca śakunaṃ ca bṛhaspatiḥ /<br />
            aṅgirāśca manotsāho vipravākyaṃ janārdanaḥ //
             <span class="ref">MSS_7266</span></p>
         
         <p id="MSS_7267">
            uṣaḥ śaśaṃsa gārgyastu śakunaṃ tu bṛhaspatiḥ /<br />
            manojayaṃ tu māṇḍavyo vipravākyaṃ janārdanaḥ //
             <span class="ref">MSS_7267</span></p>
         
         <p id="MSS_7268">
            uṣasi gurusamakṣaṃ lajjamānā mṛgākṣī ratirutamanukartuṃ rājakīre pravṛtte /<br />
            tirayati śiśulīlānartanacchadmatāla- pracalavalayamālāsphālakolāhalena //
             <span class="ref">MSS_7268</span></p>
         
         <p id="MSS_7269">
            uṣasi gurusamīpe vāsasā sāvadhānā priyalikhitanakhāṅkaṃ gopayantī samantāt /<br />
            kimidamiti sakhībhiḥ sādaraṃ pṛcchyamānā hari hari hariṇākṣī hrīsamudre nimagnā //
             <span class="ref">MSS_7269</span></p>
         
         <p id="MSS_7270">
            uṣasi nibiḍayantyāḥ kuṇḍalaṃ keliparyā- vilavigalitamantaḥ karṇapāli priyāyāḥ /<br />
            sarasahasitatiryagbhaṅgurāpāṅgarītiḥ sukṛtibhiravalīḍhā locanābhyāṃ mukhaśrīḥ //
             <span class="ref">MSS_7270</span></p>
         
         <p id="MSS_7271">
            uṣasi parivartayantyā muktādāmopavītatāṃ nītam /<br />
            puruṣāyitavaidagdhyaṃ vrīḍāvati kairna kalitaṃ te //
             <span class="ref">MSS_7271</span></p>
         
         <p id="MSS_7272">
            uṣasi bhramarayuvānaḥ svapne dṛṣṭvā sarojasāmrājyam /<br />
            gatakalpakundatalpāḥ sarasīsalilāni jighranti //
             <span class="ref">MSS_7272</span></p>
         
         <p id="MSS_7273">
            uṣasi malayavāsī jālamārgapraviṣṭo vikacakamalareṇuṃ vyākiran mohacūrṇam /<br />
            sapadi śamitadīpo vāyucoro vadhūnāṃ harati suratakhedasvedamuktāphalāni //
             <span class="ref">MSS_7273</span></p>
         
         <p id="MSS_7274">
            uṣasyeva bhrāntaṃ hatajaṭharahetos tata itaḥ svayaṃ ca svaṃ bibhrad vicarati kuṭumbaṃ
            diśi diśi /<br />
            batāsmābhiḥ kākairiva kavalamātraikamuditair na cāyurdurgatyoravadhiriha labdhaḥ kathamapi
            //
             <span class="ref">MSS_7274</span></p>
         
         <p id="MSS_7275">
            uṣāpatimukhāmbhoje narīnarti sarasvatī /<br />
            ṛturājakavereva gāyantī guṇagauravam //
             <span class="ref">MSS_7275</span></p>
         
         <p id="MSS_7276">
            uṣṭrāṇāṃ ca vivāheṣu gītaṃ gāyanti gardabhāḥ /<br />
            parasparaṃ praśaṃsanti aho rūpamaho aho dhvaniḥ //
             <span class="ref">MSS_7276</span></p>
         
         <p id="MSS_7277">
            uṣṇaṃ jalaṃ kṣipet tatra mātrā nāstīha kasyacit /<br />
            pakṣaikaṃ sthāpite bhāṇḍe koṣṇasthāne manīṣiṇā /<br />
            kuṇapastu bhavedeva tarūṇāṃ puṣṭikārakaḥ //
             <span class="ref">MSS_7277</span></p>
         
         <p id="MSS_7278">
            uṣṇakāle jalaṃ dadyāc śītakāle hutāśanam /<br />
            prāvṛṭkāle gṛhaṃ deyaṃ sarvakāle ca bhojanam //
             <span class="ref">MSS_7278</span></p>
         
         <p id="MSS_7279">
            uṣṇamannaṃ ghṛtaṃ madyaṃ taruṇī kṣīrabhojanam /<br />
            vāpīkapavaṭacchāyā ṣaḍkaṃ tat balavardhanam //
             <span class="ref">MSS_7279</span></p>
         
         <p id="MSS_7280">
            uṣṇāluḥ śiśire niṣīdati tarormūlālavāle śikhī nirbhidyopari karṇikāramukulānyālīyate
            ṣaṭpadaḥ /<br />
            taptaṃ vāri vihāya tīranalinīṃ kāraṇḍavaḥ sevate krīḍāveśmani caiṣa pañjaraśukaḥ klānto
            jalaṃ yācate //
             <span class="ref">MSS_7280</span></p>
         
         <p id="MSS_7281">
            uṣṇālu kvacidarkadhāmani manāṅ nidrālu śītānile hālānāṃ gṛhayālu cumbadasakṛllajjālu
            jāyāmukham /<br />
            nityaṃ niṣpatayālu tiryagavanīśayyāśayālu kṣaṇaṃ gītebhyaḥ spṛhayālu dhāma dhavalaṃ
            dīne dayālu śraye //
             <span class="ref">MSS_7281</span></p>
         
         <p id="MSS_7282">
            uṣṇīṣavān yathā vastrais tribhirbhavati saṃvṛtaḥ /<br />
            saṃvṛto'yaṃ tathā dehī sattvarājasatāmasaiḥ //
             <span class="ref">MSS_7282</span></p>
         
         <p id="MSS_7283">
            uṣmāyamāṇastanamaṇḍalībhir vārāṅganābhiḥ sphuṭavibhramābhiḥ /<br />
            āliṅgitā rātriṣu śaiśirīṣu te śerate yaiḥ praṇato śaśāṅkaḥ //
             <span class="ref">MSS_7283</span></p>
         
         <p id="MSS_7284">
            ūcivānucitamakṣaramenaṃ pāśapāṇirapi pāṇimudasya /<br />
            kīrtireva bhavatāṃ priyadārā dānanīrajharamauktikahārā //<br />
            ūḍhā khaḍgalatā śyāmā tvayā mātaṅgadārikā /<br />
            ata eva bhavān manye dūraṃ parihṛtaḥ paraiḥ //
             <span class="ref">MSS_7284</span></p>
         
         <p id="MSS_7285">
            ūḍhāpi dyutaraṅgiṇi trijagatīvandyena tenāpyaho maulau bālakuraṅgaketanakalālīlāvataṃsāṅkite
            /<br />
            tārakṣārakaraṃ karālamakaraṃ saśvabhramabhraṃkaṣaṃ mugdhe jāḍyanidhiṃ mudhā jalanidhiṃ
            yātāsi citrāḥ striyaḥ //
             <span class="ref">MSS_7285</span></p>
         
         <p id="MSS_7286">
            ūḍhāmunātivāhaya pṛṣṭhe lagnāpi kālamacalāpi /<br />
            sarvaṃsahe kaṭhora- tvacaḥ kimaṅkena kamaṭhasya //
             <span class="ref">MSS_7286</span></p>
         
         <p id="MSS_7287">
            ūḍhā yena mahādhurāḥ suviṣame mārge sadaikākinā soḍho yena kadācideva na nije goṣṭhe'nyaśauṇḍadhvaniḥ
            /<br />
            āsīd yastu gavāṃ gaṇasya tilakas tasyaida saṃpratyaho dhik kaṣṭaṃ dhavalasya jātajaraso
            goḥ paṇyamudghoṣyate //
             <span class="ref">MSS_7287</span></p>
         
         <p id="MSS_7288">
            ūdhaśchindyāddhi yo dhenvāḥ kṣīrārthī na labhet payaḥ /<br />
            evaṃ rāṣṭramayogena pīḍitaṃ na vivardhate //
             <span class="ref">MSS_7288</span></p>
         
         <p id="MSS_7289">
            ūnaṣoḍaśavarṣāyām aprāptaḥ pañcaviṃśatim /<br />
            yadyādhatte pumān garbhaḥ kukṣisthaḥ sa vipadyate //
             <span class="ref">MSS_7289</span></p>
         
         <p id="MSS_7290">
            ūne dadyād gurūneva yāvat sarvalaghurbhavet /<br />
            prastāro'yaṃ samākhyātaś chandovicitivedibhiḥ //
             <span class="ref">MSS_7290</span></p>
         
         <p id="MSS_7291">
            ūnenāpi hi tucchena vairiṇāpi kathaṃcana /<br />
            maitrī buddhimatā kāryā āpadyapi nivartate //
             <span class="ref">MSS_7291</span></p>
         
         <p id="MSS_7292">
            ūrīkartuṃ tuhinakiraṇaprītidhārāmudārāṃ dūrīkartuṃ dinakarakarakleśabādhāmagādhām
            /<br />
            yasyāḥ puṇye payasi viśati snātukāmā triyāmā prāyastasyāstimiratatibhiḥ śyāmalaṃ nīramasyāḥ
            //
             <span class="ref">MSS_7292</span></p>
         
         <p id="MSS_7293">
            ūruḥ kuraṅgadṛśaś cañcalacelāñcalo bhāti /<br />
            sapatākaḥ kanakamayo vijayastambhaḥ smarasyeva //
             <span class="ref">MSS_7293</span></p>
         
         <p id="MSS_7294">
            ūrudvandvamaninditaṃ prathayatā śroṇīṃ samātanvatā romālīṃ sṛjatā samāgamayatā nābhiṃ
            gabhīraśriyā /<br />
            madhyaṃ kṣāmayatā stanau ghanayatā kāntyā mukhaṃ limpatā tanvaṅgyā navayauvanena kimapi
            pratyaṅgamunmīlitam //
             <span class="ref">MSS_7294</span></p>
         
         <p id="MSS_7295">
            ūrudvayaṃ kadalakandalayoḥ savaṃśaṃ śroṇiḥ śilāphalakasodarasanniveśā /<br />
            vakṣaḥ stanadvitayatāḍitakumbhaśobhaṃ sabrahmacāri śaśinaśca mukhaṃ mṛgākṣyāḥ //
             <span class="ref">MSS_7295</span></p>
         
         <p id="MSS_7296">
            ūrudvayaṃ mṛgadṛśaḥ kadalasya kāṇḍau madhyaṃ ca vediratulaṃ stanayugmamasyāḥ /<br />
            lāvaṇyavāriparipūritaśātakumbha- kumbhau manojanṛpaterabhiṣecanāya //
             <span class="ref">MSS_7296</span></p>
         
         <p id="MSS_7297">
            ūruprakāṇḍadvitayena tanvyāḥ karaḥ parājīyata vāraṇīyaḥ /<br />
            yuktaṃ hriyā kuṇḍalanacchalena gopāyati svaṃ mukhapuṣkaraṃ saḥ //
             <span class="ref">MSS_7297</span></p>
         
         <p id="MSS_7298">
            ūrumūlagatanetrayugasya preyaso rabhasavellitakeśī /<br />
            cumbati sma ratikelividagdhā hāvahāri vadanaṃ dayitasya //
             <span class="ref">MSS_7298</span></p>
         
         <p id="MSS_7299">
            ūrumūlacapalekṣaṇamaghnan yairvataṃsakumumaiḥ priyametāḥ /<br />
            cakrire sapadi tāni yathārthaṃ manmathasya kusumāyudhanāma //
             <span class="ref">MSS_7299</span></p>
         
         <p id="MSS_7300">
            ūrū rambhā dṛgapi kamalaṃ śevalaṃ keśapāśo vaktraṃ candro lapitamamṛtaṃ madhyadeśo
            mṛṇālam /<br />
            nābhiḥ kūpo valirapi saritpallavaḥ kiṃ ca pāṇir yasyāḥ sā ced urasi na kathaṃ hanta
            tāpasya śāntiḥ //
             <span class="ref">MSS_7300</span></p>
         
         <p id="MSS_7301">
            ūrū rambhe bāhū late vidhātrā kucau punaḥ kamale /<br />
            yauvanamupavanamasyāṃ madanavilāsāya kiṃ racitam //
             <span class="ref">MSS_7301</span></p>
         
         <p id="MSS_7302">
            ūrau śirastava niveśya dayāvitīrṇa- saṃyānapallavasamīravinītakhedam /<br />
            atraiva janmani vibhoḥ paramopadeśam ākarṇayeyamapi kiṃ maṇikarṇikāyām //
             <span class="ref">MSS_7302</span></p>
         
         <p id="MSS_7303">
            ūrjitaṃ sajjanaṃ dṛṣṭvā dveṣṭi nīcaḥ punaḥ punaḥ /<br />
            kavalīkurute svasthaṃ vidhuṃ divi vidhuṃtudaḥ //
             <span class="ref">MSS_7303</span></p>
         
         <p id="MSS_7304">
            ūrṇāṃ naiva dadāti naiva viṣayo vāhasya dohasya vā tṛptirnāsti mahodarasya bahubhirghāsaiḥ
            palāśairapi /<br />
            hā kaṣṭaṃ kathamasya pṛṣṭhaśikhare goṇī samāropyate ko gṛhṇāti kapardakairalamiti
            grāmyairgajo hasyate //
             <span class="ref">MSS_7304</span></p>
         
         <p id="MSS_7305">
            ūrdhvaṃ gacchanti yaṃ tyaktvā yaṃ gṛhītvā patantyadhaḥ /<br />
            tasya gauravamarthasya tāvataivānumīyatām //
             <span class="ref">MSS_7305</span></p>
         
         <p id="MSS_7306">
            ūrdhvaṃ gacchanti sattvasthā madhye tiṣṭhanti rājasāḥ /<br />
            jaghanyaguṇavṛttasthā adho gacchanti tāmasāḥ //
             <span class="ref">MSS_7306</span></p>
         
         <p id="MSS_7307">
            ūrdhvaṃ na kṣīravicchedāt payo dhenoravāpyate /<br />
            evaṃ rāṣṭrādayogena pīḍitānnāpyate baliḥ //
             <span class="ref">MSS_7307</span></p>
         
         <p id="MSS_7308">
            ūrdhvaṃ nīradavṛndamaindavamidaṃ bimbaṃ tvadho nirmitaṃ vyomnaḥ palvalacitritasya
            nihitau śailāvuparyunnatau /<br />
            kiṃ cādhaḥ pulinoccayasya kadalīkāṇḍāvavāropitau tanmanye caturasya puṣpadhanuṣaḥ
            sargo'yamanyādṛśaḥ //
             <span class="ref">MSS_7308</span></p>
         
         <p id="MSS_7309">
            ūrdhvaṃ prāṇā hyutkrāmanti yūnaḥ sthavira āyati /<br />
            pratyutthānābhivādābhyāṃ punas tān pratipadyate //
             <span class="ref">MSS_7309</span></p>
         
         <p id="MSS_7310">
            ūrdhvaṃ yāti cāpamuṣṭir guṇamuṣṭiradho bhavet /<br />
            sa mukto mārgaṇo lakṣyād dūraṃ yāti na saṃśayaḥ //
             <span class="ref">MSS_7310</span></p>
         
         <p id="MSS_7311">
            ūrdhvaṃvrīhitrayaṃ mānam aṅgulasya nigadyate /<br />
            hasto'pi hi samākhyātaś caturviśadbhiraṅgulaiḥ //
             <span class="ref">MSS_7311</span></p>
         
         <p id="MSS_7312">
            ūrdhvaṃ śvasaṃstataḥ prāṇo yātyalabdhasthitis tanoḥ /<br />
            taṃ yāntamanuyātyeva jīvaḥ kālapraṇoditaḥ //
             <span class="ref">MSS_7312</span></p>
         
         <p id="MSS_7313">
            ūrdhvagaṃ kapilābhāsam aṅgaṃ yasmin pratīyate /<br />
            nakulāṅgaṃ tu taṃ vidyāt sparśas tasyāhināśanaḥ //
             <span class="ref">MSS_7313</span></p>
         
         <p id="MSS_7314">
            ūrdhvabāhur viraumyeṣa na ca kaścic śrṇoti me /<br />
            dharmādarthaśca kāmaśca sa kimarthaṃ na sevyate //
             <span class="ref">MSS_7314</span></p>
         
         <p id="MSS_7315">
            ūrdhvavedhī bhavej jyeṣṭho nābhivedī ca madhyamaḥ /<br />
            yaḥ pādavedhī lakṣyasya sa kaniṣṭho mato mayā //
             <span class="ref">MSS_7315</span></p>
         
         <p id="MSS_7316">
            ūrdhvaśaktinipātena adhaḥśakternikuñcanāt /<br />
            madhyaśaktiprabodhena jāyate paramaṃ sukham //
             <span class="ref">MSS_7316</span></p>
         
         <p id="MSS_7317">
            ūrdhvānanā bhāskarasaṃmukhīnāḥ śvāno ruvanto mahate bhayāya /<br />
            evaṃ hi saṃdhyāsamaye'nyadā tu nirvāsakāḥ syurnagarasya tasya //
             <span class="ref">MSS_7317</span></p>
         
         <p id="MSS_7318">
            ūrdhvārohe ya ālambahetur bhūbhṛc chinatti tam /<br />
            kuṭhārikas taruskandham ivādhogamanonmukhaḥ //
             <span class="ref">MSS_7318</span></p>
         
         <p id="MSS_7319">
            ūrdhvārdhe lakṣaṇaṃ yasya nādho'rdhe lakṣaṇaṃ bhavet /<br />
            taṃ khaḍgaṃ madhyamaṃ prāhuḥ pravīṇamatayo budhāḥ //
             <span class="ref">MSS_7319</span></p>
         
         <p id="MSS_7320">
            ūrdhvīkṛtagrīvamaho mudhaiva kiṃ yācase cātakapota megham /<br />
            atyūrjitaṃ garjitamātramasminn ambhodhare bindulavastu dūram //
             <span class="ref">MSS_7320</span></p>
         
         <p id="MSS_7321">
            ūrdhvīkṛtāsyā ravidattadṛṣṭayaḥ sametya sarve suravidviṣaḥ puraḥ /<br />
            śvānaḥ svareṇa śravaṇāntaśātinā mitho rudantaḥ karuṇena niryayuḥ //
             <span class="ref">MSS_7321</span></p>
         
         <p id="MSS_7322">
            ūṣaraṃ karmasasyānāṃ kṣetraṃ vārāṇasī purī /<br />
            yatra saṃlabhyate mokṣaḥ samaṃ caṇḍālapaṇḍitaiḥ //
             <span class="ref">MSS_7322</span></p>
         
         <p id="MSS_7323">
            ūṣareṣu ca kṣetreṣu yathā bījaṃ hi niṣphalam /<br />
            upakāro'pi nīcānāṃ kṛto bhavati tādṛśaḥ //
             <span class="ref">MSS_7323</span></p>
         
         <p id="MSS_7324">
            ūṣareṣu vivareṣu cāmbhasāṃ vīcayo'pi bhavatā vinirmitāḥ /<br />
            kṣetrasīmni nihitāstu bindavo vārivāha bhavato navo nayaḥ //
             <span class="ref">MSS_7324</span></p>
         
         <p id="MSS_7325">
            ūṣare sariti śālmalīvane dāvapāvakacite'pi candane /<br />
            tulyamarpayati vāri vāride kīrtirastu guṇagauravairgatam //
             <span class="ref">MSS_7325</span></p>
         
         <p id="MSS_7326">
            ūṣmavyapetā rahitāśca vṛddhyā saṃyogahīnā laghavo'pi cāntaḥ /<br />
            ślokasya varṇā iva vidviṣaste pādāntamāgamya gurūbhavanti //
             <span class="ref">MSS_7326</span></p>
         
         <p id="MSS_7327">
            ūṣmā yasyāṃ dhātryāṃ dhūmo vā tatra vāri narayugale /<br />
            nirdeṣṭavyā ca śirā mahatā vāripravāheṇa //
             <span class="ref">MSS_7327</span></p>
         
         <p id="MSS_7328">
            ūṣmā hi vittajo vṛddhiṃ tejo nayati dehinām /<br />
            kiṃ punas tasya saṃbhogas tyāgadharmasamanvitaḥ //
             <span class="ref">MSS_7328</span></p>
         
         <p id="MSS_7329">
            ṛkṣasya kroḍasaṃdhiprahitamukhatayā maṇḍalībhūtamūrter ārāt suptasya vīra tvadarivarapuradvāri
            nīhārakāle /<br />
            prātarnidrāvinodakramajanitasukhonmīlitaṃ cakṣurekaṃ vyādhāḥ pālālabhasmasthitadahanakaṇākāramālokayanti
            //
             <span class="ref">MSS_7329</span></p>
         
         <p id="MSS_7330">
            ṛkṣāṇāṃ bhūridhāmnāṃ śritamadhipatinā prasphuradbhīmatāraṃ sphāraṃ netrānalena prasabhaniyamitoccāpamīnadhvajena
            /<br />
            rāmāyattaṃ purāreḥ kumudaśuci lasannīlasugrīvamaṅgaṃ plāvaṅgaṃ sainyamanyad daśavadanaśiracchedahetu
            śriyai vaḥ //
             <span class="ref">MSS_7330</span></p>
         
         <p id="MSS_7331">
            ṛkṣairvṛto haripade nivasan samīra- saṃtānaśaityajanakaḥ kumudapramodī /<br />
            nighnan niśācaratamaḥ pṛthunīlalakṣmā tārāpatiḥ sphurati citramanaṅgado'yam //
             <span class="ref">MSS_7331</span></p>
         
         <p id="MSS_7332">
            ṛgyajuḥsāmanāmānas trayo vedās trayī smṛtā /<br />
            ubhau lokāvavāpnoti trayyāṃ tiṣṭhan yathāvidhi //
             <span class="ref">MSS_7332</span></p>
         
         <p id="MSS_7333">
            ṛjutāṃ nayataḥ smarāmi te śaramutsaṅganiṣaṇṇadhanvanaḥ /<br />
            madhunā saha sasmitāṃ kathāṃ nayanopāntavilokitaṃ ca yat //<br />
            ṛjutā dhanvaguṇayor astu vastusvarūpataḥ /<br />
            kāryasiddhau praśasyeta vakrataiva tayoḥ punaḥ //
             <span class="ref">MSS_7333</span></p>
         
         <p id="MSS_7334">
            ṛjutvaṃ ca parityajya kalāṃ darśayato'rcanā /<br />
            dvijarājo'nṛjutvena maheśenāpi mahyate //
             <span class="ref">MSS_7334</span></p>
         
         <p id="MSS_7335">
            ṛjutvaṃ tyāgitā śauryaṃ sāmānyaṃ sukhaduḥkhayoḥ /<br />
            dākṣiṇyaṃ cānuriktaśca satyatā ca suhṛdguṇāḥ //
             <span class="ref">MSS_7335</span></p>
         
         <p id="MSS_7336">
            ṛjutvamaunaśrutipāragāmitā yadīyametat parameva hiṃsitum /<br />
            atīva viśvāsavidhāyi ceṣṭitaṃ bahurmahānasya sa dāmbhikaḥ śaraḥ //
             <span class="ref">MSS_7336</span></p>
         
         <p id="MSS_7337">
            ṛjudṛśaḥ kathayanti purāvido madhubhidaṃ kila rāhuśiraśchidam /<br />
            virahimūrdhabhidaṃ nigadanti na kva nu śaśī yadi tajjaṭharānalaḥ //
             <span class="ref">MSS_7337</span></p>
         
         <p id="MSS_7338">
            ṛjunayananipātaḥ kāmatantrābhighātas tanurapi taralākṣyāḥ kasya na syāt kaṭākṣaḥ /<br />
            iti namitamukhenduṃ paśyati prāṇanāthaṃ janasadasi vidagdhā pakṣmaṇāmantareṇa //
             <span class="ref">MSS_7338</span></p>
         
         <p id="MSS_7339">
            ṛjunā nidhehi caraṇau parihara sakhi nikhilanāgarācāram /<br />
            iha ḍākinīti pallī- patiḥ kaṭākṣe'pi daṇḍayati //
             <span class="ref">MSS_7339</span></p>
         
         <p id="MSS_7340">
            ṛju paśyati yaḥ sarvaṃ cakṣuṣānupibanniva /<br />
            āsīnamapi tūṣṇīkam anurajyanti taṃ prajāḥ //
             <span class="ref">MSS_7340</span></p>
         
         <p id="MSS_7341">
            ṛjureṣa pakṣavāniti kāṇḍe prītiṃ khale ca mā kārṣīḥ /<br />
            prāyeṇa tyaktaguṇaḥ phalena hṛdayaṃ vidārayati //
             <span class="ref">MSS_7341</span></p>
         
         <p id="MSS_7342">
            ṛjvāyatāṃ ca viralāṃ ca natonnatāṃ ca saptarṣivaṃśakuṭilāṃ ca nivartaneṣu /<br />
            nirmucyamānabhujagodaranirmalasya sīmāmivāmbaratalasya vibhajyamānām //
             <span class="ref">MSS_7342</span></p>
         
         <p id="MSS_7343">
            ṛjvāyatāṃ hi mukhatoraṇalolamālāṃ bhraṣṭāṃ kṣitau tvamavagacchasi mūrkha sarpam /<br />
            mandānilena niśi yā parivartamānā kiṃcit karoti bhujagasya viceṣṭitāni //
             <span class="ref">MSS_7343</span></p>
         
         <p id="MSS_7344">
            ṛjvī dṛṣṭiranulbaṇaṃ vihasitaṃ mandaṃ parispanditaṃ dveṣo narmaṇi dūratīrthagamane
            yatno ratirliṅgiṣu /<br />
            yasyāstyaktasukhaspṛhaṃ kila vapuḥ pīnālpalambastanī sakṣīrā viṭaceṭakaikamahiṣī raṇḍā
            śivāyāstu vaḥ //
             <span class="ref">MSS_7344</span></p>
         
         <p id="MSS_7345">
            ṛjvī sthirā suvṛttā pāṇigrahaṇojjvalā suvaṃśotthā /<br />
            saṃdhārayati patantaṃ saṃprati gṛhaṇīva yaṣṭirmām //
             <span class="ref">MSS_7345</span></p>
         
         <p id="MSS_7346">
            ṛṇaṃ kṛtaṃ tvadattaṃ ced bādhate'tra paratra ca /<br />
            na naśyed duṣkṛtaṃ tadvad bhuktiṃ vā niṣkṛtiṃ vinā //
             <span class="ref">MSS_7346</span></p>
         
         <p id="MSS_7347">
            ṛṇaṃ mitrānna kartavyaṃ na deyaṃ cāpi mitrake /<br />
            prīticchedakarī jñeyā yasmād vai ṛṇakartarī //
             <span class="ref">MSS_7347</span></p>
         
         <p id="MSS_7348">
            ṛṇaṃ yācñā ca vṛddhatvaṃ jāracoradaridratāḥ /<br />
            rogaśca bhuktaśeṣaścāpy aṣṭa kaṣṭāḥ prakīrtitāḥ //
             <span class="ref">MSS_7348</span></p>
         
         <p id="MSS_7349">
            ṛṇakartā pitā śatrur mātā ca vyabhicāriṇī /<br />
            bhāryā rūpavatī śatruḥ putraḥ śatrurapaṇḍitaḥ //
             <span class="ref">MSS_7349</span></p>
         
         <p id="MSS_7350">
            ṛṇatrayaṃ dvijātīnāṃ janmanaḥ prabhṛti sthitam /<br />
            ṛṇāntarabhṛtāṃ puṃsāṃ jīvanaṃ jīvanaṃ vinā //
             <span class="ref">MSS_7350</span></p>
         
         <p id="MSS_7351">
            ṛṇatrayaṃ nirākāri nūtnaṃ cākāri yena no /<br />
            sa ekaḥ sukṛtī lokaḥ sarvatra sukhamedhate //
             <span class="ref">MSS_7351</span></p>
         
         <p id="MSS_7352">
            ṛṇatrayamapākartuṃ śāstrājñābhaṅgabhīḥ puraḥ /<br />
            caturtharṇanirākāre pratyakṣaṃ nṛpaterbhayam //
             <span class="ref">MSS_7352</span></p>
         
         <p id="MSS_7353">
            ṛṇadātā ca daivajñaḥ śrotriyaḥ sujalā nadī /<br />
            yatra hyete na vidyante na tatra divasaṃ vaset //
             <span class="ref">MSS_7353</span></p>
         
         <p id="MSS_7354">
            ṛṇadaiḥ svajanaiḥ putrair labdhakṣāmapratigrahaḥ /<br />
            nityamāyāsyate yena kalidānena tena kim //
             <span class="ref">MSS_7354</span></p>
         
         <p id="MSS_7355">
            ṛṇapāpasamuddhārād ṛṇoddhāro varaḥ smṛtaḥ /<br />
            paraloke dahet pāpam ṛṇāgniriha tatra ca //
             <span class="ref">MSS_7355</span></p>
         
         <p id="MSS_7356">
            ṛṇapradātā vaidyastu śrotriyaḥ sajalā nadī /<br />
            rājā yatra na vidyante na kuryāt tatra saṃsthitim //
             <span class="ref">MSS_7356</span></p>
         
         <p id="MSS_7357">
            ṛṇamādyaṃ nirākṛtya nirākartumṛṇāntaram /<br />
            pratiṣṭhā rājate yasya gṛhasthāśrama eva saḥ //
             <span class="ref">MSS_7357</span></p>
         
         <p id="MSS_7358">
            ṛṇavac cirasaṃśodhyaṃ vacasā pratipāditam /<br />
            yan nityayācanadveṣaṃ yācyadānena tena kim //
             <span class="ref">MSS_7358</span></p>
         
         <p id="MSS_7359">
            ṛṇaśeṣaṃ rogaśeṣaṃ śatruśeṣaṃ na rakṣayet /<br />
            yācakādyaiḥ prārthitaḥ san na tīkṣṇaṃ cottaraṃ vadet /<br />
            tatkāryaṃ tu samarthaścet kuryād vā kārayīta ca //
             <span class="ref">MSS_7359</span></p>
         
         <p id="MSS_7360">
            ṛṇaśeṣo'gniśeṣaśca vyādhiśeṣas tathaiva ca /<br />
            punaśca vardhate yasmāt tasmāccheṣaṃ ca kārayet //
             <span class="ref">MSS_7360</span></p>
         
         <p id="MSS_7361">
            ṛṇaśeṣo'gniśeṣaśca śatruśeṣas tathaiva ca /<br />
            punaḥ punar vivardheta svalpo'pyanivāritaḥ //
             <span class="ref">MSS_7361</span></p>
         
         <p id="MSS_7362">
            ṛṇasaṃbandhinaḥ sarve putradāraṃ paśustathā /<br />
            ṛṇakṣaye kṣayaṃ yānti kā tatra paridevanā //
             <span class="ref">MSS_7362</span></p>
         
         <p id="MSS_7363">
            ṛṇāni trīṇyapākṛtya mano mokṣe niveśayet /<br />
            anapākṛtya mokṣaṃ tu sevamāno vrajatyadhaḥ //
             <span class="ref">MSS_7363</span></p>
         
         <p id="MSS_7364">
            ṛṇānubandharūpeṇa paśupatnīsutālayāḥ /<br />
            ṛṇakṣaye kṣayaṃ yānti kā tatra paridevanā //
             <span class="ref">MSS_7364</span></p>
         
         <p id="MSS_7365">
            ṛṇikaiḥ kalahairnityam acchinnagaṇanāgateḥ /<br />
            dānadviṣo'napatyasya mandāgneśca dhanena kim //
             <span class="ref">MSS_7365</span></p>
         
         <p id="MSS_7366">
            ṛṇīkṛtā kiṃ hariṇībhirāsīd asyāḥ sakāśān nayanadvayaśrīḥ /<br />
            bhūyoguṇeyaṃ sakalā balād yat tābhyo'nayālabhyata bibhyatībhyaḥ //
             <span class="ref">MSS_7366</span></p>
         
         <p id="MSS_7367">
            ṛtumatyāṃ tu tiṣṭhantyāṃ svecchādānaṃ vidhīyate /<br />
            tasmādudvāhayen nagnāṃ manuḥ svāyaṃbhuvo'bravīt //
             <span class="ref">MSS_7367</span></p>
         
         <p id="MSS_7368">
            ṛturmāsadvayenaiva ṣaṇmāsairayanaṃ smṛtam /<br />
            ayanadvitayaṃ varṣo devānāṃ vāsaro niśā //
             <span class="ref">MSS_7368</span></p>
         
         <p id="MSS_7369">
            ṛturvyatītaḥ parivartate punaḥ kṣayaṃ prayātaḥ punareti candramāḥ /<br />
            gataṃ gataṃ naiva tu saṃnivartate jalaṃ nadīnāṃ ca nṛṇāṃ ca yauvanam //
             <span class="ref">MSS_7369</span></p>
         
         <p id="MSS_7370">
            ṛtusnātāṃ tu yo bhāryāṃ naiva gacchati mūḍhadhīḥ /<br />
            ghorāyāṃ bhrūṇahatyāyāṃ yujyate nātra saṃśayaḥ //
             <span class="ref">MSS_7370</span></p>
         
         <p id="MSS_7371">
            ṛtusnātā piben nārī śvetakaṇṭārikājaṭām /<br />
            payasā putrasaṃbhūtis tasyāḥ saṃjāyate dhruvam //
             <span class="ref">MSS_7371</span></p>
         
         <p id="MSS_7372">
            ṛtena jīvedanṛtena jīven mitena jīvet pramitena jīvet /<br />
            satyānṛtābhyāmathavāpi jīvet śvavṛttimekāṃ parivarjayet tu //
             <span class="ref">MSS_7372</span></p>
         
         <p id="MSS_7373">
            ṛte niyogāt sāmarthyam avaboddhuṃ na śakyate /<br />
            sahasā viniyogo hi doṣavān pratibhāti me //
             <span class="ref">MSS_7373</span></p>
         
         <p id="MSS_7374">
            ṛte yadarthaṃ praṇayād rakṣyate yacca rakṣati /<br />
            pūrvopacitasaṃbandhaṃ tan mitraṃ nityamucyate //
             <span class="ref">MSS_7374</span></p>
         
         <p id="MSS_7375">
            ṛte senāpraṇetāraṃ pṛtanā sumahatyapi /<br />
            dīryate yuddhamāsādya pipīlikapuṭaṃ yathā //
             <span class="ref">MSS_7375</span></p>
         
         <p id="MSS_7376">
            ṛtvikpurohitācāryāḥ śiṣyāḥ saṃbandhibāndhavāḥ /<br />
            sarve pūjyāśca mānyāśca śrutavṛttopasaṃhitāḥ //
             <span class="ref">MSS_7376</span></p>
         
         <p id="MSS_7377">
            ṛddhimān rākṣaso mūḍhaś citram nāsau yaduddhataḥ /<br />
            ko vā heturanāryāṇāṃ dharmye vartmani vartitum //
             <span class="ref">MSS_7377</span></p>
         
         <p id="MSS_7378">
            ... ... ... ... ... ... /<br />
            ṛddhiyuktā hi puruṣā na sahante parastavam //
             <span class="ref">MSS_7378</span></p>
         
         <p id="MSS_7379">
            ṛṣabho'tra gīyata iti śrutvā svarapāragā vayaṃ prāptāḥ /<br />
            ko veda goṣṭhametad gośāntau vihitabahumānam //
             <span class="ref">MSS_7379</span></p>
         
         <p id="MSS_7380">
            ṛṣayaścaiva devāśca satyameva hi menire /<br />
            satyavādī hi loke'smin paramaṃ gacchati kṣayam //
             <span class="ref">MSS_7380</span></p>
         
         <p id="MSS_7381">
            ṛṣayo'pyugratapaso daivenābhiprapīḍitāḥ /<br />
            utsṛjya niyamāṃs tīvrān bhraśyante kāmamanyubhiḥ //
             <span class="ref">MSS_7381</span></p>
         
         <p id="MSS_7382">
            ṛṣayo manavo devā manuputrā mahaujasaḥ /<br />
            kalāḥ sarve harereva saprajāpatayas tathā //
             <span class="ref">MSS_7382</span></p>
         
         <p id="MSS_7383">
            ṛṣayo rākṣasīmāhur vācamunmattadṛptayoḥ /<br />
            sā yoniḥ sarvavairāṇāṃ sā hi lokasya nirṛtiḥ //
             <span class="ref">MSS_7383</span></p>
         
         <p id="MSS_7384">
            ṛṣirayamatithiśced viṣṭaraḥ pādyamarghyaṃ tadanu ca madhuparkaḥ kalpyatāṃ śrotriyāya
            /<br />
            atha tu ripurakasmād dveṣṭi naḥ putrabhāṇḍaṃ tadiha nayavihīne kārmukasyādhikāraḥ
            //
             <span class="ref">MSS_7384</span></p>
         
         <p id="MSS_7385">
            ṛṣisenā vinā vedam apriyā sahagāminī /<br />
            devasenā vinā dāt n aviṣṇuḥ pṛthivīpatiḥ //
             <span class="ref">MSS_7385</span></p>
         
         <p id="MSS_7386">
            ṛṣīṃśca devāṃśca mahāsurāṃśca traividyavṛddhāṃśca vane munīṃśca /<br />
            kānāpado nopanamanti loke parāvarajñāstu na saṃbhramanti //
             <span class="ref">MSS_7386</span></p>
         
         <p id="MSS_7387">
            ṛṣīṇāṃ ca nadīnāṃ ca kulānāṃ ca mahātmanām /<br />
            prabhavo nādhigantavyaḥ strīṇāṃ duścaritasya ca //
             <span class="ref">MSS_7387</span></p>
         
         <p id="MSS_7388">
            ṛṣīṇāṃ paramaṃ guhyam idaṃ bharatasattama /<br />
            tīrthābhigamanaṃ puṇyaṃ yajñairapi viśiṣyate //
             <span class="ref">MSS_7388</span></p>
         
         <p id="MSS_7389">
            ṛṣerasyāśrame puṇye śāpasaṃtrastamānasaḥ /<br />
            mudbodhato'pi prāyo'yaṃ mṛgāt siṃhaḥ palāyate //
             <span class="ref">MSS_7389</span></p>
         
         <p id="MSS_7390">
            ekaṃ kāñcanabhūdharaṃ suvalayaṃ vāsaḥ sudhāvāridhiṃ tāraṃ tārakarājamaṇḍalamidaṃ saṃprāpya
            satkuṇḍalam /<br />
            dūrasthāpi ca tena tena sadṛśaṃ tvāṃ bhūṣaṇaṃ cāparaṃ strī mānagrahileva yācatitarāṃ
            śrīrāma kīrtistava //
             <span class="ref">MSS_7390</span></p>
         
         <p id="MSS_7391">
            ekaṃ cakṣurviveko hi dvitīyaṃ satsamāgamaḥ /<br />
            tau na sto yasya sa kṣipraṃ mohakūpe pated dhruvam //
             <span class="ref">MSS_7391</span></p>
         
         <p id="MSS_7392">
            ekaṃ citramatīva dṛṣṭamiha yannālokitaṃ na śrutaṃ kiṃ kasmai kathayāmi kasya manasi
            syād vā mama pratyayaḥ /<br />
            ekasmin kanakasya dāmni sarasīmailindamattadvipa- jyotsnācandracakoracakracamarīvālāś
            camatkurvate //
             <span class="ref">MSS_7392</span></p>
         
         <p id="MSS_7393">
            ekaṃ jīvanamūlaṃ cañcalamapi tāpayantamapi satatam /<br />
            antarvahati varākī sā tvāṃ nāseva niḥśvāsam //
             <span class="ref">MSS_7393</span></p>
         
         <p id="MSS_7394">
            ekaṃ dantacchadasya sphurati japavaśādardhamanyat prakopād ekaḥ pāṇiḥ praṇantuṃ śirasi
            kṛtapadaḥ kṣeptumanyas tameva /<br />
            ekaṃ dhyānānnimīlatyaparamaviṣahaṃ vīkṣituṃ cakṣuritthaṃ tulyānicchāpi vāmā tanuravatu
            sa vo yasya saṃdhyāvasāne //
             <span class="ref">MSS_7394</span></p>
         
         <p id="MSS_7395">
            ekaṃ dṛṣṭvā śataṃ dṛṣṭvā dṛṣṭvā pañcaśatānyapi /<br />
            atilobho na kartavyaś cakraṃ bhramati mastake //<br />
            ekaṃ dvijaṃ ca spṛhaṇīyavācaṃ mattadvirephaṃ ca madhuḥ pupoṣa /<br />
            sato guṇānapyasato'pi doṣān jātyā vihīno na vivektumīṣṭe //
             <span class="ref">MSS_7395</span></p>
         
         <p id="MSS_7396">
            ekaṃ dhāma śamīṣu līnamaparaṃ sūryopalajyotiṣāṃ vyājādadriṣu gūḍhamanyadudadhau saṃguptamaurvāyate
            /<br />
            tvattejastapanāṃśumāṃsalasamuttāpena durgaṃ bhayād vārkṣaṃ pārvatamaudakaṃ yadi yayustejāṃsi
            kiṃ pārthivāḥ //
             <span class="ref">MSS_7396</span></p>
         
         <p id="MSS_7397">
            ekaṃ dhyānanimīlanānmukulitaprāyaṃ dvitīyaṃ punaḥ pārvatyā vadanāmbujastanabhare śṛṅgārabhāvālasam
            /<br />
            anyad dūravikṛṣṭacāpamadanakrodhānaloddīpitaṃ śaṃbhorbhinnarasaṃ samādhisamaye netratrayaṃ
            pātu vaḥ //
             <span class="ref">MSS_7397</span></p>
         
         <p id="MSS_7398">
            ekaṃ nāma jaḍātmakasya muṣitaṃ lāvaṇyamindos tayā netrābhyāmasitotpalasya ca ruciḥ
            prāyeṇa tanno mṛṣā /<br />
            no jānāti hṛtāmasau padagatiṃ matto varākaḥ karī tanvaṅgyā vidato'pi yanmama hṛtaṃ
            cetas tadatyadbhutam //
             <span class="ref">MSS_7398</span></p>
         
         <p id="MSS_7399">
            ekaṃ bhūmipatiḥ karoti sacivaṃ rājye pramāṇaṃ yadā taṃ mohāc śrayate madaḥ sa ca madālasyena
            nirvidyate /<br />
            nirviṇṇasya padaṃ karoti hṛdaye tasya svatantraspṛhā svātantryaspṛhayā tataḥ sa nṛpateḥ
            prāṇānabhidruhyati //
             <span class="ref">MSS_7399</span></p>
         
         <p id="MSS_7400">
            ekaṃ mahiṣaśiraḥsthitam aparaṃ sānandasuragaṇapraṇatam /<br />
            giriduhituḥ padayugalaṃ śoṇitamaṇirāgarañjitaṃ jayati //
             <span class="ref">MSS_7400</span></p>
         
         <p id="MSS_7401">
            ekaṃ mitraṃ bhajate māsenenduḥ svayaṃ kṣayaṃ gacchan /<br />
            mitraśatāni bhajaṃstvaṃ pratikṣaṇaṃ vṛddhimupayāsi //
             <span class="ref">MSS_7401</span></p>
         
         <p id="MSS_7402">
            ekaṃ mitraṃ bhūpatirvā yatirvā ekā bhāryā sundarī vā darī vā /<br />
            ekaṃ śāstraṃ vedamadhyātmakaṃ vā eko devaḥ keśavo vā jino vā //
             <span class="ref">MSS_7402</span></p>
         
         <p id="MSS_7403">
            ekaṃ liṅgaṃ pramadā- hṛdayaṃ vidadhāti jarjaraṃ sahasā /<br />
            teṣāṃ ṣaṭkaṃ yeṣāṃ antargūḍhaṃ na te kathaṃ paśavaḥ //
             <span class="ref">MSS_7403</span></p>
         
         <p id="MSS_7404">
            ekaṃ vadati mano mama yāmi na yāmīti hṛdayamaparaṃ me /<br />
            hṛdayadvayamucitaṃ tava sundari hṛtakāntacittāyāḥ //
             <span class="ref">MSS_7404</span></p>
         
         <p id="MSS_7405">
            ekaṃ vastu dvidhā kartuṃ bahavaḥ santi dhanvinaḥ /<br />
            dhanvī sa māra evaiko dvayoraikyaṃ karoti yaḥ //
             <span class="ref">MSS_7405</span></p>
         
         <p id="MSS_7406">
            ekaṃ vastu yadasti viśvajanatānandapramodātmakaṃ satyaṃ tattvamasīti vākyamakhilaṃ
            tvayyeva viśrāmyati /<br />
            tvāmākarṇya na kiṃcidanyadavanīśṛṅgāra bho manyate tvayyāpte janakādikīrtijanake kiṃ
            jñānamīmāṃsayā //
             <span class="ref">MSS_7406</span></p>
         
         <p id="MSS_7407">
            ekaṃ vā kupitapriyāpraṇayinīṃ kṛtvā manonirvṛtiṃ tiṣṭhāmo nijacārupīvarakucakrīḍārasāsvādane
            /<br />
            anyad vā surasindhusaikatataṭīdarbhāṣṭakasrastara- sthāne brahmapadaṃ samāhitadhiyo
            dhyāyanta evāsmahe //
             <span class="ref">MSS_7407</span></p>
         
         <p id="MSS_7408">
            ekaṃ viṣaraso hanti śastreṇaikaśca vadhyate /<br />
            sarāṣṭraṃ saprajaṃ hanti rājānaṃ mantravisravaḥ //
             <span class="ref">MSS_7408</span></p>
         
         <p id="MSS_7409">
            ekaṃ vai sevate nityam anyaṃ cetasi rocate /<br />
            puruṣāṇāmalābhena nārī caiva pativratā //
             <span class="ref">MSS_7409</span></p>
         
         <p id="MSS_7410">
            ekaṃ saṃdigdhayostāvad bhāvi tatreṣṭajanmani /<br />
            hetumāhuḥ svamantrādīn asaṅgānanyathā viṭāḥ //
             <span class="ref">MSS_7410</span></p>
         
         <p id="MSS_7411">
            ekaṃ sāgaratīranīranikarasphārāñjalikṣālitaiḥ puṣpairacyutapūjanaṃ nijakaravyāpārasaṃpāditaiḥ
            /<br />
            no cen mañjulamālatīdalalasatkhaṭvārcite mandire kāntātuṅganitambabimbasuratakrīḍārasaiḥ
            sthīyate //
             <span class="ref">MSS_7411</span></p>
         
         <p id="MSS_7412">
            ekaṃ sute mṛgāriṇī bahūn sūte vṛkī sutān /<br />
            uttāraḥ pralayaṃ yānti nādyamānāḥ kathaṃcana //
             <span class="ref">MSS_7412</span></p>
         
         <p id="MSS_7413">
            ekaṃ hanyān na vā hanyād iṣuḥ kṣipto dhanuṣmatā /<br />
            prājñena tu matiḥ kṣiptā hanyād garbhagatānapi //
             <span class="ref">MSS_7413</span></p>
         
         <p id="MSS_7414">
            ekaṃ hanyān na vā hanyād iṣurmukto dhanuṣmatā /<br />
            buddhirbuddhimatotsṛṣṭā hanyād rāṣṭraṃ sarājakam //
             <span class="ref">MSS_7414</span></p>
         
         <p id="MSS_7415">
            ekaṃ hanyān na vā hanyād iṣurmukto dhanuṣmatā /<br />
            sarāṣṭraṃ saprajaṃ hanti rājānaṃ mantriniścayaḥ //
             <span class="ref">MSS_7415</span></p>
         
         <p id="MSS_7416">
            ekaṃ hi cakṣuramalaṃ sahajo viveko vidvadbhireva saha saṃvasatirdvitīyam /<br />
            etad dvayaṃ bhuvi na yasya sa tattvato'ndhas tasyāpamārgacalane vada ko'parādhaḥ //
             <span class="ref">MSS_7416</span></p>
         
         <p id="MSS_7417">
            ekaḥ karṇamahīpatiḥ pratidinaṃ lakṣādhikā yācakāḥ kasmai kiṃ vitariṣyatīti manasā
            cintāṃ vṛthā mā kṛthāḥ /<br />
            āste kiṃ pratiyācakaṃ surataruḥ pratyambujaṃ kiṃ raviś candraḥ kiṃ pratikairavaṃ pratilatāgulmaṃ
            kimambhodharaḥ //
             <span class="ref">MSS_7417</span></p>
         
         <p id="MSS_7418">
            ekaḥ kāpuruṣo dīrṇo dārayen mahatīṃ camūm /<br />
            taṃ dīrṇamanu dīryante yodhāḥ śūratamā api //
             <span class="ref">MSS_7418</span></p>
         
         <p id="MSS_7419">
            ekaḥ ko'pi mahīdharo laghutaro dorbhyāṃ dhṛto līlayā tena tvaṃ divi bhūtale ca vidito
            govarddhanoddhārakaḥ /<br />
            tvāṃ trailokyavahaṃ vahāmi kucayoragre sadā puṣpavat tat kiṃ keśava jalpitena bahunā
            puṇyairyaśo labhyate //
             <span class="ref">MSS_7419</span></p>
         
         <p id="MSS_7420">
            ekaḥ kṣamāvataṃ doṣo dvitīyo nopalabhyate /<br />
            yadenaṃ kṣamayā yuktam aśaktaṃ manyate janaḥ //
             <span class="ref">MSS_7420</span></p>
         
         <p id="MSS_7421">
            so'sya doṣo na mantavyaḥ kṣamā hi paramaṃ balam /<br />
            kṣamā guṇo hyaśaktānāṃ śaktānāṃ bhūṣaṇaṃ kṣamā //
             <span class="ref">MSS_7421</span></p>
         
         <p id="MSS_7422">
            ekaḥ khalo'pi yadi nāma bhavet sabhāyāṃ vyarthīkaroti viduṣāmakhilaṃ prayāsam /<br />
            ekāpi pūrṇamudaraṃ madhuraiḥ padārthair āloḍya recayati hanta na makṣikā kim //
             <span class="ref">MSS_7422</span></p>
         
         <p id="MSS_7423">
            ekaḥ pañcatvamāsādya jāyate punaraṣṭadhā /<br />
            aho vāṇijyasaṃpattiḥ kāśīpuranivāsinām //
             <span class="ref">MSS_7423</span></p>
         
         <p id="MSS_7424">
            ekaḥ pathā na gantavyaṃ na suptiṃ bāhyamandire /<br />
            janavākyaṃ na kartavyaṃ strīṇāmālocanaṃ vinā //
             <span class="ref">MSS_7424</span></p>
         
         <p id="MSS_7425">
            ekaḥ pāpāni kurute phalaṃ bhuṅkte mahājanaḥ /<br />
            bhoktāro vipramucyante kartā doṣeṇa lipyate //
             <span class="ref">MSS_7425</span></p>
         
         <p id="MSS_7426">
            ekaḥ pālayate lokam ekaḥ pālayate kulam /<br />
            majjatyeko hi niraya ekaḥ svarge mahīyate //
             <span class="ref">MSS_7426</span></p>
         
         <p id="MSS_7427">
            ekaḥ putro varaṃ vidvān bahubhirnirguṇaistu kim /<br />
            ekastārayate vaṃśam anye saṃtāpakārakāḥ //
             <span class="ref">MSS_7427</span></p>
         
         <p id="MSS_7428">
            ekaḥ prajāyate jantur eka eva pralīyate /<br />
            eko'nubhuṅkte sukṛtam eka eva ca duṣkṛtam //
             <span class="ref">MSS_7428</span></p>
         
         <p id="MSS_7429">
            ekaḥ prayātyuparamaṃ draviṇaṃ tadīyaṃ hṛtvāparaḥ prasabhamudvahati pramodam /<br />
            no vetti tat svanidhane parakośagāmi dhig vāsanāmasamamohakṛtāndhakārām //
             <span class="ref">MSS_7429</span></p>
         
         <p id="MSS_7430">
            ekaḥ śataṃ yodhayati prākārastho dhanurdharaḥ /<br />
            śataṃ daśasahasrāṇi tasmād durgaṃ vidhīyate //
             <span class="ref">MSS_7430</span></p>
         
         <p id="MSS_7431">
            ekaḥ śatrurna dvitīyo'sti śatrur ajñānatulyaḥ puruṣasya rājan /<br />
            yenāvṛtaḥ kurute saṃprayukto ghorāṇi karmāṇi sudāruṇāni //
             <span class="ref">MSS_7431</span></p>
         
         <p id="MSS_7432">
            ekaḥ saṃgrāmariṅgatturagakhurarajorājibhirnaṣṭadṛṣṭir digyātrājaitramattadviradabharanamadbhūmibhagnas
            tathānyaḥ /<br />
            vīrāḥ ke nāma tasmāt trijagati na yayuḥ kṣīṇatāṃ kāṇakubja- nyāyādetena muktāvabhayamabhajatāṃ
            vāsavo vāsukiśca //
             <span class="ref">MSS_7432</span></p>
         
         <p id="MSS_7433">
            ekaḥ saṃpannamaśnāti vaste vāsaśca śobhanam /<br />
            yo'saṃvibhajya bhṛtyebhyaḥ ko nṛśaṃsataras tataḥ //
             <span class="ref">MSS_7433</span></p>
         
         <p id="MSS_7434">
            ekaḥ saṃprati pākaśāsanapurīpīyūṣasattrī puraḥ pārakyaṃ tamasāmasau kumudinīcaitanyacintāmaṇiḥ
            /<br />
            mānoccāṭanakārmaṇaṃ mṛgadṛśāṃ devo nabho'mbhonidhau paśyodañcati pañcabāṇavaṇijo yātrāvahitraṃ
            śaśī //
             <span class="ref">MSS_7434</span></p>
         
         <p id="MSS_7435">
            ekaḥ sa eva jīvati svahṛdayaśūnyo'pi sahṛdayo rāhuḥ /<br />
            yaḥ sakalalaghimakāraṇam udaraṃ na bibharti duṣpūram //
             <span class="ref">MSS_7435</span></p>
         
         <p id="MSS_7436">
            ekaḥ sa eva tejasvī saihikeyaḥ suradviṣām /<br />
            śiromātrāvaśeṣeṇa jīyante yena śatravaḥ //
             <span class="ref">MSS_7436</span></p>
         
         <p id="MSS_7437">
            ekaḥ sa eva paripālayatājjaganti gaurīgirīśacaritānukṛtiṃ dadhānaḥ /<br />
            ābhāti yo daśanaśūnyamukhaikadeśa- dehārdhahāritavadhūka ivaikadantaḥ //
             <span class="ref">MSS_7437</span></p>
         
         <p id="MSS_7438">
            ekaḥ sakalajanānāṃ hṛdayeṣu kṛtāspado madaḥ śatruḥ /<br />
            yenāviṣṭaśarīro na śṛṇoti na paśyati stabdhaḥ //
             <span class="ref">MSS_7438</span></p>
         
         <p id="MSS_7439">
            ekaḥ sakhā priyo bhūya upakārī guṇānvitaḥ /<br />
            hantavyaḥ strīnimittena kaṣṭamāpatitaṃ mama //
             <span class="ref">MSS_7439</span></p>
         
         <p id="MSS_7440">
            ekaḥ sa vyasanī pumānacaramairniḥśvāsavātaiḥ samaṃ hā me sā dayiteti yasya vadataḥ
            prāṇāḥ samaṃ nirgatāḥ /<br />
            anye tu vyasanaṃ kṣipanti paśavaḥ kāntāviyogodbhavaiś cintāglāniviṣādadainyajanitairbāṣpairanāhāriṇaḥ
            //
             <span class="ref">MSS_7440</span></p>
         
         <p id="MSS_7441">
            ekaḥ sudhāṃśurna kathaṃcana syāt tṛptikṣamastvannayanadvayasya /<br />
            tvallocanāsecanakastadastu nalāsyaśītadyutisadvitīyaḥ //
             <span class="ref">MSS_7441</span></p>
         
         <p id="MSS_7442">
            ekaḥ stanastuṅgataraḥ parasya vārtāmiva praṣṭumagān mukhāgram /<br />
            yasyāḥ priyārdhasthitimudvahantyāḥ sā pātu vaḥ parvatarājaputrī //
             <span class="ref">MSS_7442</span></p>
         
         <p id="MSS_7443">
            ekaḥ sthito'ntaḥ prāpto'nyaḥ parasyādyaiva durgrahaḥ /<br />
            kiṃ karomīti jananīṃ pṛcchantīṣvaparāsu ca //
             <span class="ref">MSS_7443</span></p>
         
         <p id="MSS_7444">
            ekaḥ svādu na bhuñjīta ekaścārthān na cintayet /<br />
            eko na gacchedadhvānaṃ naikaḥ supteṣu jāgṛyāt //
             <span class="ref">MSS_7444</span></p>
         
         <p id="MSS_7445">
            eka eva khago mānī vane vasati cātakaḥ /<br />
            pipāsito vā mriyate yācate vā puraṃdaram //
             <span class="ref">MSS_7445</span></p>
         
         <p id="MSS_7446">
            eka eva khago mānī sukhaṃ jīvati cātakaḥ /<br />
            arthitvaṃ yāti śakrasya na nīcamupasarpati //
             <span class="ref">MSS_7446</span></p>
         
         <p id="MSS_7447">
            eka eva cared dharmaṃ nāsti dharme sahāyatā /<br />
            kevalaṃ vidhimāsādya sahāyaḥ kiṃ kariṣyati //
             <span class="ref">MSS_7447</span></p>
         
         <p id="MSS_7448">
            eka eva dame doṣo dvitīyo nopapadyate /<br />
            yadenaṃ kṣamayā yuktam aśaktaṃ manyate janaḥ //
             <span class="ref">MSS_7448</span></p>
         
         <p id="MSS_7449">
            etasya tu mahāprājña doṣasya sumahān guṇaḥ /<br />
            kṣamāyāṃ vipulā lokāḥ sulabhā hi sahiṣṇunā //
             <span class="ref">MSS_7449</span></p>
         
         <p id="MSS_7450">
            eka eva na bhuñjīyād yadicchec śubhamātmanaḥ /<br />
            dvitribhirbandhubhiḥ sārdhaṃ bhojanaṃ kārayen naraḥ //
             <span class="ref">MSS_7450</span></p>
         
         <p id="MSS_7451">
            eka eva padārthastu tridhā bhavati vīkṣitaḥ /<br />
            kuṇapaṃ kaminī māṃsaṃ yogibhiḥ kāmibhiḥ śvabhiḥ //
             <span class="ref">MSS_7451</span></p>
         
         <p id="MSS_7452">
            eka eva paro hyātmā sarveṣāmapi dehinām /<br />
            nāneva gṛhyate mūḍhair yathā jyotiryathā nabhaḥ //
             <span class="ref">MSS_7452</span></p>
         
         <p id="MSS_7453">
            eka eva mahān doṣo bhavatāṃ vimale kule /<br />
            lumpanti pūrvajāṃ kīrtiṃ jātā jātā guṇādhikāḥ //
             <span class="ref">MSS_7453</span></p>
         
         <p id="MSS_7454">
            eka eva laghuryatra āditālaḥ sa kathyate /<br />
            vinode rāsakas tena śrot ṇāṃ ca sukhāvahaḥ //
             <span class="ref">MSS_7454</span></p>
         
         <p id="MSS_7455">
            eka eva suhṛd dharmo nidhane'pyanuyāti yaḥ /<br />
            śarīreṇa samaṃ nāśaṃ sarvamanyad hi gacchati //
             <span class="ref">MSS_7455</span></p>
         
         <p id="MSS_7456">
            eka eva hitārthāya tejasvī pārthivo bhuvaḥ /<br />
            yugānta iva bhāsvanto bahavo'tra vipattaye //
             <span class="ref">MSS_7456</span></p>
         
         <p id="MSS_7457">
            eka eva hi bhūtātmā bhūte bhūte vyavasthitaḥ /<br />
            ekadhā bahudhā caiva dṛśyate jalacandravat //
             <span class="ref">MSS_7457</span></p>
         
         <p id="MSS_7458">
            eka eva hi vandhyāyāḥ śoko bhavati mānasaḥ /<br />
            aprajāsmīti saṃtāpo na hyanyaḥ putra vidyate //
             <span class="ref">MSS_7458</span></p>
         
         <p id="MSS_7459">
            eka evopahārastu saṃdhiretanmataṃ hi naḥ /<br />
            upahārasya bhedāstu sarve'nye maitravarjitāḥ //
             <span class="ref">MSS_7459</span></p>
         
         <p id="MSS_7460">
            ekakāryaniyoge'pi nānayos tulyaśīlatā /<br />
            vivāhe ca citāyāṃ ca yathā hutabhujordvayoḥ //
             <span class="ref">MSS_7460</span></p>
         
         <p id="MSS_7461">
            ekakṣitibhṛdutpannāḥ sacchidrāḥ kaṇṭakolbaṇāḥ /<br />
            mithaḥ saṃgharṣaṇād vaṃśā dahyante sādhuśākhibhiḥ //
             <span class="ref">MSS_7461</span></p>
         
         <p id="MSS_7462">
            ekagarbhoṣitāḥ snigdhā mūrdhnā satkṛtya dhāritāḥ /<br />
            keśā api virajyante jarayā kimutāṅganāḥ //
             <span class="ref">MSS_7462</span></p>
         
         <p id="MSS_7463">
            ekaguṇā bhavati tithiś caturguṇaṃ bhavati nakṣatram /<br />
            catuḥṣaṣṭiguṇaṃ lagnam eṣa jyotiṣatantrasiddhāntaḥ //
             <span class="ref">MSS_7463</span></p>
         
         <p id="MSS_7464">
            ekacakro ratho yantā vikalo viṣamā hayāḥ /<br />
            ākrāmatyeva tejasvī tathāpyarko nabhastalam //
             <span class="ref">MSS_7464</span></p>
         
         <p id="MSS_7465">
            ekacakṣurna kāko'yaṃ bilamicchanna pannagaḥ /<br />
            kṣīyate vardhate caiva na samudro na candramāḥ //
             <span class="ref">MSS_7465</span></p>
         
         <p id="MSS_7466">
            ekacitto labhet siddhiṃ dvidhācitto vinaśyati /<br />
            skandhāvāraṃ hi gacchantam iṣukāro na paśyati //
             <span class="ref">MSS_7466</span></p>
         
         <p id="MSS_7467">
            ekacchattraṃ kṣititalamidaṃ bhuñjate yan narendrāḥ svargāsthāne muditamanaso yad ramante
            munīndrāḥ /<br />
            yan nirvāṇe nirupamasukhaṃ martyamukhyā labhante dānasyāyaṃ sphurati mahimā kevalasyāmalasya
            //
             <span class="ref">MSS_7467</span></p>
         
         <p id="MSS_7468">
            ekacchāgaṃ dvirāveyaṃ trigavaṃ pañcamāhiṣam /<br />
            ṣaḍaśvaṃ saptamātaṅgaṃ śakrasyāpi śriyaṃ haret //
             <span class="ref">MSS_7468</span></p>
         
         <p id="MSS_7469">
            ekataḥ kratavaḥ sarve samagravaradakṣiṇāḥ /<br />
            ekato bhayabhītasya prāṇinaḥ prāṇarakṣaṇam //
             <span class="ref">MSS_7469</span></p>
         
         <p id="MSS_7470">
            ekataḥ praṇayapīḍanaṃ mudhā mānadhāraṇarasādaro'nyataḥ /<br />
            rakṣatī dvayamidaṃ manasvinī nirvṛṇotu kathamatra janmani //
             <span class="ref">MSS_7470</span></p>
         
         <p id="MSS_7471">
            ekataḥ sakalā vidyā cāturyaṃ punarekataḥ /<br />
            cāturyeṇa vinākṛtya sakalā vikalā kalā //
             <span class="ref">MSS_7471</span></p>
         
         <p id="MSS_7472">
            ekataḥ sarvapāpāni madyapānaṃ tathaikataḥ /<br />
            ekataḥ sarvadānāni brahmacaryaṃ tathaikataḥ //
             <span class="ref">MSS_7472</span></p>
         
         <p id="MSS_7473">
            ekataścaturo vedāḥ sāṅgopāṅgāḥ savistarāḥ /<br />
            svādhīnāste naraśreṣṭha satyamekaṃ kilaikataḥ //
             <span class="ref">MSS_7473</span></p>
         
         <p id="MSS_7474">
            ekataścaturo vedā brahmacaryaṃ tathaikataḥ /<br />
            ekataḥ sarvapāpāni madyapānaṃ tathaikataḥ //
             <span class="ref">MSS_7474</span></p>
         
         <p id="MSS_7475">
            ekataśca surasundarījanaḥ śrīḥ pratīcchati yuyutsumanyataḥ /<br />
            pāpmanā saha palāyato'yaśaś caikataḥ kulakalaṅkakāraṇam //
             <span class="ref">MSS_7475</span></p>
         
         <p id="MSS_7476">
            ekatāmiva gatasya vivekaḥ kasyacin na mahato'pyupalebhe /<br />
            bhāsvatā nidadhire bhuvanānām ātmanīva patitena viśeṣāḥ //
             <span class="ref">MSS_7476</span></p>
         
         <p id="MSS_7477">
            ekato divasān bālā gaṇayatyekato'ntakaḥ /<br />
            na vidmaḥ prathamaṃ kasya yāsyāmo vayamantikam //
             <span class="ref">MSS_7477</span></p>
         
         <p id="MSS_7478">
            ekato'paritoṣaśced anyamanyaṃ mahībhujam /<br />
            nidāghapānthavacchāyām anyāmanyāmupāśrayet //<br />
            ekato'pi bhuvi bhūriśo'bhavan dīpakādahaha paśya dīpakāḥ /<br />
            andhakāranidhanāya bhānuman- muktadivyaviśikhādiveṣavaḥ //
             <span class="ref">MSS_7478</span></p>
         
         <p id="MSS_7479">
            ekato'bhyuditamindumaṇḍalaṃ smeramāsyamasitabhruvo'nyataḥ /<br />
            cañcukorakapuṭīṃ cakorikā cālayatyubhayato'pi dhāvati //
             <span class="ref">MSS_7479</span></p>
         
         <p id="MSS_7480">
            ekato mātṛvātsalyaṃ parato guṇakoṭayaḥ /<br />
            anayoḥ samatāṃ vaktuṃ nālaṃ brahmādayaḥ surāḥ //
             <span class="ref">MSS_7480</span></p>
         
         <p id="MSS_7481">
            ekato vā kulaṃ kṛtsnam ātmā vā kulavardhana /<br />
            na samaṃ sarvameveti budhānāmeṣa niścayaḥ //
             <span class="ref">MSS_7481</span></p>
         
         <p id="MSS_7482">
            ekatovyādhidurbhikṣapramukhā vipado'khilāḥ /<br />
            prajānāmekatastvekā lubdhatā vasudhāpateḥ //
             <span class="ref">MSS_7482</span></p>
         
         <p id="MSS_7483">
            ekatra kaulavratabhaṅgaśaṅkā vidagdhatābhaṅgabhayaṃ paratra /<br />
            ityākulānāṃ kulakāminīnāṃ gatāgataireva gatā triyāmā //
             <span class="ref">MSS_7483</span></p>
         
         <p id="MSS_7484">
            ekatra nāsya ratirityavadhūyamānaḥ kopādiva śvasanakampavighūrṇitāyāḥ /<br />
            raktacchadaṃ madhusugandhi saroruhiṇyā bhṛṅgaś cucumba kamalānanamādareṇa //
             <span class="ref">MSS_7484</span></p>
         
         <p id="MSS_7485">
            ekatra prapaṭhanti sāma ca yajuścānyatra vedāntaraṃ hiṃsrāścāpi mṛgāyitāśca parato
            yāgotthadhūmaḥ śivaḥ /<br />
            ātithyādividhiḥ paratra vidhivat pādyādināpādyate nānāśāstravivecanaṃ ca vaṭubhiḥ
            saṃtanyate saṅgataiḥ //
             <span class="ref">MSS_7485</span></p>
         
         <p id="MSS_7486">
            ekatra prākṛtaiḥ sāmyam anyatra paratantratā /<br />
            śukasya paritoṣāya na vanaṃ na ca pattanam //
             <span class="ref">MSS_7486</span></p>
         
         <p id="MSS_7487">
            ekatra madhuno bindau bhakṣate'saṃkhyadehinaḥ /<br />
            yo hi na syāt kṛpā tasya tasmān madhu na bhakṣayet //
             <span class="ref">MSS_7487</span></p>
         
         <p id="MSS_7488">
            ekatra vāsādavasānabhājas tāmbūlalakṣmyā iva saṃsmarantī /<br />
            vaktreṣu yadvairivilāsinīnāṃ hāsaprabhā tānavamāsasāda //
             <span class="ref">MSS_7488</span></p>
         
         <p id="MSS_7489">
            ekatra sārthe vrajatāṃ bahūnāṃ tulye'pi jāte śakune phalāni /<br />
            nānāprakārāṇi bhavanti yena taṃ haṃsacāraṃ pravicārayāmaḥ //
             <span class="ref">MSS_7489</span></p>
         
         <p id="MSS_7490">
            ekatra sphaṭikataṭāṃśubhinnanīrā nīlāśmadyutibhidurāmbhaso'paratra /<br />
            kālindījalajanitaśriyaḥ śrayante vaidagdhīmiha saritaḥ surāpagāyāḥ //
             <span class="ref">MSS_7490</span></p>
         
         <p id="MSS_7491">
            ekatrādadate jalaṃ jaladharavyūhāḥ paratrāpyamī dīpyaddikkariṇaḥ paratra vaḍavāvaktrodgatā
            vahnayaḥ /<br />
            etāvat satatavyaye'pi sutarāmāścaryamambhonidhes tā eva sthitayaḥ sa eva mahimā saivāsya
            gambhīratā //
             <span class="ref">MSS_7491</span></p>
         
         <p id="MSS_7492">
            ekatrāpi hate jantau pāpaṃ bhavati dāruṇam /<br />
            na sūkṣmānekajantūnāṃ ghātino madhupasya kim //
             <span class="ref">MSS_7492</span></p>
         
         <p id="MSS_7493">
            ekatrāsanasaṅgatiḥ parihṛtā pratyudgamād dūratas tāmbūlānayanacchalena rabhasāśleṣo'pi
            saṃvighnitaḥ /<br />
            ālāpo'pi na miśritaḥ parijanaṃ vyāpārayantyāntike kāntaṃ pratyupacārataścaturayā kopaḥ
            kṛtārthīkṛtaḥ //
             <span class="ref">MSS_7493</span></p>
         
         <p id="MSS_7494">
            ekatrāsanasaṅgate priyatame paścādupetyādarād ekasyā nayane pidhāya mahataḥ krīḍānubandhacchalāt
            /<br />
            tiryagvakritakandharaḥ sapulakasvedodgamānandinīm antarhāsalasatkapolaphalakāṃ dhūrto'parāṃ
            cumbati //
             <span class="ref">MSS_7494</span></p>
         
         <p id="MSS_7496">
            ekatvaṃ na rasaiḥ kayoḥ samajani strīpuṃsayoḥ prāvṛṣi prāptau yadrasanirbharāviha
            dharākāśau cirādekatām /<br />
            yoṣitsaṅgamagūḍhasarvataruṇaḥ kālo'yamālokyate channaḥ kvāpi divā yuvāpi niśayā kroḍīkṛtaḥ
            krīḍati //
             <span class="ref">MSS_7496</span></p>
         
         <p id="MSS_7497">
            ekadantaṃ trinayanaṃ jvālānalasamaprabham /<br />
            gaṇādhyakṣaṃ gajamukhaṃ praṇamāmi vināyakam //
             <span class="ref">MSS_7497</span></p>
         
         <p id="MSS_7498">
            ekadantadyutisitaḥ śaṃbhoḥ sūnuḥ śriye'stu vaḥ /<br />
            vidyākanda ivodbhinnanavāṅkuramanoharaḥ //
             <span class="ref">MSS_7498</span></p>
         
         <p id="MSS_7499">
            ekadā na vigṛhṇīyād bahūn rājābhighātinaḥ /<br />
            sadarpo'pyuragaḥ kīṭair bahubhirnāśyate dhruvam //
             <span class="ref">MSS_7499</span></p>
         
         <p id="MSS_7500">
            ekadeśamupādhyāya ṛtvig yajñakṛducyate /<br />
            ete mānyā yathāpūrvam ebhyo mātā garīyasī //
             <span class="ref">MSS_7500</span></p>
         
         <p id="MSS_7501">
            ekadvikaraṇe hetū mahāpātakapañcake /<br />
            na tṛṇe manyate kopakāmau yaḥ pañca kārayan //
             <span class="ref">MSS_7501</span></p>
         
         <p id="MSS_7502">
            ekadvitrikalākrameṇa śaśinaṃ gṛhṇanvimuñcannayaṃ yac caṇḍadyutirātanoti bhagavānadyāpi
            cāndrāyaṇam /<br />
            devaitad bhavadīyabhāsvarabhujastambhapratāpānala- spardhāyai kramabhuktalāñchanapaśornaitat
            punaḥ setsyati //
             <span class="ref">MSS_7502</span></p>
         
         <p id="MSS_7503">
            ekadviprabhṛtikrameṇa gaṇanāmeṣāmivāstaṃ yatāṃ kurvāṇā samakocayad daśaśatānyambhojasaṃvartikāḥ
            /<br />
            bhūyo'pi kramaśaḥ prasārayati tāḥ saṃpratyamūnudyataḥ saṃkhyātuṃ sakutūhaleva nalinī
            bhānoḥ sahasraṃ karān //
             <span class="ref">MSS_7503</span></p>
         
         <p id="MSS_7504">
            ekadveṣu rasālaśākhiṣu manāgunmīlitaṃ kuḍmalaiḥ karṇākarṇikayā mithaḥ kathamamī ghūrṇanti
            viśve'dhvagāḥ /<br />
            dvitraiḥ kvāpi kila śrutāśrutamapi spaṣṭānyapuṣṭārutaṃ viṣvaṅmūrchati duḥsaho virahiṇīgeheṣu
            hāhāravaḥ //
             <span class="ref">MSS_7504</span></p>
         
         <p id="MSS_7505">
            ekadvaiḥ kimabhāvi sūribhiratha dvitrāṇi mitrāṇi kiṃ vyāpannāni gatāśca kiṃ tricaturā
            ghorā mahāvyādhayaḥ /<br />
            saptāṣṭairalamiṣṭametadapi naścetaḥ kṣaṇān pañcaṣān svātmanyeva ramasva tejasi gate
            kāle'thavā sarvataḥ //
             <span class="ref">MSS_7505</span></p>
         
         <p id="MSS_7506">
            ekadvairdivasairbhaviṣyati manāg dorantaraṃ danturaṃ dvitraireva dinaiśca locanapathaṃ
            romāvalī yāsyati /<br />
            kiṃ cābhūdiva vāsaraistricaturaiścāñcalyamasyā dṛśos tajjetuṃ jagatīmanaṅga kimatīvāyāsamālaṃbase
            //
             <span class="ref">MSS_7506</span></p>
         
         <p id="MSS_7507">
            ekadvairmadhubindubhirmadhulihaḥ syādeva kukṣimbhariḥ kasmin vā kusume bhavanti sulabhā
            te'mī punaḥ pañcaṣāḥ /<br />
            kālaḥ ko'pi sa tādṛśaḥ pariṇato yenaikatṛṣṇākulo yadyat puṣpamupāgamat kṛpaṇavat tenāsya
            mā kuñcitam //
             <span class="ref">MSS_7507</span></p>
         
         <p id="MSS_7508">
            ekadhāturdvikhaṇḍaḥ syād yatrodgrāhastataḥ param /<br />
            tṛtīyaṃ kiṃciduccaṃ syāt khaṇḍaṃ gamakaśobhanam //
             <span class="ref">MSS_7508</span></p>
         
         <p id="MSS_7509">
            ekanibhā yatra mahī tṛṇataruvalmīkagulmaparihīnā /<br />
            tasyāṃ yatra vikāro bhavati dharitryāṃ jalaṃ tatra //
             <span class="ref">MSS_7509</span></p>
         
         <p id="MSS_7510">
            ekantu lokavedebhyaḥ sāramākṛṣya kathyate /<br />
            prāṇātyaye'pi na tyājyo nyāyyo dharmaślathaḥ pathaḥ //
             <span class="ref">MSS_7510</span></p>
         
         <p id="MSS_7511">
            ekapaṅktyupaviṣṭānāṃ viprāṇāṃ sahabhojane /<br />
            yadyeko'pi tyajedannaṃ sarvairucchiṣṭabhojanam //
             <span class="ref">MSS_7511</span></p>
         
         <p id="MSS_7512">
            ekapatnīsamāsaktair bhavadbhiḥ saṃhatairmithaḥ /<br />
            sthātavyamaprasādena bhedamūlaṃ hi yoṣitaḥ //
             <span class="ref">MSS_7512</span></p>
         
         <p id="MSS_7513">
            ekapuṃsā na gantavyaṃ kākasarpasya kāraṇāt /<br />
            karkaṭasya prasādena brāhmaṇo jīvito yathā //
             <span class="ref">MSS_7513</span></p>
         
         <p id="MSS_7514">
            ekapucchaś catuṣpādaḥ kakudmān lambakambalaḥ /<br />
            gorapatyaṃ balīvardo ghāsamatti sukhena saḥ //
             <span class="ref">MSS_7514</span></p>
         
         <p id="MSS_7515">
            ekapriyācaraṇapadmaparīṣṭijāta- kleśasya me hṛdayamuttaralīcakāra /<br />
            udbhinnanirbharamanobhavabhāvamugdha- nānāṅganāvadanacandramasāṃ didṛkṣā //
             <span class="ref">MSS_7515</span></p>
         
         <p id="MSS_7516">
            ekabhave ripupannagaduḥkhaṃ janmaśateṣu manobhavaduḥkham /<br />
            cārudhiyeti vicintya mahāntaḥ kāmaripuṃ kṣaṇataḥ kṣapayanti //<br />
            ekabhuktaṃ sadārogyaṃ dvibhuktaṃ balavarddhanam /<br />
            tribhuktervyādhipīḍā syāc caturbhuktermṛtirdhruvam //
             <span class="ref">MSS_7516</span></p>
         
         <p id="MSS_7517">
            ekamapi kṣaṇaṃ labdhvā samyaktvaṃ yo vimuñcati /<br />
            saṃsārārṇavamuttīrya labhate so'pi nirvṛtim //
             <span class="ref">MSS_7517</span></p>
         
         <p id="MSS_7518">
            ekamapi satāṃ sukṛtaṃ vikasati tailaṃ yathā jale nyastam /<br />
            asatāmupakāraśataṃ saṃkucati suśītale ghṛtavat //
             <span class="ref">MSS_7518</span></p>
         
         <p id="MSS_7519">
            ekamapyakṣaraṃ yastu guruḥ śiṣyaṃ prabodhayet /<br />
            pṛthivyāṃ nāsti tad dravyaṃ yad datvā so'nṛṇī bhavet //
             <span class="ref">MSS_7519</span></p>
         
         <p id="MSS_7520">
            ekamapyatra yo binduṃ bhakṣayen madhuno naraḥ /<br />
            so'pi duḥkhavṛṣākīrṇe patate bhavasāgare //
             <span class="ref">MSS_7520</span></p>
         
         <p id="MSS_7521">
            ekamasya paramekamudyamaṃ nistrapatvamaparasya vastunaḥ /<br />
            nityamuṣṇamahasā nirasyate nityamandhatamasaṃ pradhāvati //
             <span class="ref">MSS_7521</span></p>
         
         <p id="MSS_7522">
            ekamātro laghuḥ prokto dvimātraśca guruḥ smṛtaḥ /<br />
            plutas trimātrako jñeyo drutaḥ syādardhamātrakaḥ //
             <span class="ref">MSS_7522</span></p>
         
         <p id="MSS_7523">
            ekamāśīviṣo hanti śastreṇaikaśca vadhyate /<br />
            hanti vipraḥ sarāṣṭrāṇi purāṇyapi hi kopitaḥ //
             <span class="ref">MSS_7523</span></p>
         
         <p id="MSS_7524">
            ekamutkaṇṭhayā vyāptam anyad dayitayā hṛtam /<br />
            caitanyamaparaṃ dhatte kiyanti hṛdayāni me //
             <span class="ref">MSS_7524</span></p>
         
         <p id="MSS_7525">
            ekameva guṇaṃ prāpya namratāmagamad dhanuḥ /<br />
            tavāśeṣaguṇā rājñaḥ stabdhateti suvismayaḥ //
             <span class="ref">MSS_7525</span></p>
         
         <p id="MSS_7526">
            ekameva tu śūdrasya prabhuḥ karma samādiśat /<br />
            eteṣāmeva varṇānāṃ śuśrūṣāmanasūyayā //
             <span class="ref">MSS_7526</span></p>
         
         <p id="MSS_7527">
            ekameva dahatyagnir naraṃ durupasarpiṇam /<br />
            kulaṃ dahati rājāgniḥ sapaśudravyasaṃcayam //
             <span class="ref">MSS_7527</span></p>
         
         <p id="MSS_7528">
            ekameva puraskṛtya daśa jīvanti mānavāḥ /<br />
            vinā tena na śobhante yathā saṃkhyāṅkabindavaḥ //
             <span class="ref">MSS_7528</span></p>
         
         <p id="MSS_7529">
            ekameva baliṃ baddhvā jagāma harirunnatim /<br />
            asyāstribalibandhena saiva madhyasya namratā //
             <span class="ref">MSS_7529</span></p>
         
         <p id="MSS_7530">
            ekameva hi dāridryaṃ kliśnāti sakalaṃ jagat /<br />
            tamahaṃ śābdikaṃ vande yaścakāra napuṃsakam //
             <span class="ref">MSS_7530</span></p>
         
         <p id="MSS_7531">
            ekamevākṣi vāmākṣi rañjayāñjanalekhayā /<br />
            jāyatāmaindave bimbe khañjanāmbujasaṃgamaḥ //
             <span class="ref">MSS_7531</span></p>
         
         <p id="MSS_7532">
            ekamevādvitīyaṃ tad yad rājan nāvabudhyase /<br />
            satyaṃ svargasya sopānaṃ pārāvārasya nauriva //
             <span class="ref">MSS_7532</span></p>
         
         <p id="MSS_7533">
            ekayā dve viniścitya trīṃścaturbhirvaśe kuru /<br />
            pañca jitvā viditvā ṣaṭ sapta hitvā sukhī bhava //
             <span class="ref">MSS_7533</span></p>
         
         <p id="MSS_7534">
            ekayāpi kalayā viśuddhayā yo'pi ko'pi bhajate girīśatām /<br />
            bhūyasīrapi kalāḥ kalaṅkitāḥ prāpya kaścidapacīyate śanaiḥ //
             <span class="ref">MSS_7534</span></p>
         
         <p id="MSS_7535">
            ekayaiva gurordṛṣṭyā dvābhyāṃ vāpi labheta yat /<br />
            na tat tisṛbhiraṣṭābhiḥ sahasreṇāpi kasyacit //
             <span class="ref">MSS_7535</span></p>
         
         <p id="MSS_7536">
            ekarada dvaimātura nistriguṇa caturbhujo'pi pañcakara /<br />
            jaya ṣaṇmukhanuta sapta- cchadagandhimadāṣṭatanutanaya //
             <span class="ref">MSS_7536</span></p>
         
         <p id="MSS_7537">
            ekavarṇaṃ yathā dugdhaṃ bahuvarṇāsu dhenuṣu /<br />
            tathā dharmasya vaicitrye tattvamekaṃ paraṃ punaḥ //
             <span class="ref">MSS_7537</span></p>
         
         <p id="MSS_7538">
            ekavarṇamidaṃ pūrvaṃ viśvamāsīd yudhiṣṭhira /<br />
            karmakriyāvibhedena cāturvarṇyaṃ pratiṣṭhitam //
             <span class="ref">MSS_7538</span></p>
         
         <p id="MSS_7539">
            ekavarṇo bhaved yastu lakṣaṇaikena saṃyutaḥ /<br />
            sa khaḍgarājo nṛpater vijñeyaḥ śubhakārakaḥ //
             <span class="ref">MSS_7539</span></p>
         
         <p id="MSS_7540">
            ekavāpījalaṃ paśya ikṣau madhuratāṃ vrajet /<br />
            nimbe kaṭukatāṃ yāti pātrāpātrāya bhojanam //
             <span class="ref">MSS_7540</span></p>
         
         <p id="MSS_7541">
            ekavāpībhavaṃ toyaṃ pātrāpātraviśeṣataḥ /<br />
            āmre madhuratāmeti nimbe kaṭukatāmapi //
             <span class="ref">MSS_7541</span></p>
         
         <p id="MSS_7542">
            ekaviṃśatirādiṣṭāḥ narakāḥ śāstrapāragaiḥ /<br />
            garbhavāsasamīpe te kalāṃ nārhanti ṣoḍaśīm //
             <span class="ref">MSS_7542</span></p>
         
         <p id="MSS_7543">
            ekaviṃśativarṇāṅghrir bhavec śṛṅgārake rase /<br />
            kāmado'bhīṣṭadaḥ pusāṃ tāle turagalīlake //<br />
            ... ... ... ... ... ... //
             <span class="ref">MSS_7543</span></p>
         
         <p id="MSS_7544">
            ekaviṃśativāreṇa kukkuṭasyāsṛjokṣitam /<br />
            tatkṣaṇād dāḍimībījaṃ vardhate phalati dhruvam //
             <span class="ref">MSS_7544</span></p>
         
         <p id="MSS_7545">
            ekaviṃśatisaṃjaptaṃ jalaṃ mantreṇa pāyayet /<br />
            yadā vāntis tadā mṛtyur na vāntirjīvati dhruvam //
             <span class="ref">MSS_7545</span></p>
         
         <p id="MSS_7546">
            ekavidyāpradhāno'pi bahujñānī bhaven naraḥ /<br />
            subhāṣitāni śikṣeta yāni śāstroddhṛtāni vai //
             <span class="ref">MSS_7546</span></p>
         
         <p id="MSS_7547">
            ekavṛkṣasamārūḍhā nānāvarṇā vihaṃgamāḥ /<br />
            prātardaśa diśo yānti kā tatra paridevanā //
             <span class="ref">MSS_7547</span></p>
         
         <p id="MSS_7548">
            ekavṛkṣe yathā rātrau nānāpakṣisamāgamaḥ /<br />
            prātardaśa diśo yānti tadvad bhūtasamāgamaḥ //
             <span class="ref">MSS_7548</span></p>
         
         <p id="MSS_7549">
            ekaveśāśrayāj jāter varṇasyāpi pragopanam /<br />
            yathā hastipade'nyeṣāṃ līyante caraṇā api //
             <span class="ref">MSS_7549</span></p>
         
         <p id="MSS_7550">
            ekaśaktiprahāreṇa mriyate'śvo naro'pi hi /<br />
            sahen mahāprahārāṇāṃ śataṃ yuddheṣu vāraṇaḥ //
             <span class="ref">MSS_7550</span></p>
         
         <p id="MSS_7551">
            ekaśīlavayovidyājātivyasanavṛttayaḥ /<br />
            sāhacarye bhaven mitram ebhiryadi tu sārjavaiḥ //
             <span class="ref">MSS_7551</span></p>
         
         <p id="MSS_7552">
            ekaścet pūrvapuruṣaḥ kule yaśca bahuśrutaḥ /<br />
            aparaḥ pāpakṛnmūrkhaḥ kulaṃ kasyānuvartate //
             <span class="ref">MSS_7552</span></p>
         
         <p id="MSS_7553">
            ekasārthaprayātānāṃ sarveṣāṃ tatra gāminām /<br />
            yasya kālaḥ prayātyagre tatra kā paridevanā //
             <span class="ref">MSS_7553</span></p>
         
         <p id="MSS_7554">
            ekasukṛtena duṣkṛta- śatāni ye nāśayanti te sevyāḥ /<br />
            na tvekadoṣajanito yeṣāṃ kopaḥ kṛtaśataghnaḥ //
             <span class="ref">MSS_7554</span></p>
         
         <p id="MSS_7555">
            ekastapo dviradhyāyī tribhirgītaṃ catuḥ patham /<br />
            sapta pañca kṛṣīṇāṃ ca saṅgrāmo bahubhirjanaiḥ //
             <span class="ref">MSS_7555</span></p>
         
         <p id="MSS_7557">
            ekastridhā hṛdi sadā vasasi sma citraṃ yo vidviṣāṃ ca viduṣāṃ ca mṛgīdṛśāṃ ca /<br />
            tāpaṃ ca saṃmadarasaṃ ca ratiṃ ca tanvan śauryoṣmaṇā ca vinayena ca līlayā ca //<br />
            ekastredhā nayasunipuṇairyogibhiḥ sevakairvā nirbādhaṃ yaḥ sapadi vidito bhāti sarvasvarūpaḥ
            /<br />
            so'yaṃ nandavrajamupagataḥ sākamābhīravṛndair vṛndāraṇye viharati parānandabhūtirmukundaḥ
            //
             <span class="ref">MSS_7557</span></p>
         
         <p id="MSS_7558">
            ekastvaṃ gahane'smin kokila na kalaṃ kadācidapi kuryāḥ /<br />
            sājātyaśaṅkayāmī na tvāṃ nighnanti nirdayāḥ kākāḥ //
             <span class="ref">MSS_7558</span></p>
         
         <p id="MSS_7559">
            ekastvaṃ marubhūruhendra vitataiḥ śākhāśatairañcitaḥ puṣpyatpuṣpaphalānvitairamṛditair
            jīvyāḥ sahasraṃ samāḥ /<br />
            aśrāntaṃ śramarugṇapānthajanatāsarvārthanirvāhaṇaṃ kastvāṃ sāttvikamantareṇa bhuvanaṃ
            nirmātu dharmāśayaḥ //
             <span class="ref">MSS_7559</span></p>
         
         <p id="MSS_7560">
            ekastvamāvahasi janmani saṃkṣaye ca bhoktuṃ svayaṃ svakṛtakarmaphalānubandham /<br />
            anyo na jātu sukhaduḥkhavidhau sahāyaḥ svājīvanāya militaṃ viṭapeṭakaṃ te //
             <span class="ref">MSS_7560</span></p>
         
         <p id="MSS_7561">
            ekasthaṃ jīviteśe tvayi sakalajagatsāramālokayāmaḥ śyāme cakṣustavāsmin vapuṣi niviśate
            nālpapuṇyasya puṃsaḥ /<br />
            kasyānyatrāmṛte'smin ratirativipulā dṛṣṭirevāmṛtaṃ te daityairityucyamāno munibhirapi
            hariḥ straiṇarūpo'vatād vaḥ //
             <span class="ref">MSS_7561</span></p>
         
         <p id="MSS_7562">
            ekasmād vṛkṣād yajñapātrāṇi rājan sruk ca droṇī voḍhanī pīḍanī ca /<br />
            etad rājan bruvato me nibodha ekasmāt puruṣāj jāyate'sacca sacca //
             <span class="ref">MSS_7562</span></p>
         
         <p id="MSS_7563">
            ekasmiñ janirāvayoḥ samajani svacche sarovāriṇi bhrātaḥ kācidihaiva kānicidahānyatra
            vyatītāni nau /<br />
            labdhaṃ tāmarasa tvayā mṛgadṛśāṃ līlāvataṃsāspadaṃ śaivālaṃ viluṭhāmi pāmaravadhūpādāhate
            pāthasi //
             <span class="ref">MSS_7563</span></p>
         
         <p id="MSS_7564">
            ekasmiñ śayane parāṅgukhatayā vītottaraṃ tāmyator anyonyasya hṛdi sthite'pyanunaye
            saṃrakṣatorgauravam /<br />
            dampatyoḥ śanakairapāṅgavalanān miśrībhavaccakṣuṣor bhagno mānakaliḥ sahāsarabhasavyāvṛttakaṇṭhagrahaḥ
            //
             <span class="ref">MSS_7564</span></p>
         
         <p id="MSS_7565">
            ekasmiñ śayane vipakṣaramaṇīnāmagrahe mugdhayā sadyaḥkopaparāṅmukhaglapitayā cāṭūni
            kurvannapi /<br />
            āvegādavadhīritaḥ priyatamas tūṣṇīṃ sthitas tatkṣaṇaṃ mā bhūt supta ivetyamandavalitagrīvaṃ
            punarvīkṣitaḥ //
             <span class="ref">MSS_7565</span></p>
         
         <p id="MSS_7566">
            ekasmiñ śayane saroruhadṛśorvijñāya nidrāṃ tayor ekāṃ pallavitāvaguṇṭhanapaṭāmutkandharo
            dṛṣṭavān /<br />
            anyasyāḥ savidhaṃ sametya nibhṛtavyālolahastāṅguli- vyāpārairvasanāñcalaṃ capalayan
            svāpacyutiṃ kliptavān //
             <span class="ref">MSS_7566</span></p>
         
         <p id="MSS_7567">
            ekasmin divase mayā vicaratā prāptaḥ kathaṃcin maṇir mūlyaṃ yasya na vidyate bhavati
            cet pṛthvī samastā tataḥ /<br />
            so'yaṃ daivavaśādabhūdatitarāṃ kācopamaḥ sāmprataṃ kiṃ kurmaḥ kamupāsmahe kva sa suhṛd
            yasyaitadāvedyate //
             <span class="ref">MSS_7567</span></p>
         
         <p id="MSS_7568">
            ekasminnapyatikrānte dine dharmavivarjite /<br />
            dasyubhirmuṣitasyeva hṛdayaṃ dahyate ciram //
             <span class="ref">MSS_7568</span></p>
         
         <p id="MSS_7569">
            ekasmin nayane bhṛśaṃ tapati yaḥ kāle sa dāhakramo yenātanyata yatprakāśasamaye naiśaṃ
            padaṃ durlabham /<br />
            savyomāvayavasya yasya viditā loke prakāśasthitiḥ śrīsūryaḥ kṣaṇasevito'pi hi mahādevaḥ
            sa nastrāyatām //
             <span class="ref">MSS_7569</span></p>
         
         <p id="MSS_7570">
            ekasminneva jāyete kule klībamahārathau /<br />
            phalāphalavatī śākhe yathaikasmin vanaspatau //
             <span class="ref">MSS_7570</span></p>
         
         <p id="MSS_7571">
            ekasmin malayācale bahuvidhaiḥ kiṃ tairakiṃcitkaraiḥ kākolūkakapotakokilakulaireko'pi
            pārśvasthitaḥ /<br />
            kekī kūjati cet tadā vighaṭitavyālāvalībandhanaḥ sevyaḥ syādiha sarvalokamanasāmānandanaś
            candanaḥ //
             <span class="ref">MSS_7571</span></p>
         
         <p id="MSS_7572">
            ekasmin yatra nidhanaṃ prāpite duṣṭakāriṇi /<br />
            bahūnāṃ bhavati kṣemaṃ tasya puṇyaprado vadhaḥ //
             <span class="ref">MSS_7572</span></p>
         
         <p id="MSS_7573">
            ekasmin vijite citte vijitaṃ sakalaṃ jagat /<br />
            ajite tu punastasmin na putro'pi vinirjitaḥ //
             <span class="ref">MSS_7573</span></p>
         
         <p id="MSS_7574">
            ekasmin vinipātite'pi śirasi krodhopaśāntiḥ kutaḥ kiṃtu svānunayāya mūrdhanidhanaṃ
            dṛṣṭaṃ na yatrāriṇā /<br />
            tvatto mūrdhabahutvataḥ phalamidaṃ samyaṅ mayā labhyate chinnaṃ chinnamavekṣya rākṣasapate
            svaṃ durnayaṃ jñāsyasi //
             <span class="ref">MSS_7574</span></p>
         
         <p id="MSS_7575">
            ekasmai pūrṇamanyasmai kṛśaṃ tulyaguṇodaye /<br />
            bhedād yadarpitaṃ rāgadveṣadānena tena kim //
             <span class="ref">MSS_7575</span></p>
         
         <p id="MSS_7576">
            ekasya karma saṃvīkṣya karotyanyo'pi garhitam /<br />
            gatānugatiko loko na lokaḥ pāramārthikaḥ //
             <span class="ref">MSS_7576</span></p>
         
         <p id="MSS_7577">
            ekasya janmano'rthe mūḍhāḥ kurvanti yāni pāpāni /<br />
            janayanti tāni duḥkhaṃ teṣāṃ janmāntarasahasram //
             <span class="ref">MSS_7577</span></p>
         
         <p id="MSS_7578">
            ekasya tasya manye dhanyāmabhyunnatiṃ jaladharasya /<br />
            viśvaṃ saśailakānanam ānanamālokate yasya //
             <span class="ref">MSS_7578</span></p>
         
         <p id="MSS_7579">
            ekasya duḥkhasya na yāvadantaṃ gacchāmyahaṃ pāramivārṇavasya /<br />
            tāvad dvitīyaṃ samupasthitaṃ me chidreṣvanarthā bahulībhavanti //
             <span class="ref">MSS_7579</span></p>
         
         <p id="MSS_7580">
            ekasya viśvapāpena tāpe'nante nimajjataḥ /<br />
            kaḥ śrautasyātmano bhīro bhāraḥ syād duritena te //
             <span class="ref">MSS_7580</span></p>
         
         <p id="MSS_7581">
            ekasya sṛṣṭiḥ parameśvarasya bhinnā caturdhā viniyogakāle /<br />
            bhoge bhavānī samareṣu durgā kopeṣu kālī puruṣeṣu viṣṇuḥ //
             <span class="ref">MSS_7581</span></p>
         
         <p id="MSS_7582">
            ekasya hi prasādena kṛtsno lokaḥ prasīdati /<br />
            vyākulenākulaḥ sarvo bhavatīti viniścayaḥ //
             <span class="ref">MSS_7582</span></p>
         
         <p id="MSS_7583">
            ekasyāpi na yaḥ śakto manasaḥ sannibarhaṇe /<br />
            mahīṃ sāgaraparyantāṃ kathaṃ nu sa vijeṣyate //
             <span class="ref">MSS_7583</span></p>
         
         <p id="MSS_7584">
            ekasyāpi manobhuvastadabalāpāṅgairjagannirjaye kāmaṃ nihnutasarvavismayarasavyaktiprakārā
            vayam /<br />
            yastvenaṃ sabalaṃ ca jetumabhitastatkampamātraṃ bhruvor nārebhe sugatastu tadguṇakathā
            stambhāya naḥ kevalam //
             <span class="ref">MSS_7584</span></p>
         
         <p id="MSS_7585">
            ekasyāpyatitherannaṃ yaḥ pradātuṃ na śaktimān /<br />
            tasyānekaparikleśe gṛhe kiṃ vasataḥ phalam //
             <span class="ref">MSS_7585</span></p>
         
         <p id="MSS_7586">
            ekasyāyamudeti mūrdhani gireranyasya caiva kramād astaṃ yāti kalānidhistadubhayorastaḥ
            praśasto'calaḥ /<br />
            ko nāmodayinaṃ karoti na śiromāṇikyamastaṃ punar yātaṃ yaḥ kurute bhavāniva sa duṣprāpo'yamuccaiḥśirāḥ
            //
             <span class="ref">MSS_7586</span></p>
         
         <p id="MSS_7587">
            ekasyārthāya yo hanyād ātmano vā parasya vā /<br />
            bahūn vai prāṇino'thaikaṃ bhavet tasyeha pātakam //
             <span class="ref">MSS_7587</span></p>
         
         <p id="MSS_7588">
            sukhamedhanti bahavo yasmiṃstu nihate sati /<br />
            tasmin hate nāsti bhadre pātakaṃ nopapātakam //
             <span class="ref">MSS_7588</span></p>
         
         <p id="MSS_7589">
            ekasyāstapanakaraiḥ karālitāyā bibhrāṇaḥ sapadi sitoṣṇavāraṇatvam /<br />
            sevāyai vadanasarojanirjitaśrīr āgatya priyamiva candramāś cakāra //
             <span class="ref">MSS_7589</span></p>
         
         <p id="MSS_7590">
            ekasyaiva na paryāptam asti yad brahmakośajam /<br />
            āśayā varddhitasyāsti tasyālpamapi pūrtikṛt //
             <span class="ref">MSS_7590</span></p>
         
         <p id="MSS_7591">
            ekāṃ kṛtvā tanumanupamāṃ candracūḍena sārdhaṃ yas tyakto'rdhaḥ satatavirahakleśabhāgī
            bhavānyā /<br />
            tenāṅgānāṃ racitamucitaṃ saṃvibhaktena kartuṃ nūnaṃ dūnāṃ tanutanulatāṃ nirmame tāṃ
            viriñciḥ //
             <span class="ref">MSS_7591</span></p>
         
         <p id="MSS_7592">
            ekākinā tapo dvābhyāṃ paṭhanaṃ gāyanaṃ tribhiḥ /<br />
            caturbhirgamanaṃ kṣetraṃ pañcabhirbahubhī raṇaḥ //
             <span class="ref">MSS_7592</span></p>
         
         <p id="MSS_7593">
            ekākinā na gantavyaṃ yadi kāryaśataṃ bhavet /<br />
            ekakukkuṭamātreṇa brāhmaṇaḥ parirakṣitaḥ //
             <span class="ref">MSS_7593</span></p>
         
         <p id="MSS_7594">
            ekākinā na gantavyaṃ yadi kāryaśatānyapi /<br />
            karkaṭījantumātreṇa kālasarpo nipātitaḥ //
             <span class="ref">MSS_7594</span></p>
         
         <p id="MSS_7595">
            ekākini vanavāsiny arājalakṣmaṇyanītiśāstrajñe /<br />
            sattvocchrite mṛgapatau rājeti giraḥ pariṇamanti //
             <span class="ref">MSS_7595</span></p>
         
         <p id="MSS_7596">
            ekākinīṃ rahaḥ kṣībāṃ labdhvā durlabhayoṣitam /<br />
            aprauḍho'nupabhujyānyadine dūtyārthayeta yaḥ //
             <span class="ref">MSS_7596</span></p>
         
         <p id="MSS_7597">
            vibhūtiṃ rabhasāvāptāṃ yaśca saṃtyajya tatkṣaṇam /<br />
            nītyā kāmayate'nyedyuḥ śocyastābhyāṃ paro'sti kaḥ //
             <span class="ref">MSS_7597</span></p>
         
         <p id="MSS_7598">
            ekākinī yadabalā taruṇī tathāham asmin gṛhe gṛhapatiśca gato videśam /<br />
            kiṃ yācase tadiha vāsamiyaṃ varākī śvaśrūrmamāndhabadhirā nanu mūḍha pāntha //
             <span class="ref">MSS_7598</span></p>
         
         <p id="MSS_7599">
            ekākinyā mama gṛhamidaṃ yāmiko māmako'ndhaḥ kā me nodetyahaha manasastaskareṇātra
            bhītiḥ /<br />
            daivenaivaṃ yadi na sukhitaḥ syāḥ śrameṇa prasuptaḥ pāntha brūmaḥ kimiha sadṛśo naiṣa
            naiśo nivāsaḥ //
             <span class="ref">MSS_7599</span></p>
         
         <p id="MSS_7600">
            ekākī gṛhasaṃtyaktaḥ pāṇipātro digambaraḥ /<br />
            so'pi saṃbādhyate loke tṛṣṇayā paśya kautukam //
             <span class="ref">MSS_7600</span></p>
         
         <p id="MSS_7601">
            ekākī cintayen nityaṃ vivikte hitamātmanaḥ /<br />
            ekākī cintayāno hi paraṃ śreyo'dhigacchati //
             <span class="ref">MSS_7601</span></p>
         
         <p id="MSS_7602">
            ekākī niḥspṛhaḥ śāntaḥ pāṇipātro digambaraḥ /<br />
            kadā śaṃbho bhaviṣyāmi karmanirmūlanakṣamaḥ //
             <span class="ref">MSS_7602</span></p>
         
         <p id="MSS_7603">
            ekākṣarapradātāraṃ yo guruṃ naiva manyate /<br />
            śvānayoniśataṃ gatvā cāṇḍāleṣvabhijāyate //
             <span class="ref">MSS_7603</span></p>
         
         <p id="MSS_7604">
            ekā gaṅgā prayāge malayaparisare candanaṃ mauktikālī kāntākaṇṭhe himāṃśurviyati sarasi
            śvetamabjaṃ tathāsyāḥ /<br />
            kālindī kālasarpā marakatataralo lāñchanaṃ bhṛṅgamālety evaṃ te yatra kīrtiḥ pariṇamati
            yutā yatra śatrorakīrtyā //
             <span class="ref">MSS_7604</span></p>
         
         <p id="MSS_7605">
            ekāgnikarma havanaṃ tretāyāṃ yacca hūyate /<br />
            antarvedyāṃ ca yad dānam iṣṭaṃ tadabhidhīyate //
             <span class="ref">MSS_7605</span></p>
         
         <p id="MSS_7606">
            ekāgraḥ syādavivṛto nityaṃ vivaradarśakaḥ /<br />
            rājan rājyaṃ sapatneṣu nityodvignaḥ samācaret //
             <span class="ref">MSS_7606</span></p>
         
         <p id="MSS_7607">
            ekāgratātha saṃkalpaḥ snāyuvad varddhanakṣamau /<br />
            nityābhyāsaprayogābhyām adhikādhikamṛdhyataḥ //
             <span class="ref">MSS_7607</span></p>
         
         <p id="MSS_7608">
            ekāṅghriṃ vinidhāya kāntacaraṇe tajjānudeśe paraṃ līlodañcitamadhyamā karayugeṇāvarjya
            tatkandharām /<br />
            vakṣas tasya ghanonnatastanabhareṇāpīḍya gāḍhaṃ rasād āsyaṃ dhanyatamasya pūrṇapulakā
            candrānanā cumbati //
             <span class="ref">MSS_7608</span></p>
         
         <p id="MSS_7609">
            ekātapatraṃ jagataḥ prabhutvaṃ navaṃ vayaḥ kāntamidaṃ vapuśca /<br />
            alpasya hetorbahu hātumicchan vicāramūḍhaḥ pratibhāsi me tvam //
             <span class="ref">MSS_7609</span></p>
         
         <p id="MSS_7610">
            ekādaśarudrāṇām ekā gaurītyanaucitīṃ matvā /<br />
            rāghava nṛpa tava yaśasā daśāpi gaurīkṛtā haritaḥ //
             <span class="ref">MSS_7610</span></p>
         
         <p id="MSS_7611">
            ekādaśasthe govinde sarve'pyekādaśe sthitāḥ /<br />
            kiṃ kurvanti grahāḥ sarve śaniraṅgārako raviḥ //
             <span class="ref">MSS_7611</span></p>
         
         <p id="MSS_7612">
            ekādaśākṣarāt pādād ekaikākṣaravardhitaiḥ /<br />
            khaṇḍairdhruvāḥ ṣoḍaśa syuḥ ṣaḍviṃśatyakṣarāvadhi //
             <span class="ref">MSS_7612</span></p>
         
         <p id="MSS_7613">
            ekānapāṅgairaparāṃs taraṅgair bhruvorvilāsairitaraṃ ca hāsaiḥ /<br />
            vimohayantyanyamaho rahobhiḥ ko vā kalāṃ veda kalāvatīnām //
             <span class="ref">MSS_7613</span></p>
         
         <p id="MSS_7614">
            ekāntamandiragataṃ madanopameyaṃ talpopaviṣṭamatulaṃ ratirūparamyā /<br />
            bālā cakoranayanā nayanātithiṃ taṃ kṛtvā namadvadanapaṅkajamānanāma //
             <span class="ref">MSS_7614</span></p>
         
         <p id="MSS_7615">
            ekāntaśāntamekaṃ manyante mānavā nivāsākhyam /<br />
            ugrasya ca śītasya ca nāśakaraṃ kāryayugmasya //
             <span class="ref">MSS_7615</span></p>
         
         <p id="MSS_7616">
            ekāntaśīlasya dṛḍhavratasya sarvendriyaprītinivartakasya /<br />
            adhyātmayoge gatamānasasya mokṣo dhruvaṃ nityamahiṃsakasya //
             <span class="ref">MSS_7616</span></p>
         
         <p id="MSS_7617">
            ekāntasundaravidhānajaḍaḥ kva vedhāḥ sarvāṅgakānticaturaṃ kva ca rūpamasyāḥ /<br />
            manye maheśvarabhayānmakaradhvajena prāṇārthinā yuvatirūpamidaṃ gṛhītam //
             <span class="ref">MSS_7617</span></p>
         
         <p id="MSS_7618">
            ekāntena hi sarveṣāṃ na śakyaṃ tāta rocitum /<br />
            mitrāmitramatho madhyaṃ sarvabhūteṣu bhārata //
             <span class="ref">MSS_7618</span></p>
         
         <p id="MSS_7619">
            ekānte vanato gṛhaṃ śaśimukho'pyanyādṛśo dṛśyate kṣipraṃ sādhaya yātu putri sudine
            bhuktvānyamāvāsakam /<br />
            śvaśrvā saṃbhramitā kileti bahuśaḥ saṃprerayantyā vadhūḥ pānthaṃ vīkṣya babhañja sasmitamukhī
            saivārdhasiddhaudanam //
             <span class="ref">MSS_7619</span></p>
         
         <p id="MSS_7620">
            ekānte vijane deśe pavitre nirupadrave /<br />
            kambalājinavastrāṇām uparyāsanamabhyaset //
             <span class="ref">MSS_7620</span></p>
         
         <p id="MSS_7621">
            ekānte vijane ramye pavitre nirupadrave /<br />
            sukhāsane samādhiḥ syād vastrājinakuśottare //
             <span class="ref">MSS_7621</span></p>
         
         <p id="MSS_7622">
            ekānte sukhamāsyatā paratare cetaḥ samādhīyatāṃ prāṇātmā susamīkṣyatāṃ jagadidaṃ tadvyāpitaṃ
            dṛśyatām /<br />
            prākkarma pravilopyatāṃ citibalān nāpyuttare śliṣyatāṃ prārabdhaṃ tviha bhujyatāmatha
            parabrahmātmanāsthīyatām //
             <span class="ref">MSS_7622</span></p>
         
         <p id="MSS_7623">
            ekāpavargasamaye jagato'pavargaḥ sarvāpavargasamaye punarastaśaṅkaḥ /<br />
            īdṛgvidhaṃ kamapi pakṣamihāvalambya sthātuṃ sukhaṃ kṣamamanena pathā pravṛttaiḥ //
             <span class="ref">MSS_7623</span></p>
         
         <p id="MSS_7624">
            ekāpi pañcaśāntā tārā vāñchāptaye śubhāsīnā /<br />
            lābha ubhābhyāmadhikas tisro rājyāya yātrāyām //
             <span class="ref">MSS_7624</span></p>
         
         <p id="MSS_7625">
            ekā prasūyate mātā dvitīyā vāk prasūyate /<br />
            vāgjātamadhikaṃ procuḥ sodaryādapi bāndhavāt //
             <span class="ref">MSS_7625</span></p>
         
         <p id="MSS_7626">
            ekā bhāryā trayaḥ putrā dvau halau daśa dhenavaḥ /<br />
            kalpakālāvasāne'pi na te yāsyanti vikriyām //
             <span class="ref">MSS_7626</span></p>
         
         <p id="MSS_7627">
            ekā bhāryā trayaḥ putrā dvau halau daśa dhenavaḥ /<br />
            grāmevāsaḥ purāsatraiḥ svargādapi manoharaḥ //
             <span class="ref">MSS_7627</span></p>
         
         <p id="MSS_7628">
            ekā bhāryā prakṛtimukharā cañcalā ca dvitīyā putrastveko bhuvanavijayī manmatho durnivāraḥ
            /<br />
            śeṣaḥ śayyā śayanamudadhau vāhanaṃ pannagāriḥ smāraṃ smāraṃ svagṛhacaritaṃ dārubhūto
            murāriḥ //
             <span class="ref">MSS_7628</span></p>
         
         <p id="MSS_7629">
            ekābhūt kusumāyudheṣudhiriva pravyaktapuṅkhāvalī jeturmaṅgalapālikeva pulakairanyā
            kapolasthalī /<br />
            lolākṣīṃ kṣaṇamātrabhāvivirahakleśāsahāṃ paśyato drāgākarṇayataśca vīra bhavataḥ prauḍhāhavāḍambaram
            //
             <span class="ref">MSS_7629</span></p>
         
         <p id="MSS_7630">
            ekā bhūrubhayoraikyam ubhayordalakāṇḍayoḥ /<br />
            śāliśyāmākayorbhedaḥ phalena paricīyate //
             <span class="ref">MSS_7630</span></p>
         
         <p id="MSS_7631">
            ekāmadhītya vidyāṃ bibheti bahuvidyapariṣadaṃ prāptaḥ /<br />
            kvāsannaśastranikaraḥ kutraikaśaraḥ punaḥ puruṣaḥ //
             <span class="ref">MSS_7631</span></p>
         
         <p id="MSS_7632">
            ekāmiṣaprabhavameva sahodarāṇām ujjṛmbhate jagati vairamiti prasiddham /<br />
            pṛthvīnimittamabhavat kurupāṇḍavānāṃ tīvras tathā hi bhuvanakṣayakṛd virodhaḥ //
             <span class="ref">MSS_7632</span></p>
         
         <p id="MSS_7633">
            ekāmiṣābhilāṣo hi bījaṃ vairamahātaroḥ /<br />
            tilottamābhilāṣo hi yathā sundopasundayoḥ //
             <span class="ref">MSS_7633</span></p>
         
         <p id="MSS_7634">
            ekāmbhodhīkṛtāyāṃ bhuvi jagadakhilaṃ nirjanīkṛtya khelan devaḥ kālīsahāyaḥ prasabhaviharaṇonmuktalīlāṭṭahāsaḥ
            /<br />
            sadyo daṃṣṭrāṃśubhinne tamasi nijavapurbimbamālokya kastvaṃ kastvaṃ brūhīti kopādabhidadhadabhayaṃ
            bhairavaśceṣṭatāṃ vaḥ //
             <span class="ref">MSS_7634</span></p>
         
         <p id="MSS_7635">
            ekārimitrayoścet parasparaṃ bhūpayorbhedaḥ /<br />
            tadupari pariṇatanītiḥ sukhamabhiyogaṃ karotu gatabhītiḥ //
             <span class="ref">MSS_7635</span></p>
         
         <p id="MSS_7636">
            ekāraukārayuktā hariharijaharāḥ pañca bāṇāḥ smarasya khyātā lakṣyāṇyamīṣāṃ hṛdayakucadṛśo
            mūrdhni guhye krameṇa /<br />
            marmasveteṣu bhūyo nijanayanadhanuḥpreritaistaiḥ patadbhiḥ syandante sundarīṇāṃ jvaladanalanibhairbindavaḥ
            kāmavārām //
             <span class="ref">MSS_7636</span></p>
         
         <p id="MSS_7637">
            ekārthāṃ samyaguddiśya yātrāṃ yatra hi gacchataḥ /<br />
            ya saṃhataprayāṇastu sandhiḥ saṃyoga ucyate //
             <span class="ref">MSS_7637</span></p>
         
         <p id="MSS_7638">
            ekārthābhiniveśitvam arilakṣaṇamucyate /<br />
            dāruṇas tu smṛtaḥ śatrur vijigīṣuguṇānvitaḥ //
             <span class="ref">MSS_7638</span></p>
         
         <p id="MSS_7639">
            ekāvalīkalitamauktikakaitavena kasyāścidunnatapayodharayugmasevām /<br />
            cakrurmanāṃsi yamināmatinirmalāni kaṃdarpamuktaśarapātakṛtāntarāṇi //
             <span class="ref">MSS_7639</span></p>
         
         <p id="MSS_7640">
            ekāvasthitirastu vaḥ puramurapradveṣiṇordevayoḥ prāleyāñjanaśailaśṛṅgasubhagacchāyāṅgayoḥ
            śreyase /<br />
            tārkṣyatrāsavihastapannagaphaṭā yasyāṃ jaṭāpālayo bālendudyutikośasuptajalajo yasyāṃ
            ca nābhīhradaḥ //
             <span class="ref">MSS_7640</span></p>
         
         <p id="MSS_7641">
            ekā vā dugdhikā tumbī śaṅkhapuṣpī jaṭā dhṛtā /<br />
            kaṇṭhadantodbhavā bhūtavedanāharaṇakṣamā //
             <span class="ref">MSS_7641</span></p>
         
         <p id="MSS_7642">
            ekāsanasthā jalavāyubhakṣā mumukṣavas tyaktaparigrahāśca /<br />
            pṛcchanti te'pyambaracāricāraṃ daivajñamanye kimutārthacittāḥ //
             <span class="ref">MSS_7642</span></p>
         
         <p id="MSS_7643">
            ekāhaṃ japahīnastu sandhyāhīno dinatrayam /<br />
            dvādaśāhamanagnistu śūdra eva na saṃśayaḥ //
             <span class="ref">MSS_7643</span></p>
         
         <p id="MSS_7644">
            ekāhaniṣpannamahāprabandhaḥ śrīsiddharājapratipannabandhuḥ /<br />
            śrīpālanāmā kavicakravarttī praśastimetāmakarot praśastām //
             <span class="ref">MSS_7644</span></p>
         
         <p id="MSS_7645">
            ekāhamapi kaunteya bhūyiṣṭhamudakaṃ kuru /<br />
            kulaṃ tārayate tāta sapta sapta ca sapta ca //
             <span class="ref">MSS_7645</span></p>
         
         <p id="MSS_7646">
            ekāhāreṇa saṃtuṣṭaḥ ṣaṭkarmanirataḥ sadā /<br />
            ṛtukālābhigāmī ca sa vipro dvija ucyate //
             <span class="ref">MSS_7646</span></p>
         
         <p id="MSS_7647">
            ekikeva nijavṛndamadhyagāpy uccukūja sabhayaṃ sitacchadī /<br />
            dantamūlamasakṛcca saṃśayād āmamarśa kariṇaḥ kareṇukā //
             <span class="ref">MSS_7647</span></p>
         
         <p id="MSS_7648">
            ekīkṛtastvaci niṣikta ivāvapīḍya nirbhugnapīnakucakuḍmalayānayā me /<br />
            karpūrahāraharicandanacandrakānta- niṣyandaśaivalamṛṇālahimādivargaḥ //
             <span class="ref">MSS_7648</span></p>
         
         <p id="MSS_7649">
            ekīkṛtya kimoṣadhīpatirasairākāśabhāṇḍodare phullatpaṅkajinījanāmbujamukhadhmātaiḥ
            samantān muhuḥ /<br />
            kāṣṭhotthāruṇadīptivahnipaṭalairātāpya samyag bhṛśaṃ tārāpāradamāraṇaṃ vitanute vaidyo'navadyo
            raviḥ //
             <span class="ref">MSS_7649</span></p>
         
         <p id="MSS_7650">
            ekībhāvaṃ gatayor jalapayasormitracetasoścaiva /<br />
            vyatirekakṛtau śaktir haṃsānāṃ durjanānāṃ ca //
             <span class="ref">MSS_7650</span></p>
         
         <p id="MSS_7651">
            ekībhūya sphuṭamiva kimapyācaradbhiḥ pralīnair ebhirbhūtaiḥ smara kati kṛtāḥ svānta
            te vipralambhāḥ /<br />
            tasmādeṣāṃ tyaja paricayaṃ cintaya svavyavasthām ābhāṣaste kimu na viditaḥ khaṇḍitaḥ
            paṇḍitaḥ syāt //
             <span class="ref">MSS_7651</span></p>
         
         <p id="MSS_7652">
            eke kuṭīrakoṇe'pi na lakṣyante sthitāḥ kvacit /<br />
            anyeṣāṃ vibhavasyaitad brahmāṇḍamapi saṃkaṭam //
             <span class="ref">MSS_7652</span></p>
         
         <p id="MSS_7653">
            eke kecit yatikaragatāḥ pātrasaṃjñāṃ labhante gāyantyanye sarasamadhuraṃ vīṇayā saṃprayuktāḥ
            /<br />
            eke teṣāṃ sahagativaśād dustaraṃ tārayanti kecit teṣāṃ jvalitahṛdayā raktamevāpibanti
            //
             <span class="ref">MSS_7653</span></p>
         
         <p id="MSS_7654">
            eke tumbā vratikaragatāḥ pātratāmānayanti gāyantyanye sarasamadhuraṃ śuddhavaṃśe vilagnāḥ
            /<br />
            eke tāvad grathitasaguṇā dustaraṃ tārayanti teṣāṃ madhye jvalitahṛdayā raktameke pibanti
            //
             <span class="ref">MSS_7654</span></p>
         
         <p id="MSS_7655">
            eke'dya prātarapare paścādanye punaḥ pare /<br />
            sarve niḥsīmni saṃsāre yānti kaḥ kena śocyate //
             <span class="ref">MSS_7655</span></p>
         
         <p id="MSS_7656">
            ekena kenacidanarghamaṇiprabheṇa kāvyaṃ camatkṛtipadena vinā suvarṇam /<br />
            nirdoṣaleśamapi rohati kasya citte lāvaṇyahīnamiva yauvanamaṅganānām //
             <span class="ref">MSS_7656</span></p>
         
         <p id="MSS_7657">
            ekena kenāpi guṇena nīco'py uccaiḥ pratiṣṭhāṃ labhate jagatsu /<br />
            dṛṣṭāntamagre mṛdutāprasiddho doṣākaro'pyuccapadaṃ prapannaḥ //
             <span class="ref">MSS_7657</span></p>
         
         <p id="MSS_7658">
            ekena culukenābdhir nipītaḥ kumbhayoninā /<br />
            tasyodaye'taḥ kāluṣyaṃ tyajantyāpo bhayādiva //
             <span class="ref">MSS_7658</span></p>
         
         <p id="MSS_7659">
            ekena cūrṇakuntalam apareṇa kareṇa cibukamunnamayan /<br />
            paśyāmi bāṣpadhauta- śruti nagaradvāri tadvadanam //
             <span class="ref">MSS_7659</span></p>
         
         <p id="MSS_7660">
            ekena cet parihṛto'si maheśvareṇa kiṃ khedamāvahasi ketaka nirguṇo'sau /<br />
            anye na kiṃ jagati santi paraṃ guṇajñā ye tvāṃ vahanti śirasā naradevadevāḥ //
             <span class="ref">MSS_7660</span></p>
         
         <p id="MSS_7661">
            ekena tiṣṭhatādhastād anyenopari tiṣṭhatā /<br />
            dātṛyācakayorbhedaḥ karābhyāmeva sūcitaḥ //
             <span class="ref">MSS_7661</span></p>
         
         <p id="MSS_7662">
            ekena priyasākṣiṇā jitavatī vīṇāṃ vacobhirnijair gatyā mandira eva viśvagamanaṃ haṃsaṃ
            jigāyācirāt /<br />
            vaktreṇādvayamodinendumajayat sarvapramodapradaṃ dṛṣṭyā lakṣyapadāgrayeva dalayatyambhoruhāṇāṃ
            madam //
             <span class="ref">MSS_7662</span></p>
         
         <p id="MSS_7663">
            ekena rājahaṃsena yā śobhā saraso'bhavat /<br />
            na sā bakasahasreṇa paritastīravāsinā //
             <span class="ref">MSS_7663</span></p>
         
         <p id="MSS_7664">
            ekena romanālena jātaṃ paṅkeruhadvayam /<br />
            jñātvādho dhanamasyāsti khananti niśi rāgiṇaḥ //
             <span class="ref">MSS_7664</span></p>
         
         <p id="MSS_7665">
            ekena śuṣkavṛkṣeṇa dahyamānena vahninā /<br />
            dahyate tadvanaṃ sarvaṃ kuputreṇa kulaṃ yathā //
             <span class="ref">MSS_7665</span></p>
         
         <p id="MSS_7666">
            ekena saṃdhiḥ kalaho'pareṇa kāryo'bhito vā prasamīkṣya vṛddhim /<br />
            evaṃ prayuñjīta jigīṣuretā nītīr vijānannahitātmasāram //
             <span class="ref">MSS_7666</span></p>
         
         <p id="MSS_7667">
            ekena smitapāṭalādhararuco jalpantyanalpākṣaraṃ vīkṣante'nyamitaḥ sphuṭatkumudinīphullollasallocanāḥ
            /<br />
            dūrodāracaritracitravibhavaṃ dhyāyanti cānyaṃ dhiyā kenetthaṃ paramārthato'rthavadiva
            premāsti vāmabhruvām //
             <span class="ref">MSS_7667</span></p>
         
         <p id="MSS_7668">
            ekenāṃśena dharmārthaḥ kartavyo bhūtimicchatā /<br />
            ekenāṃśena kāmārtha ekamaṃśaṃ vivardhayet //
             <span class="ref">MSS_7668</span></p>
         
         <p id="MSS_7669">
            ekenākṣṇā paritataruṣā vīkṣate vyomasaṃsthaṃ bhānorbimbaṃ sajalalulitenāpareṇātmakāntam
            /<br />
            ahnaśchede dayitavirahā śaṅkinī cakravākī dvau saṃkīrṇau racayati rasau nartakīva
            pragalbhā //
             <span class="ref">MSS_7669</span></p>
         
         <p id="MSS_7670">
            ekenāpāti lattā pativapuṣi pareṇāpi pītaḥ pitā te bhrātānyenāpi śaptastribhuvanatalato'nyena
            nirvāsitāsi /<br />
            sadyaḥ śrīvīrabhūpastṛṇamiva manute tvāṃ sarojālaye yan mātastajjātimātrapraṇayini
            mayi tanmā sma kopaṃ vidadhyāḥ //
             <span class="ref">MSS_7670</span></p>
         
         <p id="MSS_7671">
            ekenāpāti lattā pativapuṣi pareṇāpi pīto'sti tāto bhrātā śaptaḥ pareṇa tribhuvanatalato'nyena
            niṣkāsitāsi /<br />
            channaṃ gehaṃ pareṇā'kali ca tadapareṇāsti sāpatnyaśīlā tasmānnityaṃ dvijebhyo madhuripumahile
            tvaṃ viyuktāsi manye //
             <span class="ref">MSS_7671</span></p>
         
         <p id="MSS_7672">
            ekenāpi guṇavatā jātiviśuddhena cārukṛtyena /<br />
            svakulamalaṃkṛtamakhilaṃ mukuṭaṃ muktāphaleneva //
             <span class="ref">MSS_7672</span></p>
         
         <p id="MSS_7673">
            ekenāpi guṇavatā vidyāyuktena sādhunā /<br />
            kulaṃ puruṣasiṃhena candreṇeva prakāśyate //
             <span class="ref">MSS_7673</span></p>
         
         <p id="MSS_7674">
            ekenāpi guṇenarddho labhate spṛhaṇīyatām /<br />
            kākalyaiva piko lokair modyate malino'pyasau //
             <span class="ref">MSS_7674</span></p>
         
         <p id="MSS_7675">
            ekenāpi guṇenāho spṛhaṇīyo naro bhavet /<br />
            kalābhṛttyena ruciraś candro doṣākaro'pi san //
             <span class="ref">MSS_7675</span></p>
         
         <p id="MSS_7676">
            ekenāpi payodhinā jalamucaste pūritāḥ koṭiśo jāto nāsya kuśāgralīnatuhinaślakṣṇo'pi
            toyavyayaḥ /<br />
            āho śuṣyati daivadṛṣṭivalanādambhobhirambhomucaḥ saṃbhūyāpi vidhātumasya rajasi staimityamapyakṣamāḥ
            //
             <span class="ref">MSS_7676</span></p>
         
         <p id="MSS_7677">
            ekenāpi vinītena sutenoddhriyate kulam /<br />
            gaṅgāvatāraṇāpāraprathaṃ paśya bhagīratham //
             <span class="ref">MSS_7677</span></p>
         
         <p id="MSS_7678">
            ekenāpi sudhīreṇa sotsāhena raṇaṃ prati /<br />
            sotsāhaṃ jāyate sainyaṃ bhagne bhaṅgamavāpnuyāt //
             <span class="ref">MSS_7678</span></p>
         
         <p id="MSS_7679">
            ata eva hi vāñchanti bhūpā yodhān mahābalān /<br />
            śūrān dhīrān kṛtotsāhān varjayanti ca kātarān //
             <span class="ref">MSS_7679</span></p>
         
         <p id="MSS_7680">
            ekenāpi suputreṇa jāyamānena satkulam /<br />
            śaśinā caiva gaganaṃ sarvadaivojjvalīkṛtam //
             <span class="ref">MSS_7680</span></p>
         
         <p id="MSS_7681">
            ekenāpi suputreṇa vidyāyuktena sādhunā /<br />
            āhlāditaṃ kulaṃ sarvaṃ yathā candreṇa śarvarī //
             <span class="ref">MSS_7681</span></p>
         
         <p id="MSS_7682">
            ekenāpi suputreṇa vidyāyuktena sādhunā /<br />
            kulamujjvalatāṃ yāti candreṇa gaganaṃ yathā //
             <span class="ref">MSS_7682</span></p>
         
         <p id="MSS_7683">
            ekenāpi suputreṇa siṃhī svapiti nirbhayam /<br />
            sahaiva daśabhiḥ putrair bhāraṃ vahati gardabhī //
             <span class="ref">MSS_7683</span></p>
         
         <p id="MSS_7684">
            ekenāpi suvṛkṣeṇa puṣpitena sugandhinā /<br />
            vāsitaṃ tadvanaṃ sarvaṃ suputreṇa kulaṃ yathā //
             <span class="ref">MSS_7684</span></p>
         
         <p id="MSS_7685">
            ekenāpi hi śūreṇa pādākrāntaṃ mahītalam /<br />
            kriyate bhāskareṇeva sphārasphuritatejasā //
             <span class="ref">MSS_7685</span></p>
         
         <p id="MSS_7686">
            ekenaiva cirāya kṛṣṇa bhavatā govardhano'yaṃ dhṛtaḥ śrānto'si kṣaṇamāssva sāṃpratamamī
            sarve vayaṃ dadhmahe /<br />
            ityullāsitadoṣṇi gopanivahe kiṃcid bhujākuṇcana- nyañcacchailabharārdite viramati
            smero hariḥ pātu vaḥ //
             <span class="ref">MSS_7686</span></p>
         
         <p id="MSS_7687">
            ekenaiva hi kaścid guṇena jagati prasiddhimupayāti /<br />
            ekena kareṇa gajaḥ karī na sūryaḥ sahasreṇa //
             <span class="ref">MSS_7687</span></p>
         
         <p id="MSS_7688">
            ekenoddhṛtya khaṅgaṃ hṛdi patitamiṣuṃ pāṇinaikena bhañjan bhrūbhedālaṃkṛtāsyaḥ sarabhasanayanaḥ
            spaṣṭadaṣṭādharoṣṭhaḥ /<br />
            bhītaiḥ kravyādavṛndairanupahatatanuḥ kuñjarendropadhānaḥ śete yodhapradhāno yadi
            maraṇamidaṃ labhyate kiṃ jayena //
             <span class="ref">MSS_7688</span></p>
         
         <p id="MSS_7689">
            ekeyaṃ rasanā na śabdamabhajad bheje'nuvāraṃ parā netraṃ kiṃcidanūrusaṅgamabhavajjātorusaṅgaṃ
            param /<br />
            rāgaḥ kaścana nirjagāma hṛdayāt tasthau tathaivāparo bāhye satpulako'ntare vipulako
            jāto'ṅkabhūsaṃbhramaḥ //
             <span class="ref">MSS_7689</span></p>
         
         <p id="MSS_7690">
            eke vārinidhau praveśamapare lokāntarālokanaṃ kecit pāvakayogitāṃ nijagaduḥ kṣīṇe'hni
            caṇḍārciṣaḥ /<br />
            mithyā caitadasākṣikaṃ priyasakhi pratyakṣatīvrātapaṃ manye'haṃ punaradhvanīnaramaṇīceto'dhiśete
            raviḥ //
             <span class="ref">MSS_7690</span></p>
         
         <p id="MSS_7691">
            ekeṣāṃ vāci śukavad anyeṣāṃ hṛdi mūkavat /<br />
            hṛdi vāci tathānyeṣāṃ valgu valganti sūktayaḥ //
             <span class="ref">MSS_7691</span></p>
         
         <p id="MSS_7692">
            eke satpuruṣāḥ parārthaghaṭakāḥ svārthaṃ parityajya ye sāmānyāstu parārthamudyamabhṛtaḥ
            svārthāvirodhena ye /<br />
            te'mī mānuṣarākṣasāḥ parahitaṃ svārthāya nighnanti ye ye tu ghnanti nirarthakaṃ parahitaṃ
            te ke na jāmīmahe //
             <span class="ref">MSS_7692</span></p>
         
         <p id="MSS_7693">
            ekaikamakṣaviṣayaṃ bhajatāmamīṣāṃ saṃpadyate yadi kṛtāntagṛhātithitvam /<br />
            pañcākṣagocararatasya kimasti vācyam akṣārthamityamaladhīradhiyas tyajanti //
             <span class="ref">MSS_7693</span></p>
         
         <p id="MSS_7694">
            ekaikaśo'pi nighnanti viṣayā viṣasaṃnibhāḥ /<br />
            kṣemī tu sa kathaṃ nu syād yaḥ samaṃ pañca sevate //
             <span class="ref">MSS_7694</span></p>
         
         <p id="MSS_7695">
            ekaikaśo yuvajanaṃ vilaṅghamānākṣanikaramiva taralā /<br />
            viśrāmyati subhaga tvām aṅgulirāsādya merumiva //
             <span class="ref">MSS_7695</span></p>
         
         <p id="MSS_7696">
            ekaikaśo vinighnanti viṣayā viṣasaṃnibhāḥ /<br />
            kiṃ punaḥ pañca militāḥ na kathaṃ nāśayanti hi //
             <span class="ref">MSS_7696</span></p>
         
         <p id="MSS_7697">
            ekaikasya yadādāya puṣpasya madhu saṃcitam /<br />
            kiṃcin madhukarīvargais tadapyaśnanti nirghṛṇāḥ //
             <span class="ref">MSS_7697</span></p>
         
         <p id="MSS_7698">
            ekaikasya śarasyaiva catuṣpakṣāṇi yojayet /<br />
            ṣaḍaṅgulapramāṇena pakṣacchedaṃ ca kārayet //
             <span class="ref">MSS_7698</span></p>
         
         <p id="MSS_7699">
            ekaikasyopakārasya prāṇān dāsyāmi te kape /<br />
            pratyahaṃ kriyamāṇasya śeṣasya ṛṇino vayam //
             <span class="ref">MSS_7699</span></p>
         
         <p id="MSS_7700">
            ekaikātiśayālavaḥ paraguṇajñānaikavaijñānikāḥ santyete dhanikāḥ kalāsu sakalāsvācāryacaryācaṇāḥ
            /<br />
            apyete sumanogirāṃ niśamanād bibhyatyaho ślāghayā dhūte mūrdhani kuṇḍale kaṣaṇataḥ
            kṣīṇe bhavetāmiti //
             <span class="ref">MSS_7700</span></p>
         
         <p id="MSS_7701">
            ekaiko'saṃkhyajīvānāṃ ghātato madhunaḥ kaṇaḥ /<br />
            niṣpadyate yatastena madhvaśnāti kathaṃ budhaḥ //
             <span class="ref">MSS_7701</span></p>
         
         <p id="MSS_7702">
            ekaiva kavitā puṃsāṃ grāmāyāśvāya hastine /<br />
            antato'nnāya vastrāya tāmbūlāya ca kalpate //
             <span class="ref">MSS_7702</span></p>
         
         <p id="MSS_7703">
            ekaiva kācin mahatāmavasthā sūkṣmāṇi vastrāṇyathavā ca kanthā /<br />
            karāgralagnābhinavā ca bālā gaṅgātaraṅgeṣvathavākṣamālā //
             <span class="ref">MSS_7703</span></p>
         
         <p id="MSS_7704">
            ekaiva daṇḍanītis tu vidyetyauśanasāḥ sthitāḥ /<br />
            tasyāṃ hi sarvavidyānām ārambhāḥ saṃpratiṣṭhitāḥ //
             <span class="ref">MSS_7704</span></p>
         
         <p id="MSS_7705">
            ekaiva saṃgame bālā viyoge tanmayaṃ jagat /<br />
            kṛtopakāra evāyaṃ viyogaḥ kena nindyate //
             <span class="ref">MSS_7705</span></p>
         
         <p id="MSS_7706">
            ekaiva sāmṛtamayī sutarāmanarghyā kāpyastyasau himakarasya kalā yayaiva /<br />
            āropito guṇavidā parameśvareṇa cūḍāmaṇau na gaṇito'sya kalaṅkadoṣaḥ //
             <span class="ref">MSS_7706</span></p>
         
         <p id="MSS_7707">
            ekaiva sārthakā cintā dharmasyārthe vicintyate /<br />
            dvitīyā sārthakā cintā yogināṃ dharmanandinī //
             <span class="ref">MSS_7707</span></p>
         
         <p id="MSS_7708">
            ekaiśvarye sthito'pi praṇatabahuphale yaḥ svayaṃ kṛttivāsāḥ kāntāsaṃmiśradeho'pyaviṣayamanasāṃ
            yaḥ parastād yatīnām /<br />
            aṣṭābhiryasya kṛtsnaṃ jagadapi tanubhirbibhrato nābhimānaḥ sanmārgālokanāya vyapanayatu
            sa vas tāmasīṃ vṛttimīśaḥ //
             <span class="ref">MSS_7708</span></p>
         
         <p id="MSS_7709">
            eko giriśaḥ svāmī gaṇatā tulyaiva vallabhatvaṃ ca /<br />
            kiṃ kurmaḥ karmagatau śuṣyati bhṛṅgī vināyakaḥ pīnaḥ //
             <span class="ref">MSS_7709</span></p>
         
         <p id="MSS_7710">
            eko gotre pumān proktaḥ prāktanaiḥ svakuṭumbabhṛt /<br />
            eko'pyanekaḥ puruṣaḥ pareṣāṃ bharaṇakṣamaḥ //
             <span class="ref">MSS_7710</span></p>
         
         <p id="MSS_7711">
            eko jayati sadvṛttaḥ kiṃ punardvau susaṃhatau /<br />
            kiṃ citraṃ yadi tanvaṅgyāḥ stanābhyāṃ nirjitaṃ jagat //
             <span class="ref">MSS_7711</span></p>
         
         <p id="MSS_7712">
            eko jīvo bahavo dehā ekaṃ tattvaṃ bahavo mohāḥ /<br />
            ekā vidyā bahupāṣaṇḍā vibudhaiḥ kriyate kimiti vitaṇḍā //
             <span class="ref">MSS_7712</span></p>
         
         <p id="MSS_7713">
            ekodarasamudbhūtā ekanakṣatrajātakāḥ /<br />
            na bhavanti samāḥ śīle yathā badarakaṇṭakāḥ //
             <span class="ref">MSS_7713</span></p>
         
         <p id="MSS_7714">
            ekodarāḥ pṛthaggrīvā anyānyaphalabhakṣiṇaḥ /<br />
            asaṃhatā vinaśyanti bhāruṇḍā iva pakṣiṇaḥ //
             <span class="ref">MSS_7714</span></p>
         
         <p id="MSS_7715">
            eko dāśarathiḥ kāmaṃ yātudhānāḥ sahasraśaḥ /<br />
            te tu yāvanta evājau tāvāṃśca dadṛśe sa taiḥ //
             <span class="ref">MSS_7715</span></p>
         
         <p id="MSS_7716">
            eko devaḥ keśavo vā śivo vā ekaṃ mitraṃ bhūpatirvā yatirvā /<br />
            eko vāsaḥ pattane vā vane vā ekā bhāryā sundarī vā darī vā //
             <span class="ref">MSS_7716</span></p>
         
         <p id="MSS_7717">
            eko dharmaḥ paraṃ śreyaḥ kṣamaikā śāntiruttamā /<br />
            vidyaikā paramā dṛṣṭir ahiṃsaikā sukhāvahā //
             <span class="ref">MSS_7717</span></p>
         
         <p id="MSS_7718">
            eko na ropito yāvad utpanno'yaṃ vraṇo'paraḥ /<br />
            satyaḥ pravādo yacchidreṣv anarthā yānti bhūritām //
             <span class="ref">MSS_7718</span></p>
         
         <p id="MSS_7719">
            ekonā viṃśatiḥ strīṇāṃ snānārthaṃ sarayūṃ gatā /<br />
            viṃśatiḥ punarāyātā eko vyāghreṇa bhakṣitaḥ //
             <span class="ref">MSS_7719</span></p>
         
         <p id="MSS_7720">
            ekonā viṃśatirnāryaḥ krīḍāṃ kartuṃ vane gatāḥ /<br />
            viṃśatirgṛhamāyātāḥ śeṣo vyāghreṇa bhakṣitaḥ //
             <span class="ref">MSS_7720</span></p>
         
         <p id="MSS_7721">
            eko netā kṣatriyo vā dvijo vā caikā vidyānvīkṣikī vā trayī vā /<br />
            ekā bhāryā vaṃśajā vā priyā vāpy ekaṃ mitraṃ bhūpatirvā yatirvā //
             <span class="ref">MSS_7721</span></p>
         
         <p id="MSS_7722">
            eko'nte dvisamastrilocana iti khyātaścaturbhiḥ stuto vedaiḥ pañcamukhaḥ ṣaḍānanapitā
            saptarṣibhirvanditaḥ /<br />
            aṣṭāṅgo navatulya āmaragaṇe vāso daśāśā dadhat svaścaikādaśa so'vatānna vijito yo
            dvādaśātmāṃśubhiḥ //
             <span class="ref">MSS_7722</span></p>
         
         <p id="MSS_7723">
            eko'pi kṛṣṇasya kṛtaḥ praṇāmo daśāśvamedhāvabhṛthena tulyaḥ /<br />
            daśāśvamedhī punareti janma kṛṣṇapraṇāmī na punarbhavāya //
             <span class="ref">MSS_7723</span></p>
         
         <p id="MSS_7724">
            eko'pi ko'pi sevyo yaḥ kṣīṇaṃ kṣīṇaṃ punarnavam /<br />
            anudvignaṃ karotyeva sūryaścandramasaṃ yathā //
             <span class="ref">MSS_7724</span></p>
         
         <p id="MSS_7725">
            eko'pi guṇavān putro nirguṇena śatena kim /<br />
            ekaścandras tamo hanti na ca tārāḥ sahasraśaḥ //
             <span class="ref">MSS_7725</span></p>
         
         <p id="MSS_7726">
            eko'pi guṇavān putro nirguṇaiḥ kiṃ śatairapi /<br />
            ekaścandro jagannetraṃ nakṣatraiḥ kiṃ prayojanam //
             <span class="ref">MSS_7726</span></p>
         
         <p id="MSS_7727">
            eko'pi guṇavān putro mā nirguṇaśataṃ bhavet /<br />
            ekaścandras tamo hanti na ca tārāḥ sahasraśaḥ //
             <span class="ref">MSS_7727</span></p>
         
         <p id="MSS_7728">
            eko'pi jīyate hanta kālidāso na kenacit /<br />
            śṛṅgāre lalitodgāre kālidāsatrayī kimu //
             <span class="ref">MSS_7728</span></p>
         
         <p id="MSS_7729">
            eko'pi traya iva bhāti kanduko'yaṃ kāntāyāḥ karatalarāgaraktaraktaḥ /<br />
            bhūmau taccaraṇanakhāṃśugauragauraḥ svaḥsthaḥ san nayanamarīcinīlanīlaḥ //
             <span class="ref">MSS_7729</span></p>
         
         <p id="MSS_7730">
            eko'pi yaḥ sakalakāryavidhau samarthaḥ sattvādhiko bhavatu kiṃ bahubhiḥ prasūtaiḥ
            /<br />
            candraḥ prakāśayati diṅmukhamaṇḍalāni tārāgaṇaḥ samudito'pyasamartha eva //
             <span class="ref">MSS_7730</span></p>
         
         <p id="MSS_7731">
            eko'pi yatra nagare prasiddhaḥ syād dhanurgharaḥ /<br />
            tato yāntyarayo dūraṃ mṛgāḥ siṃhagṛhādiva //
             <span class="ref">MSS_7731</span></p>
         
         <p id="MSS_7732">
            eko'pi vāraṇapatirdviṣatāmanīkaṃ yuktaṃ nihanti madasattvaguṇopapannaḥ /<br />
            nāgeṣu hi kṣitibhṛtāṃ vijayo nibaddhas tasmād gajādhikabalo nṛpatiḥ sadā syāt //
             <span class="ref">MSS_7732</span></p>
         
         <p id="MSS_7733">
            eko'pi siṃhaḥ sāhasraṃ yūthaṃ mathnāti dantinām /<br />
            tasmāt siṃhamivodāram ātmānaṃ vīkṣya saṃpatet //
             <span class="ref">MSS_7733</span></p>
         
         <p id="MSS_7734">
            eko'pyamātyo medhāvī śūro dakṣo vicakṣaṇaḥ /<br />
            rājānaṃ rājamātraṃ vā prāpayen mahatīṃ śriyam //
             <span class="ref">MSS_7734</span></p>
         
         <p id="MSS_7735">
            eko baṭurdarbhakuśāgrapāṇir vane vanaiḥ siñcati bālacūtān /<br />
            āmrāśca siktāḥ pitaraśca tṛptā ekā kriyā dvyarthakarī prasiddhā //
             <span class="ref">MSS_7735</span></p>
         
         <p id="MSS_7736">
            eko bahūnāṃ mūrkhāṇāṃ madhye nipatito budhaḥ /<br />
            padmaḥ pāthastaraṅgāṇāṃ iva viplavate dhruvam //
             <span class="ref">MSS_7736</span></p>
         
         <p id="MSS_7737">
            eko bāṇaḥ sphurati valitālokanaṃ kāminīnāṃ kāmasyānyo malayapavanaḥ kāmināṃ marmabhedī
            /<br />
            vīṇāveṇukvaṇitamaparaścūtapuṣpaṃ turīyaḥ sarvotkaṇṭhaprathamasacivaḥ pañcamaḥ pañcamo'pi
            //
             <span class="ref">MSS_7737</span></p>
         
         <p id="MSS_7738">
            eko bhavān mama samaṃ daśa vā namanti jyāghoṣapūritaviyanti śarāsanāni /<br />
            tallokapālasahitaḥ saha lakṣmaṇena cāpaṃ gṛhāṇa sadṛśaṃ kṣaṇamastu yuddham //
             <span class="ref">MSS_7738</span></p>
         
         <p id="MSS_7739">
            eko bhāvaḥ sadā śasto yatīnāṃ bhāvitātmanām /<br />
            śrīlubdhānāṃ na lokānāṃ viśeṣeṇa mahībhujām //
             <span class="ref">MSS_7739</span></p>
         
         <p id="MSS_7740">
            eko'bhūt pulināt tatastu nalināccānyo'pi nākorabhūt prācyāste traya eva divyakavayo
            dīvyantu devyā girā /<br />
            arvāñco yadi gadyapadyaracanācāturyavāguddhatās tān sarvānatiśayya khelatitarāṃ śākallamallaḥ
            kaviḥ //
             <span class="ref">MSS_7740</span></p>
         
         <p id="MSS_7741">
            eko'bhūnnalināt tataśca pulinād valmīkataścāparas te sarve kavayo bhavanti guravas
            tebhyo namaskurmahe /<br />
            arvāñco yadi gadyapadyaracanaiś cetaś camatkurvate teṣāṃ mūrdhni dadāmi vāmacaraṇaṃ
            karṇāṭarājapriyā //
             <span class="ref">MSS_7741</span></p>
         
         <p id="MSS_7742">
            eko bhekaḥ paramamuditaḥ prāpya goṣpādanīraṃ ko me ko me raṭati satataṃ sparddhayā
            vākyamuccaiḥ /<br />
            gaṅgādīnāṃ sakalasaritāṃ prāpya toyaṃ samudraḥ kiṃcid garvaṃ na vahati mahān prāyaśo
            bhūri ratnaiḥ //
             <span class="ref">MSS_7742</span></p>
         
         <p id="MSS_7743">
            eko me śāśvatātmā sukhamasukhabhujo jñānadṛṣṭisvabhāvo nānyat kiṃcinnijaṃ me tanudhanakaraṇabhrātṛbhāryāsukhādi
            /<br />
            karmodbhūtaṃ samastaṃ capalamasukhadaṃ tatra moho mudhā me paryālocyeti jīva svahitamavitathaṃ
            muktimārgaṃ śraya tvam //
             <span class="ref">MSS_7743</span></p>
         
         <p id="MSS_7744">
            eko'mbudhirjagati jīvati yena tāni tāvanti hanta salilāni samuccitāni /<br />
            yebhyaḥ kathaṃcidapi kiṃcidamī payodāḥ pītvā cirāya dharaṇīmapi tarpayanti //
             <span class="ref">MSS_7744</span></p>
         
         <p id="MSS_7745">
            eko raviratitejā atiśūraḥ kesarī vane vāsī /<br />
            ativipulaṃ khaṃ śūnyaṃ hyatigambhīro'mbudhiḥ kṣāraḥ //
             <span class="ref">MSS_7745</span></p>
         
         <p id="MSS_7746">
            eko rasaḥ karuṇa eva nimitta bhedād bhinnaḥ pṛthak pṛthagivāśrayate vivartān /<br />
            āvartabudbudataraṅgamayān vikārān ambho yathā salilameva hi tat samastam //
             <span class="ref">MSS_7746</span></p>
         
         <p id="MSS_7747">
            eko rāgiṣu rājate priyatamādehārdhahārī haro nīrāgeṣu jino vimuktalalanāsaṅgo na yasmāt
            paraḥ /<br />
            durvārasmarabāṇapannagaviṣavyāsaṅgamugdho janaḥ śeṣaḥ kāmaviḍambito hi viṣayān bhoktuṃ
            na moktuṃ kṣamaḥ //
             <span class="ref">MSS_7747</span></p>
         
         <p id="MSS_7748">
            eko'rthaṃ vimṛśedeko dharme prakurute manaḥ /<br />
            ekaḥ kāryāṇi kurute tamāhur madhyamaṃ naram //
             <span class="ref">MSS_7748</span></p>
         
         <p id="MSS_7749">
            eko lalāṭe dvau mūrdhni dvau dvau pārśvopapārśvayoḥ /<br />
            dvau ca vakṣasi vijñeyau prayāṇe caika eva tu //
             <span class="ref">MSS_7749</span></p>
         
         <p id="MSS_7750">
            eko lobho mahāgrāho lobhāt pāpaṃ pravartate /<br />
            tataḥ pāpādadharmāptis tato duḥkhaṃ pravartate //
             <span class="ref">MSS_7750</span></p>
         
         <p id="MSS_7751">
            eko vittavataḥ sūnuḥ pitṛhīnaḥ suyauvane /<br />
            mugdhe bhūbhuji kāyasthaḥ kāmispardhī vaṇiksutaḥ //
             <span class="ref">MSS_7751</span></p>
         
         <p id="MSS_7752">
            nityāturāmātyavaidyaprasiddhasya guroḥ sutaḥ /<br />
            ... ... pracchannakāmo jaṭādharaḥ //
             <span class="ref">MSS_7752</span></p>
         
         <p id="MSS_7753">
            napuṃsakapravādasya praśamārthī phalāśanaḥ /<br />
            matto dhūrtasahāyaśca rājasūnurniraṅkuśaḥ //
             <span class="ref">MSS_7753</span></p>
         
         <p id="MSS_7754">
            grāmyo dhātṛdvijasutaḥ prāptalābhaśca gāyanaḥ /<br />
            sadyaḥ sārthapatiḥ prāptaḥ śrīmān daivaparāyaṇaḥ //
             <span class="ref">MSS_7754</span></p>
         
         <p id="MSS_7755">
            gatānugatiko mūrkhaḥ śāstronmādaśca paṇḍitaḥ /<br />
            nityakṣībaśca veśyānāṃ jaṅgamāḥ kalpapādapāḥ //
             <span class="ref">MSS_7755</span></p>
         
         <p id="MSS_7756">
            eko viśvasatāṃ harāmyapaghṛṇaḥ prāṇānahaṃ prāṇinām ityevaṃ paricintya mātmamanasi
            vyādhānutāpaṃ kṛthāḥ /<br />
            bhūpānāṃ bhavaneṣu kiṃ ca vimalakṣetreṣu gūḍhāśayāḥ sādhūnāmarayo vasanti kati na
            tvattulyakakṣā narāḥ //
             <span class="ref">MSS_7756</span></p>
         
         <p id="MSS_7757">
            eko vaiśyaśca dvau śūdrau brāhmaṇāstraya eva ca /<br />
            vidyopajīvinaḥ pañca na gaccheyuḥ samaṃ svayam //<br />
            eko vaiśyo dvau ca śūdrau kṣatriyāḥ sapta pañca vā /<br />
            nava nāryo na gaccheyuḥ na gacched brāhmaṇatrayam //
             <span class="ref">MSS_7757</span></p>
         
         <p id="MSS_7758">
            eko'hamasahāyo'haṃ kṛśo'hamaparicchadaḥ /<br />
            svapne'pyevaṃvidhā cintā mṛgendrasya na jāyate //
             <span class="ref">MSS_7758</span></p>
         
         <p id="MSS_7759">
            eko'hamasmīti ca manyase tvaṃ na hṛcchayaṃ vetsi muniṃ purāṇam /<br />
            yo veditā karmaṇaḥ pāpakasya yasyāntike tvaṃ vṛjinaṃ karoṣi //
             <span class="ref">MSS_7759</span></p>
         
         <p id="MSS_7760">
            eko'hamasmītyātmānaṃ yat tvaṃ kalyāṇa manyase /<br />
            nityaṃ sthitas te hṛdyeṣa puṇyapāpekṣitā muniḥ //
             <span class="ref">MSS_7760</span></p>
         
         <p id="MSS_7761">
            eko haraḥ priyādhara- guṇavedī diviṣado'pare mūḍhāḥ /<br />
            viṣamamṛtaṃ vā samamiti yaḥ paśyan garalameva papau //
             <span class="ref">MSS_7761</span></p>
         
         <p id="MSS_7762">
            eko hi kurute pāpaṃ kālapāśavaśaṃ gataḥ /<br />
            nīcenātmāpacāreṇa kulaṃ tena vinaśyati //
             <span class="ref">MSS_7762</span></p>
         
         <p id="MSS_7763">
            eko hi khañjanavaro nalinīdalastho dṛṣṭaḥ karoti caturaṅgabalādhipatyam /<br />
            kiṃ me kariṣyati bhavadvadanāravinde jānāmi no nayanakhañjanayugmametat //
             <span class="ref">MSS_7763</span></p>
         
         <p id="MSS_7764">
            eko hi doṣo guṇasaṃnipāte nimajjatītyetadayuktamuktam /<br />
            rūpādikān sarvaguṇān nihanti kiṃ maurkhyamekaṃ na śarīrabhājām //
             <span class="ref">MSS_7764</span></p>
         
         <p id="MSS_7765">
            eko hi doṣo guṇasaṃnipāte nimajjatīndoḥ kiraṇeṣvivāṅkaḥ /<br />
            kenāpi nūnaṃ kavinā ca dṛṣṭaṃ dāridryamekaṃ guṇarāśināśi //
             <span class="ref">MSS_7765</span></p>
         
         <p id="MSS_7766">
            eko hyamātyo medhāvī śūro dānto vicakṣaṇaḥ /<br />
            rājānaṃ rājaputraṃ vā prāpayen mahatīṃ śriyam //
             <span class="ref">MSS_7766</span></p>
         
         <p id="MSS_7767">
            eṇaḥ krīḍati śūkaraśca khanati dvīpī ca garvāyate kroṣṭā krandati valgate ca śaśako
            vegād rururdhāvati /<br />
            niḥśaṅkaḥ karipotakastarulatāmunmoṭate līlayā haṃho siṃha vinā tvayādya vipine kīdṛgdaśā
            vartate //
             <span class="ref">MSS_7767</span></p>
         
         <p id="MSS_7768">
            eṇaśreṇiḥ śaśakanikaraḥ śallakīnāṃ kadambaṃ kolavyūhaḥ spṛśati sukhitāṃ yatra tatrāpi
            kuñje /<br />
            ko nāmāsmin bata hatavane pādapastādṛguccair yasya cchāyāmayamadhivasatyuṣṇarugṇo
            gajendraḥ //
             <span class="ref">MSS_7768</span></p>
         
         <p id="MSS_7769">
            eṇākṣīspṛhayālutā na kathamapyāste vivekodayān nityaṃ pracyutiśaṅkayā kṣaṇamapi svarge
            na modāmahe /<br />
            apyanyeṣu vināśivastuviṣayābhogeṣu tṛṣṇā na me svarṇadyāḥ puline paraṃ haripadadhyānaṃ
            samīhāmahe //
             <span class="ref">MSS_7769</span></p>
         
         <p id="MSS_7770">
            eṇādyāḥ paśavaḥ kirātapariṣannaiṣā guṇagrāhiṇī saṃcāro'pi na nāgarasya viṣayocchinnaṃ
            munīnāṃ manaḥ /<br />
            dhūmenaiva sugandhinā pratipadaṃ dikcakramāmodayan āmūlaṃ paridahyate'gurutaruḥ kasmai
            kimācakṣmahe //
             <span class="ref">MSS_7770</span></p>
         
         <p id="MSS_7771">
            eṇīgaṇeṣu gurugarvanimīlitākṣaḥ kiṃ kṛṣṇasāra khalu khelasi kānane'smin /<br />
            sīmāmimāṃ kalaya bhinnakarīndrakumbha- muktāmayīṃ harivihāravasundharāyāḥ //
             <span class="ref">MSS_7771</span></p>
         
         <p id="MSS_7772">
            eṇīdṛśaḥ pāṇipuṭe niruddhā veṇī vireje śayanotthitāyāḥ /<br />
            sarojakośādiva niṣpatantī śreṇī ghanībhūya madhuvratānām //
             <span class="ref">MSS_7772</span></p>
         
         <p id="MSS_7773">
            eṇīdṛśaḥ śravaṇasīmni yadānayanti tenaiva tasya mahimā navacampakasya /<br />
            tvaṃ tatra no viharase yadi bhṛṅga tena naitasya kiṃcidapi tat tu tavaiva hāniḥ //
             <span class="ref">MSS_7773</span></p>
         
         <p id="MSS_7774">
            eṇīdṛśo vijayate veṇī pṛṣṭhāvalambinī /<br />
            kaśeva pañcabāṇasya yuvatarjanahetave //
             <span class="ref">MSS_7774</span></p>
         
         <p id="MSS_7775">
            eṇī yāti vilokya bālaśalabhān śaṣpāṅkurāditsayā chatrīkuḍmalakāni rakṣati cirādaṇḍabhramād
            kukkuṭī /<br />
            dhūtvā dhāvati kṛṣṇakīṭapaṭalaśreṇīṃ śikhaṇḍī śiro dūrādeva vanāntare viṣadharagrāsābhilāṣāturaḥ
            //
             <span class="ref">MSS_7775</span></p>
         
         <p id="MSS_7776">
            eṇīśābavilocanābhiralasaśroṇībharaprauḍhi bhir veṇībhūtarasakramābhirabhitaḥ śreṇīkṛtābhirvṛtaḥ
            /<br />
            pāṇī nāma vinodayan ratipatestūṇīśayaiḥ sāyakair vāṇīnāmapadaṃ paraṃ vrajajanakṣoṇīpatiḥ
            pātu naḥ //
             <span class="ref">MSS_7776</span></p>
         
         <p id="MSS_7777">
            eṇo gajaḥ pataṅgaśca bhṛṅgo mīnas tu pañcamaḥ /<br />
            śabdasparśarūpagandharasairete hatāḥ khalu //
             <span class="ref">MSS_7777</span></p>
         
         <p id="MSS_7778">
            etacca tapaso mūlaṃ tapaso mūlameva ca /<br />
            sarvadā kāmavijayaḥ saṃkalpavijayas tathā //
             <span class="ref">MSS_7778</span></p>
         
         <p id="MSS_7779">
            etac caturguṇaṃ tailaṃ tasmāc cāpi caturguṇam /<br />
            kāṃjikaṃ prakṣiped dhīmāṃs tatas tailaṃ vipācayet //
             <span class="ref">MSS_7779</span></p>
         
         <p id="MSS_7780">
            etacchāntavicitracatvarapathaṃ viśrāntavaitālika- ślāghāślokamaguñjimañjumurajaṃ vidhvastagītadhvani
            /<br />
            vyāvṛttādhyayanaṃ nivṛttasukavikrīḍāsamasyaṃ namad- vidvadvādapathaṃ kathaṃ puramidaṃ
            maunavrate vartate //
             <span class="ref">MSS_7780</span></p>
         
         <p id="MSS_7781">
            etacchāstrārthatattvaṃ tu mayākhyātaṃ tavānagha /<br />
            aviśvāso narendrāṇām aparaṃ guhyamucyate //
             <span class="ref">MSS_7781</span></p>
         
         <p id="MSS_7782">
            etaj jaḍājaḍavivecanametadeva kṣityāditattvapariśodhanakauśalaṃ ca /<br />
            jñānaṃ ca śaivamidamāgamakoṭilabhyaṃ māturyadaṅghriyugale nihito mayātmā //
             <span class="ref">MSS_7782</span></p>
         
         <p id="MSS_7783">
            etatkarālakaravālanikṛttakaṇṭha- nāloccaladbahulaphenilabudbudaughaiḥ /<br />
            sārdhaṃ ḍamaḍḍamaruḍāṃkṛtihūtabhūta- vargeṇa bhargagṛhiṇīṃ rudhirairdhinomi //
             <span class="ref">MSS_7783</span></p>
         
         <p id="MSS_7784">
            etat kavīndramukhacandramasaḥ kadācit kāvyābhidhānamamṛtaṃ yadi nāgaliṣyat /<br />
            saṃsāriṇāṃ vividhaduḥkhasahasrabhājāṃ cetovinodasadanaṃ kimihābhaviṣyat //
             <span class="ref">MSS_7784</span></p>
         
         <p id="MSS_7785">
            etat kāntamidaṃ kāntam ityāvasathatṛṣṇayā /<br />
            tasyā bhramati sarvāṅgaṃ manye mūḍha iva smaraḥ //
             <span class="ref">MSS_7785</span></p>
         
         <p id="MSS_7786">
            etat kāmaphalaṃ loke yad dvayorekacittatā /<br />
            anyacittakṛte kāme śavayoriva saṃgamaḥ //
             <span class="ref">MSS_7786</span></p>
         
         <p id="MSS_7787">
            etat kāryamamarāḥ saṃśrutaṃ me dhṛtiḥ śamaḥ satyadharmānuvṛttiḥ /<br />
            granthiṃ vinīya hṛdayasya sarvaṃ priyāpriye cātmavaśaṃ nayīta //<br />
            etat kiṃ nanu karṇabhūṣaṇamayaṃ hāraḥ sukāñcī navā baddhā kācidiyaṃ tvayādya tilakaḥ
            ślāghyaḥ priye kalpitaḥ /<br />
            pratyaṅgaṃ spṛśateti tatkṣaṇabhavadromāñcamālāñcitā tanvī mānamupekṣayaiva śanakairdhūrtena
            saṃmocitā //
             <span class="ref">MSS_7787</span></p>
         
         <p id="MSS_7788">
            etat kiṃ praṇayinyapi praṇayinī yan māninī jāyate manye mānavidhau bhaviṣyati sukhaṃ
            kiṃcid viśiṣṭaṃ rasāt /<br />
            vāñchā tasya sukhasya me'pi hṛdaye jāgarti nityaṃ paraṃ svapne'pyeṣa na me'parādhyati
            patiḥ kupyāmi tasmai katham //
             <span class="ref">MSS_7788</span></p>
         
         <p id="MSS_7789">
            etat kiṃ śrutasadṛśaṃ tvadvratayogyaṃ kulānurūpaṃ vā /<br />
            kṛtavānasi yat sumate paribhūtaguṇodayaṃ karma //
             <span class="ref">MSS_7789</span></p>
         
         <p id="MSS_7790">
            etatkīrtivivartadhautanikhilatrailokyanirvāsitair viśrāntiḥ kalitā kathāsu jagatāṃ
            śyāmaiḥ samagrairapi /<br />
            jajñe kīrtimayādaho bhayabharairasmādakīrteḥ punaḥ sā yannāsya kathāpathe'pi malinacchāyā
            babandha sthitim //
             <span class="ref">MSS_7790</span></p>
         
         <p id="MSS_7791">
            etatkucaspardhitayā dhaṭasya khyātasya śāstreṣu nidarśanatvam /<br />
            tasmācca śilpān maṇikādikārī prasiddhanāmājani kumbhakāraḥ //
             <span class="ref">MSS_7791</span></p>
         
         <p id="MSS_7792">
            etat kṛtvā priyamanucitaprārthanāvartmano me sauhārdād vā vidhura iti vā mayyanukrośabuddhyā
            /<br />
            iṣṭān deśān vicara jalada prāvṛṣā saṃbhṛtaśrīr mā bhūdevaṃ kṣaṇamapi ca te vidyutā
            viprayogaḥ //
             <span class="ref">MSS_7792</span></p>
         
         <p id="MSS_7793">
            etat kokakuṭumbinījanamanaḥśalyaṃ cakorāṅganā- cañcūkoṭikapāṭayorghaṭitayorudghāṭinī
            kuñcikā /<br />
            dagdhasyāpi navāṅkuraḥ smaratarorārdrāgasāṃ preyasī- mānoddāmagajāṅkuśo vijayate mugdhaṃ
            sudhāṃśorvapuḥ //
             <span class="ref">MSS_7793</span></p>
         
         <p id="MSS_7794">
            etat tad durjayaṃ loke putradāramayaṃ viṣam /<br />
            jāyante ca mriyante ca yat pītvā mohitāḥ prajāḥ //
             <span class="ref">MSS_7794</span></p>
         
         <p id="MSS_7795">
            etat tad dhṛtarāṣṭravaktrasadṛśaṃ meghāndhakāraṃ nabho hṛṣṭo garjati cātidarpitabalo
            duryodhano vā śikhī /<br />
            akṣadyūtajito yudhiṣṭhira ivādhvānaṃ gataḥ kokilo haṃsāḥ saṃprati pāṇḍavā iva vanādajñātacaryāṃ
            gatāḥ //
             <span class="ref">MSS_7795</span></p>
         
         <p id="MSS_7796">
            etat tadvaktramatra kva tadadharamadhu kvāyatāste kaṭākṣāḥ kvālāpāḥ komalāste kva
            sa madanadhanurbhaṅguro bhrūvilāsaḥ /<br />
            itthaṃ khaṭvāṅgakoṭau prakaṭitadaśanaṃ mañjuguñjatsamīram rāgāndhānāmivoccairupahasitamaho
            mohajālaṃ kapālam //
             <span class="ref">MSS_7796</span></p>
         
         <p id="MSS_7797">
            etat tarkaya cakravākasudṛśāmāśvāsanādāyinaḥ prauḍhadhvāntapayodhimagnajagatīdattāvalambotsavāḥ
            /<br />
            dīptāṃśorvikasanti diṅmṛgadṛśāṃ kāśmīrapaṅkodaka- vyātyukṣīcaturāḥ saroruhavanaśrīkelikārāḥ
            karāḥ //
             <span class="ref">MSS_7797</span></p>
         
         <p id="MSS_7798">
            etat tarkaya cakravākahṛdayāśvāsāya tārāgaṇa- grāsāya sphuradindumaṇḍalaparīhāsāya
            bhāsāṃ nidhiḥ /<br />
            dikkāntākucakumbhakuṅkumarajonyāsāya paṅkeruho- llāsāya sphuṭavairikairavavanatrāsāya
            vidyotate //
             <span class="ref">MSS_7798</span></p>
         
         <p id="MSS_7799">
            etat tasya mukhāt kiyat kamalinīpatre kaṇaṃ vāriṇo yan muktāmaṇirityamaṃsta sa jaḍaḥ
            śṛṇvan yadasmādapi /<br />
            aṅgulyagralaghukriyāpravilayinyādīyamāne śanais kutroḍḍīya gato mametyanudinaṃ nidrāti
            nāntaḥśucā //
             <span class="ref">MSS_7799</span></p>
         
         <p id="MSS_7800">
            etat tu māṃ dahati yad gṛhamasmadīyaṃ kṣīṇārthamityatithayaḥ parivarjayanti /<br />
            saṃśuṣkasāndramadalekhamiva bhramantaḥ kālātyaye madhukarāḥ kariṇaḥ kapolam //
             <span class="ref">MSS_7800</span></p>
         
         <p id="MSS_7801">
            etat te bhrūlatodbhāsi pāṭalādharapallavam /<br />
            mukhaṃ nandanamudyānam ato'nyat kevalaṃ vanam //
             <span class="ref">MSS_7801</span></p>
         
         <p id="MSS_7802">
            etat te mukhamakṣatendulaḍahacchāyaṃ bhavallocanaṃ nīlendīvaranirviśeṣamadharaste
            bandhujīvāruṇaḥ /<br />
            bhrūvallistava kāmakārmukalatā līlāsahādhyāyinī na dhyāyantu kathaṃ nu deva kathaya
            tvāmekameṇīdṛśaḥ //
             <span class="ref">MSS_7802</span></p>
         
         <p id="MSS_7803">
            etat payodharayugaṃ patitaṃ nirīkṣya khedaṃ vṛthā vahasi kiṃ kamalāyatākṣi /<br />
            stabdho vivekarahito janatāpakārī hyatyunnataḥ prapatatīti kimatra citram //
             <span class="ref">MSS_7803</span></p>
         
         <p id="MSS_7804">
            etat puraḥ sphurati padmadṛśāṃ sahasram akṣidvayaṃ kathaya kutra niveśayāmi /<br />
            ityākalayya nayanāmburuhe nimīlya romāñcitena vapuṣā sthitamacyutena //
             <span class="ref">MSS_7804</span></p>
         
         <p id="MSS_7805">
            etat pūtanacakramakramakṛtagrāsārdhamuktairvṛkān utpuṣṇatparito nṛmāṃsavighasairādardaraṃ
            krandataḥ /<br />
            kharjūradrumadaghnajaṅghamasitatvaṅnaddhaviṣvaktata- snāyugranthighanāsthipañjarajaratkaṅkālamālokyate
            //
             <span class="ref">MSS_7805</span></p>
         
         <p id="MSS_7806">
            etat pracaṇḍi samudetyakalaṅkamūrti kalmāṣitāmbaratalaṃ grahacakravālam /<br />
            sūryendusaṃpuṭasamudgakavāṭakoṣa- viśleṣakīrṇanavaratnakalāpakānti //
             <span class="ref">MSS_7806</span></p>
         
         <p id="MSS_7807">
            etat sarvaṃ parijñāya vṛkṣāropaṃ samārabhet /<br />
            dharmārthakāmamokṣāṇāṃ drumebhyaḥ sādhanaṃ yataḥ //
             <span class="ref">MSS_7807</span></p>
         
         <p id="MSS_7808">
            etat sarvaṃ śṛṇuta vacanaṃ saṃgrahādatra sakhyaḥ prāṇānāṃ naḥ phalamavikalaṃ nūnameṣā
            sakhī vaḥ /<br />
            viśleṣe'smin pracalati bhṛśaṃ dīpikeva pravāte satyāmasyāṃ vayamatamasaḥ sarvathā
            rakṣatainām //
             <span class="ref">MSS_7808</span></p>
         
         <p id="MSS_7809">
            etat sarvamamātyādi rājā nayapuraḥsaraḥ /<br />
            nayatyunnatimudyukto vyasanī kṣayameva ca //
             <span class="ref">MSS_7809</span></p>
         
         <p id="MSS_7810">
            etadatra pathikaikajīvitaṃ paśya śuṣyatitarāṃ mahatsaraḥ /<br />
            re mudhāmbudhara ruddhasadgatir vardhitā kimiti ghaṭṭavāhinī //
             <span class="ref">MSS_7810</span></p>
         
         <p id="MSS_7811">
            etadanūpe vācyaṃ jāṅgalabhūmau ca pañcabhiḥ puruṣaiḥ /<br />
            etaireva nimittair marubhūmāvaṣṭabhiḥ kathayet //
             <span class="ref">MSS_7811</span></p>
         
         <p id="MSS_7812">
            etadarthaṃ śrute buddhiṃ karoti dveṣadūṣitaḥ /<br />
            yad vivādaiḥ kariṣyāmi mānamlāniṃ manīṣiṇām //
             <span class="ref">MSS_7812</span></p>
         
         <p id="MSS_7813">
            etadarthaṃ hi kurvanti rājāno dhanasaṃcayam /<br />
            rakṣayitvā tu cātmānaṃ yaddhanaṃ tad dvijātaye //
             <span class="ref">MSS_7813</span></p>
         
         <p id="MSS_7814">
            etadarthaṃ hi rājyāni praśāsati nareśvarāḥ /<br />
            yadeṣāṃ sarvakṛtyeṣu mano na pratihanyate //
             <span class="ref">MSS_7814</span></p>
         
         <p id="MSS_7815">
            etadarthe kulīnānāṃ nṛpāḥ kurvanti saṃgraham /<br />
            ādimadhyāvasāneṣu na te gacchanti vikriyām //
             <span class="ref">MSS_7815</span></p>
         
         <p id="MSS_7816">
            etaducchvasitapītamaindavaṃ soḍhumakṣamamiva prabhārasam /<br />
            muktaṣaṭpadavirāvamañjasā bhidyate kumudamā nibandhanāt //
             <span class="ref">MSS_7816</span></p>
         
         <p id="MSS_7817">
            etadeva kulīnatvam etadeva guṇārjanam /<br />
            yat sadaiva satāṃ satsu vinayāvanataṃ śiraḥ //
             <span class="ref">MSS_7817</span></p>
         
         <p id="MSS_7818">
            etadeva tu vijñeyaṃ svārthadharmavighātaje /<br />
            viṣayadhvaṃsaje śatror viṣayapratipīḍanam //
             <span class="ref">MSS_7818</span></p>
         
         <p id="MSS_7819">
            etadeva paraṃ śauryaṃ yat paraprāṇarakṣaṇam /<br />
            nahi prāṇaharaḥ śūraḥ śūraḥ prāṇaprado'rthinām //<br />
            etadeva mama puṇyamagaṇyaṃ yat kṛśodari dṛśoratithis tvam /<br />
            dūramastu madaghūrṇitatāraṃ śāradendumukhi vīkṣaṇamakṣṇoḥ //
             <span class="ref">MSS_7819</span></p>
         
         <p id="MSS_7820">
            etadeva mahaccitraṃ prāktanasyeha karmaṇaḥ /<br />
            yadanātmavatāmāyur yaccānatimatāṃ śriyaḥ //
             <span class="ref">MSS_7820</span></p>
         
         <p id="MSS_7821">
            etadeva hi pāṇḍityam iyameva bahujñatā /<br />
            ayameva paro lābho yat svalpād bhūrirakṣaṇam //
             <span class="ref">MSS_7821</span></p>
         
         <p id="MSS_7822">
            etadeva hi pāṇḍityaṃ eṣā caiva kulīnatā /<br />
            eṣa eva paro dharma āyādūnataro vyayaḥ //
             <span class="ref">MSS_7822</span></p>
         
         <p id="MSS_7824">
            etadevāyuṣaḥ sāraṃ nisargakṣaṇabhaṅginaḥ /<br />
            snigdharmugdhairvidagdhaiśca yadayantritamāsyate //<br />
            etadevārthasāmarthyaṃ pratyakṣeṇopalakṣyate /<br />
            putradārādisaṃbandhaḥ puṃsāṃ dhananibandhanaḥ //
             <span class="ref">MSS_7824</span></p>
         
         <p id="MSS_7825">
            etadevārthasāmarthyaṃ pratyakṣeṇopalakṣyate /<br />
            yat skandhabandhe jīvadbhiḥ śavaḥ śibikayohyate //
             <span class="ref">MSS_7825</span></p>
         
         <p id="MSS_7826">
            etadgandhagajas tṛṣāmbhasi bhṛśaṃ kaṇṭhāntamajjattanuḥ phenaiḥ pāṇḍuritaḥ svadikkarijayakrīḍāyaśaḥspardhibhiḥ
            /<br />
            dantadvandvajalānubimbanacaturdantaḥ karāmbhovami- vyājādabhramuvallabhena virahaṃ
            nirvāpayatyambudheḥ //
             <span class="ref">MSS_7826</span></p>
         
         <p id="MSS_7827">
            etaddattāsighātasravadasṛgasuhṛdvaṃśasārdrendhanait ad- doruddāmapratāpajvaladanalamiladbhūmadhūmabhramāya
            /<br />
            etaddigjaitrayātrāsamasamarabharaṃ paśyataḥ kasya nāsīd etannāsīravājivrajakhurajarajorājirājisthalīṣu
            //
             <span class="ref">MSS_7827</span></p>
         
         <p id="MSS_7828">
            etad dadhāti navayauvananartakasya kaśmīrajacchuritatālakayugmalakṣmīm /<br />
            madhye samucchvasitavṛtti manāgupānte labdhātmasīma kucakuḍmalayugmamasyāḥ //
             <span class="ref">MSS_7828</span></p>
         
         <p id="MSS_7829">
            etaddantibalairvilokya nikhilāmāliṅgitāṅgīṃ bhuvaṃ saṃgrāmāṅgaṇasīmni jaṅgamagiristomabhramādhāyibhiḥ
            /<br />
            pṛthvīndraḥ pṛthuretadugrasamaraprekṣopanamrāmara- śreṇīmadhyacaraḥ punaḥ kṣitidharakṣepāya
            dhatte dhiyam //
             <span class="ref">MSS_7829</span></p>
         
         <p id="MSS_7830">
            etad deva yaśaskaraṃ narapateryat taskare nigraho dīrghaṃ jīva yathāparādhamadhuraṃ
            daṇḍaṃ jagatyāvahan /<br />
            yenāyaṃ paripanthipārthivavadhūsindūracauras tvayā baddhaśca pratidaṇḍabhairavakarī
            kṣiptaśca kārāgṛhe //
             <span class="ref">MSS_7830</span></p>
         
         <p id="MSS_7831">
            etad dhanañjayo vācyo nityodyukto vṛkodaraḥ /<br />
            yadarthaṃ kṣatriyā sūte tasya kālo'yamāgataḥ //
             <span class="ref">MSS_7831</span></p>
         
         <p id="MSS_7832">
            etaddhi paramaṃ nāryāḥ kāryaṃ loke sanātanam /<br />
            prāṇānapi parityajya yad bhartṛhitamācaret //
             <span class="ref">MSS_7832</span></p>
         
         <p id="MSS_7833">
            etad babhrukacānukārikiraṇaṃ rājadruho'hnaḥ śiraś- chedābhaṃ viyataḥ pratīci nipatatyabdhau
            ravermaṇḍalam /<br />
            eṣāpi dyuramā priyānugamanaṃ proddāmakāṣṭhotthite saṃdhyāgnau vinidhāya tārakamiṣājjātāsthiśeṣasthitiḥ
            //
             <span class="ref">MSS_7833</span></p>
         
         <p id="MSS_7834">
            etad buddhimaśeṣāṇāṃ sattvamātanya yogavit /<br />
            parityajati samprāpya buddhisaukṣmyamanuttamam //
             <span class="ref">MSS_7834</span></p>
         
         <p id="MSS_7835">
            etadbhītārinārī giribilavigaladvāsarā niḥsarantī svakrīḍāhaṃsamohagrahilaśiśubhṛśaprārthi
            tonnidracandrā /<br />
            ākrandad bhūri yattannayanajalamilaccandrahaṃsānubimba- pratyāsattiprahṛṣyattanayavihasitairāśvasīn
            nyaśvasīcca //
             <span class="ref">MSS_7835</span></p>
         
         <p id="MSS_7836">
            etad bhīmaparākrameṇa racitaṃ saṃsārasāraṃ saraḥ pāthonāthakathāpahastanakalāvaicakṣaṇe
            dīkṣitam /<br />
            yanmāhātmyavilokanādbhutarasāddhūtāmbaraśrī śiraḥ- srastaṃ kuṇḍalamambubimbitaravivyājena
            vidyotate //
             <span class="ref">MSS_7836</span></p>
         
         <p id="MSS_7837">
            etadbhūṣaṇakauśalaṃ tava tanau paśyet tadā mādhavo rādhe tatsavidhe hi cetasicale
            ced dhairyamādhāsyati /<br />
            itthaṃ jalpati śilpakāriṇi jane tasyāḥ smarantyā hariṃ sadyaḥ svedasarid vyalampadamalaṃ
            patrāvalīmaṇḍalam //
             <span class="ref">MSS_7837</span></p>
         
         <p id="MSS_7838">
            etadyaśaḥkṣīradhipūragāhi patatyagādhe vacanaṃ kavīnām /<br />
            etadguṇānāṃ gaṇanāṅkapātaḥ pratyarthikīrtīḥ khaṭikāḥ kṣiṇoti //
             <span class="ref">MSS_7838</span></p>
         
         <p id="MSS_7839">
            etad rahasyaṃ paramam etacca paramaṃ padam /<br />
            eṣā gatirviraktānām eṣo'sau paramaḥ śivaḥ //
             <span class="ref">MSS_7839</span></p>
         
         <p id="MSS_7840">
            etad vidanto vidvāṃso brāhmaṇā brahmavādinaḥ /<br />
            na rājñaḥ pratigṛhṇanti pretya śreyo'bhikāṅkṣiṇaḥ //
             <span class="ref">MSS_7840</span></p>
         
         <p id="MSS_7841">
            etad vidvān maduditaṃ jñānavijñānanaipuṇam /<br />
            na nindati na ca stauti loke carati sūryavat //
             <span class="ref">MSS_7841</span></p>
         
         <p id="MSS_7842">
            etad vidhānamātiṣṭhed arogaḥ pṛthivīpatiḥ /<br />
            asvasthaḥ sarvametat tu bhṛtyeṣu viniyojayet //
             <span class="ref">MSS_7842</span></p>
         
         <p id="MSS_7843">
            etad vibhāti caramācalacūḍacumbi- hiṇḍīrapiṇḍaruciśītamarīcibimbam /<br />
            ujjvālitasya rajanīṃ madanānalasya dhūmaṃ dadhat prakaṭalāñchanakaitavena //
             <span class="ref">MSS_7843</span></p>
         
         <p id="MSS_7844">
            etad vyomavanīvarāhavalayaṃ viśvaikavīrasmara- skandhāvāramadāndhasindhurakulaṃ śyāmāvadhūkaiśikam
            /<br />
            cakṣuṣyāñjanavastu ghūkasadasāṃ viśliṣṭacakrāhvaya- stomāntargatadhūmaketanamahādhūmyā
            tamas tāryate //
             <span class="ref">MSS_7844</span></p>
         
         <p id="MSS_7845">
            etannarendravṛṣabha kṣapayā vrajantyā saṃropaṇārthamiva gopitamambujeṣu /<br />
            udghāṭayatyayamaśītakaraḥ karaughaiḥ padmākarāt timirabījamivālivṛndam //
             <span class="ref">MSS_7845</span></p>
         
         <p id="MSS_7846">
            etanmandavipakvatindukaphalaśyāmodarāpāṇḍara- prāntaṃ hanta pulindasundarakarasparśakṣamaṃ
            labhyate /<br />
            tat pallīpatiputri kuñjarakulaṃ kumbhābhayābhyarthanā- dīnaṃ tvāmanunāthate kucayugaṃ
            patrāvṛtaṃ mā kṛthāḥ //
             <span class="ref">MSS_7846</span></p>
         
         <p id="MSS_7847">
            etanmayamiva jātaṃ nipatitamasyāṃ mano nūnam /<br />
            nāyātyapi yadupāyāt kathamapi kāyāt kuraṅganayanāyāḥ //
             <span class="ref">MSS_7847</span></p>
         
         <p id="MSS_7848">
            etanmānini mānasaṃ surasaro nirlūnahemāmbujaṃ pārvatyā priyapūjanārthamamuto gaṅgāsarinnirgatā
            /<br />
            asmāc citraśikhaṇḍibhiśca parame parvaṇyupādīyate snānottīrṇavṛṣāṅkabhasmarajasāṃ
            saṅgāt pavitraṃ payaḥ //
             <span class="ref">MSS_7848</span></p>
         
         <p id="MSS_7849">
            etanmālavamaṇḍalaṃ vijayate saujanyaratnāṅkuraiḥ saṃpadvibhramadhāmabhiḥ kimaparaṃ
            śṛṅgārasārairjanaiḥ /<br />
            yatrāruhya vicitracitravalabhīrlīlāśilāsadmanāṃ nīyante jaladodayeṣu divasāḥ kāntāsakhaiḥ
            kāmibhiḥ //
             <span class="ref">MSS_7849</span></p>
         
         <p id="MSS_7850">
            etanmukhaṃ priyāyāḥ śaśinaṃ jitvā kapolayoḥ kāntyā /<br />
            tāpānuraktamadhunā kamalaṃ dhruvamīhate jetum //
             <span class="ref">MSS_7850</span></p>
         
         <p id="MSS_7851">
            etallocanamutpalabhramavaśāt padmabhramādānanaṃ bhrāntyā bimbaphalasya cājani dadhadvāmādharo
            vedhasā /<br />
            tasyāḥ satyamanaṅgavibhramabhuvaḥ pratyaṅgamāsaṅginī bhrāntirviśvasṛjo'pi yatra kiyatī
            tatrāsmadādermatiḥ //
             <span class="ref">MSS_7851</span></p>
         
         <p id="MSS_7852">
            etasmāj jaladherjalasya kaṇikāḥ kāścid gṛhītvā tataḥ pāthodāḥ paripūrayanti jagatīṃ
            ruddhāmbarā vāribhiḥ /<br />
            asmān mandarakūṭakoṭighaṭanābhītibhramattārakāṃ prāpyaikāṃ jalamānuṣīṃ tribhuvane
            śrīmānabhūdacyutaḥ //
             <span class="ref">MSS_7852</span></p>
         
         <p id="MSS_7853">
            etasmāt kathamindrajālamaparaṃ strīgarbhavāso'sthiraṃ retaḥ ścyotati mastamastakapadāvirbhūtanānāṅkuram
            /<br />
            paryāyeṇa śiśutvayauvanajarāveṣairaśeṣairvṛtaṃ paśyatyatti śṛṇoti jighrati muhurnidrāti
            jāgarti ca //
             <span class="ref">MSS_7853</span></p>
         
         <p id="MSS_7854">
            etasmāt paramānandāc śuddhacinmātrarūpiṇaḥ /<br />
            jīvaḥ saṃjāyate pūrvaṃ tasmāc cittaṃ tato jagat //
             <span class="ref">MSS_7854</span></p>
         
         <p id="MSS_7855">
            etasmāt sarasaścirāya calitaṃ cakreṇa cetasvatā nīrakṣīraparīkṣakeṇa sudhiyā haṃsena
            hā nirgatam /<br />
            niryātaṃ nibhṛtaṃ kaladhvanikṛtā kāraṇḍavena kvacit sārdhaṃ kena karotu sārasayuvā
            saṃbhāṣaṇaṃ savyathaḥ //
             <span class="ref">MSS_7855</span></p>
         
         <p id="MSS_7856">
            etasmādamṛtaṃ suraiḥ śatamakhenoccaiḥśravāḥ sadguṇaḥ kṛṣṇenādbhutavikramaikavasatirlakṣmīḥ
            samāsāditā /<br />
            ityādi pracurāḥ purātanakathāḥ sarvebhya eva śrutā asmābhistu na dṛṣṭamatra jaladhau
            miṣṭaṃ payo'pi kvacit //
             <span class="ref">MSS_7856</span></p>
         
         <p id="MSS_7857">
            etasmād viramendriyārthagahanādāyāsakādāśrayāc śreyomārgamaśeṣaduḥkhaśamanavyāpāradakṣaṃ
            kṣaṇāt /<br />
            śāntaṃ bhāvamupaihi saṃtyaja nijāṃ kallolalolāṃ gatiṃ mā bhūyo bhaja bhaṅgurāṃ bhavaratiṃ
            cetaḥ prasīdādhunā //
             <span class="ref">MSS_7857</span></p>
         
         <p id="MSS_7858">
            etasmān māṃ kuśalinamabhijñānadānād viditvā mā kaulīnādasitanayane mayyaviśvāsinī
            bhūḥ /<br />
            snehānāhuḥ kimapi virahe hrāsinas te hyabhogād iṣṭe vastunyupacitarasāḥ premarāśībhavanti
            //
             <span class="ref">MSS_7858</span></p>
         
         <p id="MSS_7859">
            etasmin kusume svabhāvamahati prāyo mahīyaḥ phalaṃ ramyaṃ svādu sugandhi śītalamalaṃ
            prāptavyamityāśayā /<br />
            śālmalyāḥ paripākakālakalanābodhena kīraḥ sthito yāvat tatpuṭasaṃdhinirgatapatattūlaṃ
            phalāt paśyati //
             <span class="ref">MSS_7859</span></p>
         
         <p id="MSS_7860">
            etasmin ghanacandanārdravapuṣo nidrākaṣāyekṣaṇā līlālolamṛdūllasadbhujalatāvyājṛmbhamāṇ
            ā muhuḥ /<br />
            nirgacchanti śanairahaḥpariṇatau mandā latāmandirāt svedāmbhaḥkaṇadanturastanataṭābhogāḥ
            kuraṅgīdṛśaḥ //
             <span class="ref">MSS_7860</span></p>
         
         <p id="MSS_7861">
            etasmin ghanabaddhasampadi vanotsaṅge navāptoṣmabhiḥ svacchandaṃ gamitaḥ sukhena katibhiḥ
            kālo na dantāvalaiḥ /<br />
            dhig jāto'si tadātra dagdhasamaye dantinyadā nodakaṃ no vṛkṣā na tṛṇāni kevalamayaṃ
            dāvānalaḥ krīḍati //
             <span class="ref">MSS_7861</span></p>
         
         <p id="MSS_7862">
            etasmin dākṣiṇāśānilacalitalatālīnamattālimāl ā- pakṣakṣobhāvadhūtacyutabahalarajohlādihṛdye
            vasante /<br />
            premasvedārdrabāhuślathavalayaraṇatprauḍhasīmantinīnāṃ mandaḥ kaṇṭhagraho'pi glapayati
            hṛdayaṃ kiṃ punarviprayogaḥ //
             <span class="ref">MSS_7862</span></p>
         
         <p id="MSS_7863">
            etasmin divasasya madhyasamaye vāto'pi caṇḍātapa- trāseneva na saṃcaratyahimagorbimbe
            lalāṭaṃtape /<br />
            kiṃ cānyatparitaptadhūliluṭhanaploṣāsahatvādiva cchāyā dūragatāpi bhūruhatale vyāvartya
            saṃlīyate //
             <span class="ref">MSS_7863</span></p>
         
         <p id="MSS_7864">
            etasminnadhikapayaḥśriyaṃ vahantyaḥ saṃkṣobhaṃ pavanabhuvā javena nītāḥ /<br />
            vālmīkerarahitarāmalakṣmaṇānāṃ sādharmyaṃ dadhati girāṃ mahāsarasyaḥ //
             <span class="ref">MSS_7864</span></p>
         
         <p id="MSS_7865">
            etasminnavadātakāntini kucadvandve kuraṅgīdṛśaḥ saṃkrāntapratibimbamaindavamidaṃ dvedhā
            vibhaktaṃ vapuḥ /<br />
            ānandottaralasya puṣpadhanuṣas tatkālanṛtyotsava- prāptiprodyatakāṃsyatālayugalaprāyaṃ
            samālokyate //
             <span class="ref">MSS_7865</span></p>
         
         <p id="MSS_7866">
            etasmin madakalamallikākṣapakṣa- vyādhūtasphuradurudaṇḍapuṇḍarīkāḥ /<br />
            bāṣpāmbhaḥparipatanodgamāntarāle dṛśyantāmavirahitaśriyo vibhāgāḥ //
             <span class="ref">MSS_7866</span></p>
         
         <p id="MSS_7867">
            etasmin madajarjarairupacite kambūravāḍambaraiḥ staimityaṃ manaso diśatyanibhṛtaṃ
            dhārārave mūrcchati /<br />
            utsaṅge kakubho nidhāya rasitairambhomucāṃ ghorayan manye mudritacandrasūryanayanaṃ
            vyomāpi nidrāyate //
             <span class="ref">MSS_7867</span></p>
         
         <p id="MSS_7868">
            etasmin marumaṇḍale paricalatkallolakolāhala- krīḍatkaṅkamapaṅkamaṅkavilasanniḥśaṅkamatsy
            avrajam /<br />
            kenedaṃ vikasatkuśeśayakuṭīkoṇakvaṇatṣaṭpadaṃ śreṇiprīṇitapānthamujjvalajalaṃ cakre
            viśālaṃ saraḥ //
             <span class="ref">MSS_7868</span></p>
         
         <p id="MSS_7869">
            etasmin mṛgayāṃ gate'pi dhanuṣā bāṇe samāropite'py ākarṇāntagate'pi muṣṭivigate'pyenāṅgalagne'pi
            ca /<br />
            na trastaṃ na palāyitaṃ na calitaṃ notkaṇṭhitaṃ notplutaṃ mṛgyā yad vaśinaṃ karoti
            dayitaṃ kāmo'yamityāśayā //
             <span class="ref">MSS_7869</span></p>
         
         <p id="MSS_7870">
            etasmin vanamārgabhūparisare saundaryamudrāṅkitaḥ prodyadbhiḥ phalapatrapuṣpanivahaiś
            cūtaḥ sa ekaḥ param /<br />
            yaṃ vīkṣya smitavaktramudgatamahāsaṃtoṣamullāsita- sphārotkaṇṭhamakuṇṭhitakramamamī
            dhāvanti pānthavrajāḥ //
             <span class="ref">MSS_7870</span></p>
         
         <p id="MSS_7871">
            etasmin vijane vane'tanutarucchannāvakāśe sukhaṃ tiṣṭhāmīti tava dviṣāmadhipatiryāvad
            vidhatte matim /<br />
            tāvat tatra nipātitaṃ bhuvi bhavannāmāṅkasellāhataṃ dṛṣṭvā kesariṇaḥ karaṅkamasamatrāso
            muhurmurcchati //
             <span class="ref">MSS_7871</span></p>
         
         <p id="MSS_7872">
            etasmin vipine mayā balavatā nājñāpitāḥ ke mṛgāḥ kasmai vā na phalaṃ vikīrṇamucitaṃ
            roṣasya toṣasya ca /<br />
            so'haṃ mūṣakamadya bandhanaguṇacchedārthamabhyarthaye nāsthāṃ so'pi karoti dagdhahṛdayaṃ
            dvedhā na kiṃ bhidyate //
             <span class="ref">MSS_7872</span></p>
         
         <p id="MSS_7873">
            etasmin vipule plavaṃgamakule jāto guṇairagraṇīr ekaḥ kvāpi kapiḥ sa ko'pi marutāṃ
            vandyo marunnandanaḥ /<br />
            keliprāṅgaṇavāpikāvadabhavad yasyāmbhasāṃ bhartari drākkallolavikārakalpitajagatkampe'pi
            jhampārasaḥ //
             <span class="ref">MSS_7873</span></p>
         
         <p id="MSS_7874">
            etasmin sarasi prasannapayasi prāṇatruṭattālunā kiṃkolāhalaḍambareṇa khalu re maṇḍūka
            mūkībhava /<br />
            unmīlannayanāvalīdalacalallakṣmīraṇannūpura- vyāhāraprativādinaḥ pratidinaṃ preṣanti
            haṃsasvanāḥ //
             <span class="ref">MSS_7874</span></p>
         
         <p id="MSS_7875">
            etasmin sahasā vasantasamaye prāṇeśa deśāntaraṃ gantuṃ tvaṃ yatase tathāpi na bhayaṃ
            tāpāt prapadye'dhunā /<br />
            yasmāt kairavasārasaurabhamuṣā sākaṃ sarovāyunā cāndrī dikṣu vijṛmbhate rajaniṣu svacchā
            mayūkhacchaṭā //
             <span class="ref">MSS_7875</span></p>
         
         <p id="MSS_7876">
            etasmin sutanu latāgṛhe'tiramyaṃ mālatyāḥ kusumamanācitaṃ pareṇa /<br />
            ityuktvā mṛdukarapallavaṃ gṛhītvā mugdhākṣīṃ rahasi nināya ko'pi dhūrtaḥ //
             <span class="ref">MSS_7876</span></p>
         
         <p id="MSS_7877">
            etasya kalāmekām amṛtamayūkhasya pārvatīramaṇaḥ /<br />
            varṇāvalimiva vahati pratimāsaṃ ghaṭyamānasya //
             <span class="ref">MSS_7877</span></p>
         
         <p id="MSS_7878">
            etasya jāṅgulika nārpaya mantradarpād āsye nijāṅgulimayaṃ khalu ko'pi sarpaḥ /<br />
            atraiva yasya viṣameṇa viṣeṇa dagdhās te tvādṛśā nirasavaḥ patitāḥ sahasram //
             <span class="ref">MSS_7878</span></p>
         
         <p id="MSS_7879">
            etasya rahasi vakṣasi sarasijapattreṇa tāḍitasyāpi /<br />
            dayitasya vīkṣya hasitaṃ priyasakhi hasitaṃ mamāpyāsīt //
             <span class="ref">MSS_7879</span></p>
         
         <p id="MSS_7880">
            etasya veśmani kalāvati hālikasya durddaivavaibhavavaśāt patitāsi tanvi /<br />
            tadvārikumbhavahanāya karīṣakṛtyai cāturyamarjaya vaśīkaraṇāya bhartuḥ //
             <span class="ref">MSS_7880</span></p>
         
         <p id="MSS_7881">
            etasya sāvanibhujaḥ kularājadhānī kāśī bhavottaraṇadharmatariḥ smarāreḥ /<br />
            yāmāgatā duritapūritacetaso'pi pāpaṃ nirasya cirajaṃ virajībhavanti //
             <span class="ref">MSS_7881</span></p>
         
         <p id="MSS_7882">
            etasyāṃ rativallabhakṣitipateḥ krīḍāsarasyāṃ śanaiḥ saṃśoṣaṃ nayatīha śaiśavavadhūs
            tāruṇyatigmadyutiḥ /<br />
            antaḥsthāpi yathā yathā kucataṭī dhatte'ntarāyadvayaṃ laulyaṃ hanti tathā tathāvidhajale
            dṛkpīnamīnāvaliḥ //
             <span class="ref">MSS_7882</span></p>
         
         <p id="MSS_7883">
            etasyāḥ karikumbhasaṃnibhakucaprāgbhārapṛṣṭhe luṭhad- guñjāgarbhagajendramauktikasaraśreṇīmanohāriṇi
            /<br />
            dūrādetya taraṅga eṣa patito vegād vilīnaḥ kathaṃ ko vānyo'pi vilīyate na sarasaḥ
            sīmantinīsaṃgame //
             <span class="ref">MSS_7883</span></p>
         
         <p id="MSS_7884">
            etasyāḥ stanapadmakorakayugaṃ yasyānanendoḥ sita- jyotsnābhirna bhajatyado mṛgadṛśaḥ
            śaṅke vikāsaṃ punaḥ /<br />
            tasmiṃl locanapaṅkajaṃ vikasitaṃ bhrūbhṛṅgasaṃsevitaṃ svānte saṃśayamātanoti sutarāmetan
            mamaivāsakṛt //
             <span class="ref">MSS_7884</span></p>
         
         <p id="MSS_7885">
            etasyāḥ stanabhārabhaṅguramuraḥ kīrṇā nitambasthalī madhyaṃ majjati nābhigartapatitaṃ
            nābhyañcalaṃ cumbati /<br />
            dhairyaṃ dhehi manaḥkuraṅga purato romāvalī vāgurā etad bhrāntigatāgatavyasaninaḥ
            kiṃ vā vidheyaṃ vidhe //
             <span class="ref">MSS_7885</span></p>
         
         <p id="MSS_7886">
            etasyā virahajvaraḥ karatalasparśaiḥ parīkṣyo na yaḥ snigdhenāpi janena dāhabhayataḥ
            prasthaṃpacaḥ pāthasām /<br />
            niḥśaktīkṛtacandanauṣadhividhāvasmiṃś camatkāriṇo lājasphoṭamamī sphuṭanti maṇayo
            viśve'pi hārasrajām //
             <span class="ref">MSS_7886</span></p>
         
         <p id="MSS_7887">
            etasyonnatasarvakarmakṛtinas trailokyacūḍāmaṇeḥ śaṃbhubrahmapuraṃdaraprabhṛtayaḥ stutyai
            na śaktā yadi /<br />
            devaḥ pannaganāyako bhagavatī vāṇī svayaṃ cej jaḍā saindaryasya nirūpaṇe vada kathaṃ
            śakto bhaven mānavaḥ //
             <span class="ref">MSS_7887</span></p>
         
         <p id="MSS_7888">
            etāṃ navāmbudharakāntimudīkṣya veṇīm eṇīdṛśo yadi vadanti vadantu nāma /<br />
            brūmo vayaṃ mukhasudhāṃśusudhābhilāṣād abhyāgatāṃ bhujaginīṃ maṇimudvahantīm //
             <span class="ref">MSS_7888</span></p>
         
         <p id="MSS_7889">
            etāṃ paśya puraḥsthalīmiha kila krīḍākirāto haraḥ kodaṇḍena kirīṭinā sarabhasaṃ cūḍāntare
            tāḍitaḥ /<br />
            ityākarṇya kathādbhutaṃ himanidhāvadrau subhadrāpater mandaṃ mandamakāri yena nijayordordaṇḍayormaṇḍanam
            //
             <span class="ref">MSS_7889</span></p>
         
         <p id="MSS_7890">
            etāṃ vilokaya tanūdari tāmraparṇīm ambhonidhau vivṛtaśuktipuṭoddhṛtāni /<br />
            yasyāḥ payāṃsi pariṇāhiṣu hāramūrtyā vāmabhruvāṃ pariṇamanti payodhareṣu //
             <span class="ref">MSS_7890</span></p>
         
         <p id="MSS_7891">
            etāṃś chinadmi yadi tanmama jīvitena śaṇḍhasya kiṃ nu yadi santvatha gopateḥ kim /<br />
            āse prasārya yadi tajjanatā hasanti bhārairguṇaiśca vṛṣaṇaiśca halā śramo me //
             <span class="ref">MSS_7891</span></p>
         
         <p id="MSS_7892">
            etāṃs te bhramaraughanīlakuṭilān badhnāmi kiṃ kuntalān kiṃ nyasyāmi madhūkapāṇḍumadhure
            gaṇḍe'tra patrāvalīm /<br />
            kiṃ cāsmin vyapanīya bandhanamidaṃ paṅkeruhāṇāṃ dalat- koṣaśrīmuṣi sarvacittahariṇasyāropayāmi
            stane //
             <span class="ref">MSS_7892</span></p>
         
         <p id="MSS_7893">
            etāḥ karotpīḍitavāridhārā darpāt sakhībhirvadaneṣu siktāḥ /<br />
            vakretarāgrairalakais taruṇyaś cūrṇāruṇān vārilavān vamanti //
             <span class="ref">MSS_7893</span></p>
         
         <p id="MSS_7894">
            udbandhakeśaścyutapattralekho viśleṣimuktāphalapattraveṣṭaḥ /<br />
            manojña eva pramadāmukhānām ambhovihārākulito'pi veṣaḥ //
             <span class="ref">MSS_7894</span></p>
         
         <p id="MSS_7895">
            etāḥ kānapi maṇḍayanti puruṣān nānāvidhairbhūṣaṇair etāḥ kānapi vañcayanti ca janān
            mithyāvacobhiḥ punaḥ /<br />
            etā vai ramayanti kānapi varān bhāvairmanojotkaṭaiḥ svānta bhrānta karoṣi kiṃ bata
            mudhā nārīṣu hārdaṃ hi tat //
             <span class="ref">MSS_7895</span></p>
         
         <p id="MSS_7896">
            etāḥ paṅkilakūlarūḍhanaladastambakvaṇatkambavaḥ krīḍatkarkaṭacakravālavidalajjambālatoyāvilāḥ
            /<br />
            hṛllekhaṃ janayantyanūpasaritāmuttuṇḍagaṇḍūpado- tkīrṇaklinnamṛdo nadasthapuṭitaprāntās
            taṭībhūmayaḥ //
             <span class="ref">MSS_7896</span></p>
         
         <p id="MSS_7897">
            etāḥ praphullakamalotpalavaktranetrā gopāṅganāḥ kanakacampakapuṣpagaurāḥ /<br />
            nānāvirāgavasanā madhurapralāpāḥ krīḍanti vanyakusumākulakeśahastāḥ //
             <span class="ref">MSS_7897</span></p>
         
         <p id="MSS_7898">
            etāḥ śārdūlahelādalitamṛgakulavyaktaraktābhiṣikta- kṣmāpīṭhāsvādalubdhasphuṭatarakalahasphāraph
            eraṇḍacaṇḍāḥ /<br />
            vellannirmokavallīvalayanigaḍitānokahakroḍanīḍa- krīḍanniḥśūkaghūkavyatikaramukharā
            bhūmayo bhīṣayanti //
             <span class="ref">MSS_7898</span></p>
         
         <p id="MSS_7899">
            etāḥ saṃprati garbhagauravabharād rājño'varodhāṅganāḥ kāntāreṣu palāyituṃ bata kathaṃ
            padbhyāṃ bhaveyuḥ kṣamāḥ /<br />
            itthaṃ cetasi saṃvibhāvya sadayaṃ vaikuṇṭhakaṇṭhīrava tvannādāvalibhiḥ sakhībhiriva
            kiṃ tadgarbhapātaḥ kṛtaḥ //
             <span class="ref">MSS_7899</span></p>
         
         <p id="MSS_7900">
            etāḥ satyavihīnā dhanalavalīnāḥ sukhakṣaṇādhīnāḥ /<br />
            veśyā viśanti hṛdayaṃ mukhamadhurā nirvicārāṇām //
             <span class="ref">MSS_7900</span></p>
         
         <p id="MSS_7901">
            etāḥ sutanu mukhaṃ te sakhyaḥ paśyanti hemakūṭagatāḥ /<br />
            pratyāgataprasādaṃ candramivopaplavān muktam //
             <span class="ref">MSS_7901</span></p>
         
         <p id="MSS_7902">
            etāḥsthānaparigraheṇa śivayoratyantakāntaśriyaḥ prāleyācalamekhalāvanabhuvaḥ puṣṇanti
            netrotsavam /<br />
            vyāvalgadbalavairivāraṇavarapratyagradantāhati- śvabhraprasravadabhrasindhusavanaprasnigdhadevadrumāḥ
            //
             <span class="ref">MSS_7902</span></p>
         
         <p id="MSS_7903">
            etāḥ svārthaparā nāryaḥ kevalaṃ svasukhe ratāḥ /<br />
            na tāsāṃ vallabho yasmāt svasuto'pi sukhaṃ vinā //
             <span class="ref">MSS_7903</span></p>
         
         <p id="MSS_7904">
            etā guruśroṇipayodharatvād ātmānamudvoḍhumaśaknuvatyaḥ /<br />
            gāḍhāṅgadairbāhubhirapsu bālāḥ kleśottaraṃ rāgavaśāt plavante //
             <span class="ref">MSS_7904</span></p>
         
         <p id="MSS_7905">
            etādṛśe kaliyuge'pi śateṣu kaścij jātādaro jagati yaḥ śrutimārga eva /<br />
            yat kiṃcidācaratu pātramasau stutīnāṃ ślāghyaṃ mitāpamapi kiṃ na marau saraścet //
             <span class="ref">MSS_7905</span></p>
         
         <p id="MSS_7906">
            etāni kratupṛṣṭhavediviluṭhadviprāṇi vātapramī- cchannopāntatarūṇi paśya dadhate puṇyāśramāṇi
            śriyam /<br />
            yānyutkṣipya manaḥ parāñcati paraṃ nārāyaṇārādhana- śraddhāmoditamekadaiva dhanikadvāre
            ca dāreṣu ca //
             <span class="ref">MSS_7906</span></p>
         
         <p id="MSS_7907">
            etāni tāni navayauvanagarhitāni miṣṭānnapānaśayanāsanalālitāni /<br />
            hārārdhahāramaṇimaṇḍitabhūṣaṇāni bhūmau patanti viluṭhanti kalevarāṇi //
             <span class="ref">MSS_7907</span></p>
         
         <p id="MSS_7908">
            etāni tāni haranetraśikhiprabandha- dagdhasmaravraṇavināśarasāyanāni /<br />
            keṣāṃ na vismayakarāṇi nitambinīnāṃ viśvapriyāṇi nayanārdhavilokitāni //
             <span class="ref">MSS_7908</span></p>
         
         <p id="MSS_7909">
            etāni tānyāpatitāni kāle bhāgyakṣayān niṣphalamudyamāni /<br />
            turaṅgamasyeva raṇe nivṛtte nīrājanākautukamaṅgalāni //
             <span class="ref">MSS_7909</span></p>
         
         <p id="MSS_7910">
            etāni niḥsahatanorasamañjasāni śūnyaṃ manaḥ piśunayanti gatāgatāni /<br />
            ete ca tīrataravaḥ prathayanti tāpam ālambitojjhitapariglapitaiḥ pravālaiḥ //
             <span class="ref">MSS_7910</span></p>
         
         <p id="MSS_7911">
            etāni bāladhavala pravihāya kāmaṃ goṣṭhāṅgaṇe taralatarṇakaceṣṭitāni /<br />
            skandhaṃ nidhehi dhuri pūrvadhurīṇamukto netavyatāmupagato'sti tavaiṣa bhāraḥ //
             <span class="ref">MSS_7911</span></p>
         
         <p id="MSS_7912">
            etāni mama padyāni paṭhitvā yaḥ sabhāṃ gataḥ /<br />
            sa sadā pūjyate rājñā saddharmo nṛgaṇairiva //
             <span class="ref">MSS_7912</span></p>
         
         <p id="MSS_7913">
            etāni viṃśatipadāny ācariṣyati yo naraḥ /<br />
            sa jeṣyati ripūn sarvān kalyāṇaśca bhaviṣyati //
             <span class="ref">MSS_7913</span></p>
         
         <p id="MSS_7914">
            etā niṣiktarajatadravasaṃnikāśā dhārā javena patitā jaladodarebhyaḥ /<br />
            vidyut pradīpaśikhayā kṣaṇanaṣṭadṛṣṭāś chinnā ivāmbarapaṭasya daśāḥ patanti //
             <span class="ref">MSS_7914</span></p>
         
         <p id="MSS_7915">
            etāni sarvadā tasya na jāyante tataḥ param /<br />
            strīsaṅgaṃ varjayed yatnād binduṃ rakṣet prayatnataḥ /<br />
            āyuḥkṣayo bindunāśād asāmarthyaṃ ca jāyate //
             <span class="ref">MSS_7915</span></p>
         
         <p id="MSS_7916">
            etān guṇāṃs tāta mahānubhāvān eko guṇaḥ saṃśrayate prasahya /<br />
            rājā yadā satkurute manuṣyaṃ sarvān guṇāneṣa guṇo'tibhāti //
             <span class="ref">MSS_7916</span></p>
         
         <p id="MSS_7917">
            etānyanigṛhītāni vyāpādayitumapyalam /<br />
            avidheyā ivādāntā hayāḥ pathi kusārathim //
             <span class="ref">MSS_7917</span></p>
         
         <p id="MSS_7918">
            etānyavantīśvarapārijāta- jātāni tārāpatipāṇḍurāṇi /<br />
            saṃpratyahaṃ paśyata digvadhūnāṃ yaśaḥprasūnānyavataṃsayāmi //
             <span class="ref">MSS_7918</span></p>
         
         <p id="MSS_7919">
            etānyahāni kila cātakaśāvakena nītāni kaṇṭhakuharasthitajīvitena /<br />
            tasyārthino jalada pūraya vāñchitāni mā bhūt tvadekaśaraṇasya bata pramādaḥ //
             <span class="ref">MSS_7919</span></p>
         
         <p id="MSS_7920">
            etānyeva tu bandhāya sapta sūkṣmāṇi sarvadā /<br />
            bhūrādīnāṃ virāgo'tra saṃbhaved yastu muktaye //
             <span class="ref">MSS_7920</span></p>
         
         <p id="MSS_7921">
            etā yāḥ prekṣase lakṣmīś chattracāmaracañcalāḥ /<br />
            svapna eṣa mahābuddhe dināni trīṇi pañca ca //
             <span class="ref">MSS_7921</span></p>
         
         <p id="MSS_7922">
            etā rāvaṇajīmūtād bāṇadhārā viniḥsṛtāḥ /<br />
            vibhānti rāmamāsādya vāridhārā vaṣaṃ yathā //
             <span class="ref">MSS_7922</span></p>
         
         <p id="MSS_7923">
            etāvacchakyamasmābhir vaktuṃ tvaṃ guṇavāniti /<br />
            ratnākarasya ratnaughaparicchede tu ke vayam //
             <span class="ref">MSS_7923</span></p>
         
         <p id="MSS_7924">
            etāvaj janmasāphalyaṃ dehināmiha dehiṣu /<br />
            prāṇairarthairdhiyā vācā śreya evācaret sadā //
             <span class="ref">MSS_7924</span></p>
         
         <p id="MSS_7925">
            etāvaj janmasāphalyaṃ yadanāyattavṛttitā /<br />
            ye parādhīnatāṃ yātās te vai jīvanti ke mṛtāḥ //
             <span class="ref">MSS_7925</span></p>
         
         <p id="MSS_7926">
            etāvatā nanvanumeyaśobhi kāñcīguṇasthānamaninditāyāḥ /<br />
            āropitaṃ yad giriśena paścād ananyanārīkamanīyamaṅkam //
             <span class="ref">MSS_7926</span></p>
         
         <p id="MSS_7927">
            etāvataiva kāryeṇa manyadhvaṃ no kṛtārthatām /<br />
            kartavyānāṃ parā kāṣṭhā nedānīṃ vidyate khalu //
             <span class="ref">MSS_7927</span></p>
         
         <p id="MSS_7928">
            etāvat sarasi saroruhasya kṛtyaṃ bhittvāmbhaḥ sapadi bahirvinirgataṃ yat /<br />
            saurabhyaṃ vikasanamindirānivāsas tat sarvaṃ dinakarakṛtyamāmananti //
             <span class="ref">MSS_7928</span></p>
         
         <p id="MSS_7929">
            etāvadeva paryāptaṃ bhikṣorekāntaśāyinaḥ /<br />
            na tasya mriyate kaścin mriyate so'sya kasyacit //
             <span class="ref">MSS_7929</span></p>
         
         <p id="MSS_7930">
            etāvadeva hi phalaṃ paryāptaṃ jñānasattvayuktasya /<br />
            yadyāpatsu na muhyati nābhyudaye vismito bhavati //
             <span class="ref">MSS_7930</span></p>
         
         <p id="MSS_7931">
            etāvantaṃ samayamanayaḥ kesarotsaṅgaraṅgī hṛdbhṛṅgīnāṃ satatamaharas tvaṃ saraḥsaṃcareṣu
            /<br />
            daivādasmin madhupa nipatan kānane ketakīnām etāṃ dīnāmanubhava daśāṃ kīlitaḥ kaṇṭakeṣu
            //
             <span class="ref">MSS_7931</span></p>
         
         <p id="MSS_7932">
            etāvānavyayo dharmaḥ puṇyaślokairupāsitaḥ /<br />
            yo bhūtaśokaharṣābhyām ātmā śocati hṛṣyati //
             <span class="ref">MSS_7932</span></p>
         
         <p id="MSS_7933">
            etāvāneva puruṣaḥ kṛtaṃ yasmin na naśyati /<br />
            yāvacca kuryādanyo'sya kuryād bahuguṇaṃ tataḥ //
             <span class="ref">MSS_7933</span></p>
         
         <p id="MSS_7934">
            etāvāneva puruṣo yajjāyātmā prajeti ha /<br />
            viprāḥ prāhus tathā caitad yo bhartā sā smṛtāṅganā //
             <span class="ref">MSS_7934</span></p>
         
         <p id="MSS_7935">
            etāvāneva puruṣo yadamarṣī yadakṣamī /<br />
            kṣamavān niramarṣaśca naiva strī na punaḥ punaḥ //
             <span class="ref">MSS_7935</span></p>
         
         <p id="MSS_7936">
            etāś catuṣṭayakalā dvātriṃśat kramadhṛtāḥ samastā vā /<br />
            saṃsāravañcakānāṃ vidyā vidyāvatāmeva //
             <span class="ref">MSS_7936</span></p>
         
         <p id="MSS_7937">
            etāś candrodaye'sminnaviralamuśalotkṣepadolāyamāna- snigdhaśyāmāgrapīnastanakalasanamatkaṇṭhanālāgraramyāḥ
            /<br />
            udvelladbāhuvallīpracalitavalayaśreṇayaḥ pāmarāṇāṃ gehinyo dīrghagītidhvanijanitasukhās
            taṇḍulān kaṇḍayanti //
             <span class="ref">MSS_7937</span></p>
         
         <p id="MSS_7938">
            etāś caladvalayasaṃhatimekhalottha- jhaṃkāranūpuraravāhṛtarājahaṃsyaḥ /<br />
            kurvanti kasya na mano vivaśaṃ taruṇyo vitrastamugdhahariṇīsadṛśākṣipātaiḥ //
             <span class="ref">MSS_7938</span></p>
         
         <p id="MSS_7939">
            etāsu ketakilatāsu vikāsinīṣu saubhāgyamadbhutataraṃ bhavatī bibharti /<br />
            yatkaṇṭakairvyathitamātmavapurna jānaṃs tvāmeva sevitumupakramate dvirephaḥ //
             <span class="ref">MSS_7939</span></p>
         
         <p id="MSS_7940">
            etās tā divasāntabhāskaradṛśo dhāvanti paurāṅganāḥ skandhapraskhaladaṃśukāñcaladhṛtivyāsaṅgabaddhādarāḥ
            /<br />
            prātaryātakṛṣīvalāgamabhiyā protplutya vartmacchido haṭṭakrītapadārthamūlyakalanavyagrāṅguligranthayaḥ
            //
             <span class="ref">MSS_7940</span></p>
         
         <p id="MSS_7941">
            etās tā malayopakaṇṭhasaritāmeṇākṣi rodhobhuvaś cāpābhyāsaniketanaṃ bhagavataḥ preyo
            manojanmanaḥ /<br />
            yāsu śyāmaniśāsu pītatamaso muktāmayīś candrikāḥ pīyante vivṛtordhvacañcu vicalatkaṇṭhaṃ
            cakorāṅganāḥ //
             <span class="ref">MSS_7941</span></p>
         
         <p id="MSS_7942">
            etāstu nirghṛṇatvena nirdayatvena nityaśaḥ /<br />
            viśeṣāj jāḍyakṛtyena dūṣayanti kulatrayam //
             <span class="ref">MSS_7942</span></p>
         
         <p id="MSS_7943">
            etā hasanti ca rudanti ca kāryahetor viśvāsayanti ca paraṃ na ca viśvasanti /<br />
            tasmān nareṇa kulaśīlasamanvitena nāryaḥ śmaśānaghaṭikā iva varjanīyāḥ //
             <span class="ref">MSS_7943</span></p>
         
         <p id="MSS_7944">
            ete karburitātapās tata itaḥ saṃjāyamānāmbuda- cchedaiḥ saṃprati ketakīdalamiladdarbhātitheyodayāḥ
            /<br />
            grāmāntodgataśālibījayavasāśleṣaprahṛṣyanmano- govāhāyatagītigarbhitadiśo ramyāḥ sakhe
            vāsarāḥ //
             <span class="ref">MSS_7944</span></p>
         
         <p id="MSS_7945">
            ete kiṃ nanu satyameva taravaś cañcatprasūnotkarāḥ kiṃ vā kānanavāṭikeyamanaghāyasyāmamī
            kokilāḥ /<br />
            citraṃ kutra tirohitā marudharā sā yatra me pattanaṃ nānānirjharavaibhavaṃ kuta idaṃ
            sadyaḥ samunmīlitam //
             <span class="ref">MSS_7945</span></p>
         
         <p id="MSS_7946">
            ete kūrcakacāḥ sakaṅkaṇaraṇatkarṇāṭasīmantinī- hastākarṣaṇalālitāḥ pratidinaṃ prāptāḥ
            parāmunnatim /<br />
            te'mī saṃprati pāpināpitakarabhrāmyatkṣuraprānana- kṣuṇṇāḥ kṣoṇitale patanti paritaḥ
            kḷptāparādhā iva //
             <span class="ref">MSS_7946</span></p>
         
         <p id="MSS_7947">
            ete ketakadhūlidhūsararucaḥ śītadyuteraṃśavaḥ prāptāḥ saṃprati paścimasya jaladhestīraṃ
            jarājarjarāḥ /<br />
            apyete vikasatsaroruhavanīdṛkpātasaṃbhāvitāḥ prācīrāgamudīrayanti taraṇes tāruṇyabhājaḥ
            karāḥ //
             <span class="ref">MSS_7947</span></p>
         
         <p id="MSS_7948">
            ete ketakasūcisaurabhajuṣaḥ paurapragalbhāṅganā- vyālolālakavallarīvilulanavyājopabhuktānanāḥ
            /<br />
            kiṃconnidrakadambakuḍmalakuṭīdhūlīluṭhatṣaṭpada- vyūhavyāhṛtihāriṇo virahiṇaḥ karṣanti
            varṣānilāḥ //
             <span class="ref">MSS_7948</span></p>
         
         <p id="MSS_7949">
            ete'kṣṇorjanayanti kāmavirujaṃ sītāviyoge ghanā vātāḥ śīkariṇo'pi lakṣmaṇa dṛḍhaṃ
            saṃtāpayantyeva mām /<br />
            itthaṃ vṛddhaparaṃparāpariṇatairyasmin vacobhirmunīn adyāpyunmanayanti kānanaśukāḥ
            so'yaṃ girirmālyavān //
             <span class="ref">MSS_7949</span></p>
         
         <p id="MSS_7950">
            ete candraśilāsamuccayamayāś candrātapaprasphurat- sarvāṅgīṇapayaḥpravṛttasarito jhātkurvate
            parvatāḥ /<br />
            yeṣāmunmadajāgarūkaśikhini prasthe namerusthitāḥ śyāmā meghagabhīragadgadagiraḥ krandanti
            koyaṣṭayaḥ //
             <span class="ref">MSS_7950</span></p>
         
         <p id="MSS_7951">
            ete cāṃśakalāḥ puṃsaḥ kṛṣṇastu bhagavān svayam /<br />
            indrārivyākulaṃ lokaṃ mṛḍayanti yuge yuge //
             <span class="ref">MSS_7951</span></p>
         
         <p id="MSS_7952">
            ete cānye ca bahavaḥ prayogāḥ pāradārikāḥ /<br />
            deśe deśe pravartante rājabhiḥ saṃpravartitāḥ //<br />
            na tvevaitān prayuñjīta rājā lokahite rataḥ /<br />
            nigṛhītāriṣaḍvargas tathā vijayate mahīm //
             <span class="ref">MSS_7952</span></p>
         
         <p id="MSS_7954">
            ete cānye ca bahavo doṣāḥ prādurbhavantyuta /<br />
            nṛpatau mārdavopete harṣule ca yudhiṣṭhira //
             <span class="ref">MSS_7954</span></p>
         
         <p id="MSS_7955">
            ete cāpīndratulyāḥ kṣitipatitanayā bhīmasenārjunādyāḥ śūrāḥ satyapratijñā dinakararucayaḥ
            keśavenopagūḍhāḥ /<br />
            te dṛṣṭā pātrahastā jagati kṛpaṇavad bhaikṣacaryānuyātāḥ kaḥ śakto bhālapaṭṭe vidhikaralikhitāṃ
            karmarekhāṃ pramārṣṭum //
             <span class="ref">MSS_7955</span></p>
         
         <p id="MSS_7956">
            ete cūtamahīruho'pyaviralairdhūmāyitāḥ ṣaṭpadair ete prajvalitāḥ sphuṭatkisalayodbhedairaśokadrumāḥ
            /<br />
            ete kiṃśukaśākhino'pi malinairaṅgāritāḥ kuḍmalaiḥ kaṣṭaṃ viśramayāmi kutra nayane
            sarvatra vāmo vidhiḥ //
             <span class="ref">MSS_7956</span></p>
         
         <p id="MSS_7957">
            ete jīrṇakulāyajālajaṭilāḥ pāṃsūtkarākarṣiṇaḥ śākhākampavihastaduḥsthavihagānākampayantas
            tarūn /<br />
            helāndolitanartitojjhitahatavyāghaṭṭitonmūlita- protkṣiptabhramitaiḥ prapāpaṭalakaiḥ
            krīḍanti jhañjhānilāḥ //
             <span class="ref">MSS_7957</span></p>
         
         <p id="MSS_7958">
            ete te girikūṭasaṃghaṭaśilāsaṃghaṭṭaśīrṇāmbhasaḥ preṅkhaccāmaracārusīkarakaṇasmerā
            darīnirjharāḥ /<br />
            yatpāteṣu nikuñjakuñjaramukhabhraśyanmṛṇālāṅkura- grāsodgranthitaṭaṃ raṭanti paritaḥ
            kaṇṭhīravā bhairavam //
             <span class="ref">MSS_7958</span></p>
         
         <p id="MSS_7959">
            ete te divasā viyogiguravaḥ pūrollasatsindhavo vindhyaśyāmapayodanīlanabhaso nīpārjunāmodinaḥ
            /<br />
            āsannaprasavālasāṃ sahacarīmālokya nīḍārthinīṃ cañcuprāntakiliñjasaṃcayaparaḥ kāko'pi
            yeṣvākulaḥ //
             <span class="ref">MSS_7959</span></p>
         
         <p id="MSS_7960">
            ete te divasās ta eva taravas tāśca pragalbhastriyas tac caivāmravanaṃ sakokilarutaṃ
            seyaṃ sacandrā niśā /<br />
            vātaḥ so'pi ca dakṣiṇo dhṛtiharaḥ so'yaṃ vasantānilo hā tāruṇya vinā tvayādya sakalaṃ
            pālālabhārāyate //
             <span class="ref">MSS_7960</span></p>
         
         <p id="MSS_7961">
            ete te duratikramakramamiladdharmormimarmacchidaḥ kādambena rajobhareṇa kakubho rundhanti
            jañjhānilāḥ /<br />
            gāḍhārambhaniruddhanīradaghaṭāsaṃghaṭṭ anīlībhavad- vyomakroḍakaṭāhapātukapayoveṇīkaṇagrāhiṇaḥ
            //
             <span class="ref">MSS_7961</span></p>
         
         <p id="MSS_7962">
            ete te purato marusthalabhuvaḥ proccaṇḍadāvānala- jvālālīḍhakaṭhorasūrakiraṇapluṣṭacchadāḥ
            śākhinaḥ /<br />
            tānetānavadhīrya khinnavapuṣo duḥśīlajhañjhānila- krīḍābhirna payoda gantumucitaṃ
            velābhiṣiktadrumān //
             <span class="ref">MSS_7962</span></p>
         
         <p id="MSS_7963">
            ete te malayādrikandarajuṣastacchākhiśākhāvalī- līlātāṇḍavasaṃpradānaguravaścetobhuvo
            bāndhavāḥ /<br />
            cūtonmattamadhuvratapraṇayinīhuṅkārajhaṅkāriṇo hā kaṣṭaṃ prasaranti pānthayuvatījīvadruho
            vāyavaḥ //
             <span class="ref">MSS_7963</span></p>
         
         <p id="MSS_7964">
            ete tvadvadanānukārirucayo rākāsudhāṃśvādayo nītvā te smaraṇaṃ dahanti bata māmantaḥsphurantyās
            tava /<br />
            tvaṃ svāminyasi tajjahīhi jahi vā nedaṃ punaḥ sāṃprataṃ yatsvaspardhibhireva mardayasi
            māmetairjaghanyaiḥ priye //
             <span class="ref">MSS_7964</span></p>
         
         <p id="MSS_7965">
            ete daridraśiśavas tanujīrṇakanthāṃ skandhe nidhāya malināṃ pulakākulāṅgāḥ /<br />
            sūryasphuratkarakarambitabhittideśa- lābhāya śītasamaye kalimācaranti //
             <span class="ref">MSS_7965</span></p>
         
         <p id="MSS_7966">
            etena baddhabalinā saṃkocamavāpya vṛddhadehena /<br />
            yātaṃ hariṇeva mayā dvitrāṇi padāni kṛcchreṇa //
             <span class="ref">MSS_7966</span></p>
         
         <p id="MSS_7967">
            ete nartitamaulayo guṇagaṇaprastāvanābhirmaṇer jāyantāṃ vaṇijo vayaṃ tu kanaka tvatkīrtivaitālikāḥ
            /<br />
            te cāmlānamukhena hanta bhavatā dāhacchidā vedanām aṅgīkṛtya narendraśekharasukhāsīnāḥ
            kriyante yataḥ //
             <span class="ref">MSS_7967</span></p>
         
         <p id="MSS_7968">
            ete nīvāravaprāḥ pṛthukusumasamitpārvataḥ kandaro'yaṃ devīyaṃ jahnuputrī sikatilaśayitaḥ
            śāntaniḥśaṅkaraṅkaḥ /<br />
            kāntāre darbhadūrvācayaśucini vacaḥ smārtamāvartayanti brahmāṇo durvipākagrahagahanatayā
            yāminījāgarūkāḥ //
             <span class="ref">MSS_7968</span></p>
         
         <p id="MSS_7969">
            ete nūtanacūtakorakaghanagrāsātirekībhavat- kaṇṭhadhvānajuṣo haranti hṛdayaṃ madhyevanaṃ
            kokilāḥ /<br />
            yeṣāmakṣinibhena bhānti bhagavadbhūteśanetrānala- jvālājālakarālitāsamaśarāṅgārasphuliṅ
            gā ime //
             <span class="ref">MSS_7969</span></p>
         
         <p id="MSS_7970">
            etenotkṛttakaṇṭhapratisubhaṭanaṭārabdhanāṭyādbhutānāṃ kaṣṭaṃ draṣṭaiva nābhūd bhuvi
            samarasamālokilokāspade'pi /<br />
            aśvairasvairavegaiḥ kṛtakhurakhuralīmaṅkṣuvikṣudyamāna- kṣmāpṛṣṭhottiṣṭhadandhaṃkaraṇaraṇa
            dhurāreṇudhārāndhakārāt //
             <span class="ref">MSS_7970</span></p>
         
         <p id="MSS_7971">
            ete pañcadaśānarthā hyarthamūlā matā nṛṇām /<br />
            tasmādanarthamarthākhyaṃ śreyo'rthī dūratas tyajet //
             <span class="ref">MSS_7971</span></p>
         
         <p id="MSS_7972">
            bhidyante bhrātaro dārāḥ pitaraḥ suhṛdas tathā /<br />
            ekāsnigdhāḥ kākiṇinā sadyaḥ sarve'rayaḥ kṛtāḥ //
             <span class="ref">MSS_7972</span></p>
         
         <p id="MSS_7973">
            arthenālpīyasā hyete saṃrabdhā dīptamanyavaḥ /<br />
            tyajantyāśuspṛdho ghnanti sahasotsṛjya sauhṛdam //
             <span class="ref">MSS_7973</span></p>
         
         <p id="MSS_7974">
            ete pallipurandhrinirbharajalakrīḍāhṛtāmbhaḥkaṇa- kṣodakṣālitalagnapānthavanitāniḥśvāsatīvr
            ātapāḥ /<br />
            vānti svairavihārakuñjarakaracchidrodarāghūrṇana- prārabdhoccamṛdaṅganādamukharās
            tāpīnikuñjānilāḥ //
             <span class="ref">MSS_7974</span></p>
         
         <p id="MSS_7975">
            ete pallīparivṛḍhavadhūprauḍhakandarpakeli- kliśyatpīnastanaparisarasvedasaṃpadvipakṣāḥ
            /<br />
            vānti svairaṃ sarasi sarasi kroḍadaṃṣṭrāvimarda- truṭyadgundrāparimalaguṇagrāhiṇo
            gandhavāhāḥ //
             <span class="ref">MSS_7975</span></p>
         
         <p id="MSS_7976">
            ete pāṭīravāṭīnavaviṭapanaṭīlāsyaśik ṣātidakṣā dolākhelatpuraṃdhrīśramajalakaṇikājālapātiprat
            ānāḥ /<br />
            saurabhyādāpatadbhirmadhukarapaṭalaiḥ pṛṣṭhato'nuprayātāḥ kāmāgneḥ sphāradhāyyāḥ pathikakulavadhūbaddhavairāḥ
            samīrāḥ //
             <span class="ref">MSS_7976</span></p>
         
         <p id="MSS_7977">
            ete puraḥ surabhikomalahomadhūma- lekhānipītanavapallavaśoṇimānaḥ /<br />
            puṇyāśramāḥ śrutisamohitasāmagīti- sākūtaniścalakuraṅgakulāḥ sphuranti //
             <span class="ref">MSS_7977</span></p>
         
         <p id="MSS_7978">
            ete praśastataravo dantadhāvanakarmaṇi /<br />
            kaṇṭakikṣīravṛkṣotthadvādaśāṅgulam avraṇam //
             <span class="ref">MSS_7978</span></p>
         
         <p id="MSS_7979">
            ete bahuvidhāḥ śokā vilāparudite tathā /<br />
            varjanīyā hi dhīreṇa sarvāvasthāsu dhīmatā //
             <span class="ref">MSS_7979</span></p>
         
         <p id="MSS_7980">
            ete mekalakanyakāpraṇayinaḥ pātālamūlaspṛśaḥ saṃtrāsaṃ janayanti vindhyabhidurā vārāṃ
            pravāhāḥ puraḥ /<br />
            līlonmūlitanartitapratihatavyāvartitaprerita- tyaktasvīkṛtanihnutapracalitaproddhūtatīradrumāḥ
            //
             <span class="ref">MSS_7980</span></p>
         
         <p id="MSS_7981">
            ete lakṣmaṇa jānakīvirahiṇaṃ māṃ khedayantyambudā marmāṇīva ca ghaṭṭayantyalamamī
            krūrāḥ kadambānilāḥ /<br />
            itthaṃ vyāhṛtapūrvajanmaviraho yo rādhayā vīkṣitaḥ serṣyaṃ śaṅkitayā sa vaḥ sukhayatu
            svapnāyamāno hariḥ //
             <span class="ref">MSS_7981</span></p>
         
         <p id="MSS_7982">
            ete vayaṃ tanudhanāḥ kṛpaṇeyamurvī dīnāḥ śataṃ mṛdu ca vistarayanti vācaḥ /<br />
            tad bhrātaraḥ śakunipheravasārameyā ḍhaukadhvametadahaha sphuṭatu kṣaṇena //
             <span class="ref">MSS_7982</span></p>
         
         <p id="MSS_7983">
            ete vayamamī dārāḥ kanyeyaṃ kulajīvitam /<br />
            brūta yenātra vaḥ kāryam anāsthā bāhyavastuṣu //
             <span class="ref">MSS_7983</span></p>
         
         <p id="MSS_7984">
            ete vaśyakaropāyā durjane niṣphalāḥ smṛtāḥ /<br />
            tatsaṃnidhiṃ tyajet prājñaḥ śaktas taṃ daṇḍato jayet /<br />
            chalabhūtais tu tadrūpair upāyairebhireva vā //
             <span class="ref">MSS_7984</span></p>
         
         <p id="MSS_7985">
            ete vāmavilocanākucasakhaiḥ soḍhavyaśītārtayaḥ prāptāḥ paścimasaindhavasya marutaḥ
            premacchido vāsarāḥ /<br />
            yatrāpāsya purāṇapaṅkajamayaṃ devaḥ saśṛṅgārabhūr ādatte navakundakuḍmalaśikhānirmāṇamanyad
            dhanuḥ //
             <span class="ref">MSS_7985</span></p>
         
         <p id="MSS_7986">
            ete vārikaṇān kiranti puruṣān varṣanti nāmbhodharāḥ śailāḥ śādvalamudvamanti na vamantyete
            punarnāyakān /<br />
            trailokye taravaḥ phalāni suvate naivārabhante janān dhātaḥ kātaramālapāmi kulaṭāhetos
            tvayā kiṃ kṛtam //
             <span class="ref">MSS_7986</span></p>
         
         <p id="MSS_7987">
            ete vaiyākaraṇapaśavaḥ svīyamāyurvṛthaiva prājñaṃmanyāḥ śravaṇakaṭubhiḥ śabdajālaiḥ
            kṣipanti /<br />
            śaśvatkāntādharamadhuratāvarṇanaṃ kurvatāṃ nas tvāśīrvādairiha sahṛdayāḥ pratyahaṃ
            vardhayante //
             <span class="ref">MSS_7987</span></p>
         
         <p id="MSS_7988">
            ete vyomani śoṣayanti hariṇatrāsāc ciraṃ cīvare saṃdhyākarmavidhau kamaṇḍalumime paśyanti
            riktaṃ bhṛtam /<br />
            bhikṣante ca phalānyamī karapuṭīpātreṇa cānokahān eṣāmarghavidhau ca saṃnidhigatāḥ
            puṣpyantyakāṇḍe latāḥ //
             <span class="ref">MSS_7988</span></p>
         
         <p id="MSS_7989">
            ete śāradakaumudīkulabhuvaḥ kṣīrodadheḥ sodarāḥ śeṣāheḥ suhṛdo vinidrakumudaśreṇīmahaḥsrāviṇaḥ
            /<br />
            śītāṃśoḥ sahapāṃśukhelanasakhāḥ svaḥsindhusaṃbandhinaḥ prāleyācalabandhavas tava guṇāḥ
            kairneha karṇārpitāḥ //
             <span class="ref">MSS_7989</span></p>
         
         <p id="MSS_7990">
            eteṣāṃ navacakrāṇām ekaikaṃ dhyāyato muneḥ /<br />
            siddhayo muktisahitāḥ karasthāḥ syurdine dine //
             <span class="ref">MSS_7990</span></p>
         
         <p id="MSS_7991">
            eteṣāmanukūlo dakṣiṇadhṛṣṭau śaṭhaśceti /<br />
            bhedacatuṣṭayameṣāṃ vadāmyudāharaṇamekaikam //
             <span class="ref">MSS_7991</span></p>
         
         <p id="MSS_7992">
            eteṣu hā taruṇamārutadhūyamāna- dāvānalaiḥ kavaliteṣu mahīruheṣu /<br />
            ambho na cej jalada muñcasi mā vimuñca vajraṃ punaḥ kṣipasi nirdaya kasya hetoḥ //
             <span class="ref">MSS_7992</span></p>
         
         <p id="MSS_7993">
            ete saṃtatabhṛjyamānacaṇakāmodapradhānā manaḥ karṣyantyūṣarasaṃniveśajaraṭhacchāyāḥ
            sthalīgrāmakāḥ /<br />
            tāruṇyātiśayāgrapāmaravadhūsollāsahastagraha- bhrāmyatpīvarayantrakaghvanirasadgambhīragehodarāḥ
            //
             <span class="ref">MSS_7993</span></p>
         
         <p id="MSS_7994">
            ete saṃprati vaimanasyamaniśaṃ niḥśaṅkamātanvate kāntārasthalapadminīparimalairānanditendindirāḥ
            /<br />
            unmīlatsahakārakānanataṭīvācālapuṃskokila- dhvānākarṇanakāṃdiśīkapathikāvaskandino
            vāsarāḥ //
             <span class="ref">MSS_7994</span></p>
         
         <p id="MSS_7995">
            ete samullasadbhāso rājante kundakorakāḥ /<br />
            śītabhītā latākundam āśritā iva tārakāḥ //
             <span class="ref">MSS_7995</span></p>
         
         <p id="MSS_7996">
            ete snigdhatamā iti mā mā kṣudreṣu kuruta viśvāsam /<br />
            siddhārthānāmeṣāṃ sneho'pyaśrūṇi pātayati //
             <span class="ref">MSS_7996</span></p>
         
         <p id="MSS_7997">
            ete hi kāmakalitāḥ parimalalīnālivalayahuṃkāraiḥ /<br />
            sūcitadānāḥ kariṇo badhyante kṣipramabalābhiḥ //
             <span class="ref">MSS_7997</span></p>
         
         <p id="MSS_7998">
            ete hi guṇāḥ paṅkaja santo'pi na te prakāśamāyānti /<br />
            yal lakṣmīvasates tava madhupairupabhujyate kośaḥ //
             <span class="ref">MSS_7998</span></p>
         
         <p id="MSS_7999">
            ete hi jīvāś cidbhāvā bhave bhāvanayā hitāḥ /<br />
            brahmaṇaḥ kalitākārāḥ sahasrāyutakoṭiśaḥ //
             <span class="ref">MSS_7999</span></p>
         
         <p id="MSS_8000">
            ete hi dehadāhād virahā iva duḥsahā bhiṣajaḥ /<br />
            grīṣmadivasā ivogrā bahutṛṣṇāḥ śoṣayantyeva //
             <span class="ref">MSS_8000</span></p>
         
         <p id="MSS_8001">
            ete hi vidyudguṇabaddhakakṣā gajā ivānyonyamabhidravantaḥ /<br />
            śakrājñayā vāridharāḥ sadhārā gāṃ rūpyarajjveva samuddharanti //
             <span class="ref">MSS_8001</span></p>
         
         <p id="MSS_8002">
            ete hi samupāsīnā vihagā jalacāriṇaḥ /<br />
            nāvagāhanti salilam apragalbhā ivāhavabh //
             <span class="ref">MSS_8002</span></p>
         
         <p id="MSS_8003">
            etaiḥ piṣṭatamālavarṇakanibhairāliptamambhodharaiḥ saṃsaktairupavījitaṃ surabhibhiḥ
            śītaiḥ pradoṣānilaiḥ /<br />
            eṣāmbhodasamāgamapraṇayinī svacchandamabhyāgatā raktā kāntamivāmbaraṃ priyatamā vidyut
            samāliṅgati //
             <span class="ref">MSS_8003</span></p>
         
         <p id="MSS_8004">
            etairārdratamālapatramalinairāpītasūryaṃ nabho valmīkāḥ śaratāḍitā iva gajāḥ sīdanti
            dhārāhatāḥ /<br />
            vidyut kāñcanadīpikeva racitā prāsādasaṃcāriṇī jyotsnā durbalabhartṛkeva vanitā protsārya
            meghairhṛtā //
             <span class="ref">MSS_8004</span></p>
         
         <p id="MSS_8005">
            etaireva yadā gajendramalinairādhmātalambodarair garjadbhiḥ sataḍidbalākaśabalairmeghaiḥ
            saśalyaṃ manaḥ /<br />
            tat kiṃ proṣitabhartṛvadhyapaṭaho hā hā hṛtāśo bakaḥ prāvṛṭ prāvṛḍiti bravīti śaṭhadhīḥ
            kṣāraṃ kṣate prakṣipan //
             <span class="ref">MSS_8005</span></p>
         
         <p id="MSS_8006">
            etairjahnusutājalairayamunābhinnairalagnāñjanair nārīṇāṃ nayanairakardamalavāliptairmṛṇālāṅkuraiḥ
            /<br />
            hārairasphuradindranīlataralaiḥ kundairalīnālibhir velladbhirbhuvanaṃ vibhūṣitamidaṃ
            śītadyuteraṃśubhiḥ //
             <span class="ref">MSS_8006</span></p>
         
         <p id="MSS_8007">
            etairjātaiḥ kimiha bahubhirbhogibhiḥ kiṃ tu manye mānyaḥ ko'pi prabhavati jagatyekaśeṣaḥ
            sa śeṣaḥ /<br />
            yasmin gaurīpṛthukucataṭīkuṅkumasthāsakāṅke yena sthāṇorurasi rahito hāravallīvilāsaḥ
            //
             <span class="ref">MSS_8007</span></p>
         
         <p id="MSS_8008">
            etairdakṣiṇagandhavāhavalanaiḥ śrīkhaṇḍa kiṃ saurabhaṃ brūmas te parito madhuvratayuvā
            yenāyamānīyate /<br />
            mākandādapahṛtya paṅkajavanāduddhūya kundodarād udbhrāmyaddvipagaṇḍamaṇḍalatalādākṛṣya
            hṛṣyanmanāḥ //
             <span class="ref">MSS_8008</span></p>
         
         <p id="MSS_8009">
            etairyadi susnigdhair valmīkaiḥ parivṛtās tatas toyam /<br />
            hastais tribhiruttarataś caturbhirardhena ca narasya //
             <span class="ref">MSS_8009</span></p>
         
         <p id="MSS_8010">
            etairyadyad samādiṣṭaṃ śubhaṃ vā yadi vāśubham /<br />
            kartavyaṃ niyataṃ bhītair apramattairbubhūṣubhiḥ //
             <span class="ref">MSS_8010</span></p>
         
         <p id="MSS_8011">
            etau dvau daśakaṇṭhakaṇṭhakadalīkāntārakānticchida u vaidehīkucakumbhakuṅkumarajaḥsāndrāruṇāṅkāṅkitau
            /<br />
            lokatrāṇavidhānasādhusavanaprārambhayūpau bhujau deyāstāmuruvikramau raghupateḥ śreyāṃsi
            bhūyāṃsi vaḥ //
             <span class="ref">MSS_8011</span></p>
         
         <p id="MSS_8012">
            enaṃ vihāya tulasīvipinopakaṇṭhaṃ gopyaḥ paratra nayanāmbujamīlanāni /<br />
            kurvantu kiṃtu tulasīdalanīlabhāsaṃ kā vā mukundamanuvindatu līnamasmin //
             <span class="ref">MSS_8012</span></p>
         
         <p id="MSS_8013">
            enasānena tiryak syād ityādiḥ kā vibhīṣikā /<br />
            rājilo'pi hi rājeva svaiḥ sukhī sukhahetubhiḥ //
             <span class="ref">MSS_8013</span></p>
         
         <p id="MSS_8014">
            enāmamandamakarandavinidrabindu- saṃdohadohadapadaṃ nalinīṃ vimucya /<br />
            he mugdha ṣaṭpada nirarthakarāgabhāji jātaṃ manas tava japākusume kimatra //
             <span class="ref">MSS_8014</span></p>
         
         <p id="MSS_8015">
            ebhirjitairjitaṃ sarvaṃ sarutena mahātmanā /<br />
            smṛtvā vivarjayedetān ṣaḍdoṣāṃśca mahīpatiḥ //
             <span class="ref">MSS_8015</span></p>
         
         <p id="MSS_8016">
            ebhirdinais tu śiṣyāya guruḥ śastrāṇi dāpayet /<br />
            saṃtarpya dānahomābhyāṃ surān vedavidhānataḥ //
             <span class="ref">MSS_8016</span></p>
         
         <p id="MSS_8017">
            ebhirnāśitayogāstu sakalā devayonayaḥ /<br />
            upasargairmahāghorair āvartante punaḥ punaḥ //
             <span class="ref">MSS_8017</span></p>
         
         <p id="MSS_8018">
            eraṇḍapattraśayanā janayantī svedamalaghujaghanataṭā /<br />
            dhūlipuṭīva milantī smarajvaraṃ harati halikavadhūḥ //
             <span class="ref">MSS_8018</span></p>
         
         <p id="MSS_8019">
            eraṇḍabījapratimam aṅgaṃ yasmin pratīyate /<br />
            mahiṣākhyaḥ sa vai khaḍgo nīlameghasamacchaviḥ //
             <span class="ref">MSS_8019</span></p>
         
         <p id="MSS_8020">
            eraṇḍabhiṇḍārkanalaiḥ prabhūtairapi saṃbhṛtaiḥ /<br />
            dārukṛtyaṃ yathā nāsti tathā nājñaiḥ prayojanam //
             <span class="ref">MSS_8020</span></p>
         
         <p id="MSS_8021">
            elākaraṇaḍhekībhir vartanyā ḍūmaḍena ca /<br />
            lambharāsaikatālībhiḥ śuddhasūḍo'ṣṭabhiḥ smṛtaḥ //
             <span class="ref">MSS_8021</span></p>
         
         <p id="MSS_8022">
            evaṃ kadācin narakaṃ svargaṃ yonyantarāṇyapi /<br />
            prayānti jīvā mohena mohitā bhavasaṃkaṭe //
             <span class="ref">MSS_8022</span></p>
         
         <p id="MSS_8023">
            evaṃ karaṇasāmarthyāt saṃyamyātmānamātmanā /<br />
            nayāpanayavid rājā kurvīta hitamātmanaḥ //
             <span class="ref">MSS_8023</span></p>
         
         <p id="MSS_8024">
            evaṃ kartuṃ va vaktuṃ ca yo jānāti chalapriyaḥ /<br />
            sa karotu sa yātvevaṃ kartuṃ bhoktuṃ nijaṃ hitam //
             <span class="ref">MSS_8024</span></p>
         
         <p id="MSS_8025">
            evaṃ kukarma sarvasya phalatyātmani sarvadā /<br />
            yo yad vapati bījaṃ hi labhate so'pi tatphalam //
             <span class="ref">MSS_8025</span></p>
         
         <p id="MSS_8026">
            tasmāt paraviruddheṣu notsahante mahāśayāḥ /<br />
            etaduttamasattvānāṃ vidhisiddhaṃ hi sadvratam //
             <span class="ref">MSS_8026</span></p>
         
         <p id="MSS_8027">
            evaṃ kuryāt samudayaṃ vṛddhiṃ cāyasya darśayet /<br />
            hrāsaṃ vyayasya ca prājñaḥ sādhayec ca viparyayam //
             <span class="ref">MSS_8027</span></p>
         
         <p id="MSS_8028">
            evaṃgatasya mama sāṃpratametadarham atredamaupayikamitthamidaṃ ca sādhyam /<br />
            asmin pramāṇamidamityapi boddhumamba śaktirna me bhuvanasākṣiṇi kiṃ karomi //
             <span class="ref">MSS_8028</span></p>
         
         <p id="MSS_8029">
            evaṃ ca bhāṣate lokaś candanaṃ kila śītalam /<br />
            putragātrasya saṃsparśaś candanādatiricyate //
             <span class="ref">MSS_8029</span></p>
         
         <p id="MSS_8030">
            evaṃ cet sarasi svabhāvamahimā jāḍyaṃ kimetādṛśaṃ yasmādeva nisargataḥ saralatā kiṃ
            granthimattedṛśī /<br />
            mūlaṃ cec śuci paṅkajaśrutiriyaṃ kasmād guṇā yadyamī kiṃ chidrāṇi sakhe mṛṇāla bhavatas
            tattvaṃ na manyāmahe //
             <span class="ref">MSS_8030</span></p>
         
         <p id="MSS_8031">
            evaṃ ced vidhinā kṛto'syupakṛtau kasyāṃcidapyakṣamaḥ kāmaṃ mopakṛthās tatas tava maro
            vācyaṃ na dhīro bhava /<br />
            kiṃ tvārān mṛgatṛṣṇayopajanayannambhomucāṃ vañcanāṃ premṇā karṣasi tarṣamūrchitadhiyo'pyanyānataḥ
            śocyase //
             <span class="ref">MSS_8031</span></p>
         
         <p id="MSS_8032">
            evaṃ corānacorākhyān vaṇikkārukuśīlavān /<br />
            bhikṣukān kuhakāṃścānyān vārayed deśapīḍanāt //
             <span class="ref">MSS_8032</span></p>
         
         <p id="MSS_8033">
            evaṃ jaḍeṣu lokeṣu strīṣu mugdhāsu kā kathā /<br />
            buddhihīnaprasādena jīvāmaḥ kevalaṃ vayam //<br />
            evaṃ jarā hanti ca nirviśeṣaṃ smṛtiṃ ca rūpaṃ ca parākramaṃ ca /<br />
            na caiva saṃvegamupaiti lokaḥ pratyakṣato'pīdṛśamīkṣamāṇaḥ //
             <span class="ref">MSS_8033</span></p>
         
         <p id="MSS_8034">
            evaṃjñātvā narendreṇa bhṛtyāḥ kāryā vicakṣaṇāḥ /<br />
            kulīnāḥ śauryasaṃpannāḥ śaktā bhaktāḥ kramāgatāḥ //
             <span class="ref">MSS_8034</span></p>
         
         <p id="MSS_8035">
            evaṃjñātvā mahābhāgāḥ puruṣeṇa vijānatā /<br />
            divā tat karma kartavyaṃ yena rātrau sukhaṃ svapet //
             <span class="ref">MSS_8035</span></p>
         
         <p id="MSS_8036">
            evaṃ duravadhāryaiva gatiś cittasya yoṣitām /<br />
            savairasyāvicārasya nīcaikābhimukhasya ca //
             <span class="ref">MSS_8036</span></p>
         
         <p id="MSS_8037">
            evaṃ cātyaktaśīlānāṃ sasattvānāṃ jitakrudhām /<br />
            tuṣṭyaivācintitā eva svayamāyānti saṃpadaḥ //
             <span class="ref">MSS_8037</span></p>
         
         <p id="MSS_8038">
            evaṃ devopahāsyatvaṃ loke gacchantyabuddhayaḥ /<br />
            labhante nārthasaṃsiddhiṃ pūjyante tu subuddhayaḥ //
             <span class="ref">MSS_8038</span></p>
         
         <p id="MSS_8039">
            evaṃ dravyaṃ dvipavanaṃ setubandhamathākarān /<br />
            rakṣet pūrvakṛtān rājā navāṃścābhipravartayet //
             <span class="ref">MSS_8039</span></p>
         
         <p id="MSS_8040">
            evaṃ nareśa vanitāhṛdaye kadācit kūṭād ṛte vasati satyakathālavo'pi /<br />
            tat sārthasādhyagamanāsu sadaiva tāsu śūnyāṭavīṣviva rameta na bhūtikāmaḥ //
             <span class="ref">MSS_8040</span></p>
         
         <p id="MSS_8041">
            evaṃ na śaknuvantīha yat tat kartumaśeṣataḥ /<br />
            yathāśakti na tasyāṃśam api kurvantyabuddhayaḥ //
             <span class="ref">MSS_8041</span></p>
         
         <p id="MSS_8042">
            evaṃ niścitamabhyeti śubhameva śubhātmanām /<br />
            evaṃ cātikramo nāma kleśāya mahatāmapi //
             <span class="ref">MSS_8042</span></p>
         
         <p id="MSS_8043">
            aviśvāsāspadaṃ caiva strīṇāṃ spṛśati nāśayam /<br />
            prāṇadānopakāro'pi kiṃ tāsāmanyaducyate //
             <span class="ref">MSS_8043</span></p>
         
         <p id="MSS_8044">
            evaṃ nisargacapalā lalanā viveka- vairāgyadāyibahuduścaritaprabandhāḥ /<br />
            sādhvī tu kācidapi tāsu kulaṃ viśālaṃ yālaṃkarotyabhinavā khamivendulekhā //
             <span class="ref">MSS_8044</span></p>
         
         <p id="MSS_8045">
            evaṃ nihatya saṃgrāme duṣṭaśatruṃ madoddhatam /<br />
            jayatūryaninādena harṣayan subhaṭān svakān //
             <span class="ref">MSS_8045</span></p>
         
         <p id="MSS_8046">
            ... ... ... ... ... ... /<br />
            evaṃ nojjhati mūḍho'rthān yāvadarthaiḥ sa nojjhitaḥ //
             <span class="ref">MSS_8046</span></p>
         
         <p id="MSS_8047">
            ... ... ... ... ... ... /<br />
            evaṃ paśuśca mūrkaśca nirvivekamatī samau //
             <span class="ref">MSS_8047</span></p>
         
         <p id="MSS_8048">
            evaṃ putrāśca pautrāśca jñātayo bāndhavās tathā /<br />
            teṣu sneho na kartavyo viprayogo hi tairdhruvam //
             <span class="ref">MSS_8048</span></p>
         
         <p id="MSS_8049">
            evaṃ prajñaiva paramaṃ balaṃ na tu parākramaḥ /<br />
            yatprabhāveṇa nihataḥ śaśakenāpi kesarī //
             <span class="ref">MSS_8049</span></p>
         
         <p id="MSS_8050">
            evaṃ prayatnaṃ kurvīta yānaśayyāsanāśane /<br />
            sthāne prasādhane caiva sarvālaṅkārakeṣu ca //
             <span class="ref">MSS_8050</span></p>
         
         <p id="MSS_8051">
            evaṃ phalati sarvasya vidhiḥ sattvānusārataḥ /<br />
            tat susattvo bhavet sattvahīnaṃ na vṛṇvate śriyaḥ //
             <span class="ref">MSS_8051</span></p>
         
         <p id="MSS_8052">
            ... ... ... ... ... ... /<br />
            evaṃ bahu kṣapayati svalpasyārthe dhanāndhadhīḥ //
             <span class="ref">MSS_8052</span></p>
         
         <p id="MSS_8053">
            evaṃ bahūnapi ripūn samarapravṛttān dveṣākulānagaṇitasvaparasvarūpān /<br />
            eko'pyananyasamapauruṣabhagnasāra- darpajvarāñ jayati saṃyugamūrdhni dhīraḥ //
             <span class="ref">MSS_8053</span></p>
         
         <p id="MSS_8054">
            evaṃ buddheḥ paraṃ buddhvā saṃstabhyātmānamātmanā /<br />
            jahi śatruṃ mahābāho kāmarūpaṃ durāsadam //
             <span class="ref">MSS_8054</span></p>
         
         <p id="MSS_8055">
            evaṃ bruvanti loke'tra dhanināṃ purataḥsthitāḥ /<br />
            kulīnā api pāpānāṃ dṛśyante dhanalipsayā /<br />
            daridrasya manuṣyasya kṣitau rājyaṃ prakurvataḥ //
             <span class="ref">MSS_8055</span></p>
         
         <p id="MSS_8056">
            evaṃ bhavati loke'smin deva sarvasya sarvadā /<br />
            prākkarmopārjitaṃ jantoḥ sarvameva śubhāśubham //
             <span class="ref">MSS_8056</span></p>
         
         <p id="MSS_8057">
            evaṃ bhavanti veśyāḥ svārthaikaratā vyapetasadbhāvāḥ /<br />
            abhilaṣitaviṣayasiddheḥ kā hānis tadapi yuṣmākam //
             <span class="ref">MSS_8057</span></p>
         
         <p id="MSS_8058">
            evaṃ manaḥ karmavaśaṃ prayuṅkte avidyayātmanyupadhīyamāne /<br />
            prītirna yāvanmayi vāsudeve na mucyate dehayogena tāvat //
             <span class="ref">MSS_8058</span></p>
         
         <p id="MSS_8059">
            ... ... ... ... ... ... /<br />
            evaṃ mūḍhaprabhurvetti nigrahaṃ nāpyanugraham //
             <span class="ref">MSS_8059</span></p>
         
         <p id="MSS_8060">
            evaṃ mūḍhasya mūḍhatvaṃ svārthāndhasyāticitratā /<br />
            ... ... ... ... ... ... //
             <span class="ref">MSS_8060</span></p>
         
         <p id="MSS_8061">
            evaṃ mohaprabhavo rāgo na strīṣu kasya duḥkhāya /<br />
            tāsveva vivekabhṛtāṃ bhavati virāgas tu mokṣāya //
             <span class="ref">MSS_8061</span></p>
         
         <p id="MSS_8062">
            evaṃ yathāha bhavatī mama sarvadoṣāḥ kaḥ svāminā kuvalayākṣi sahānubandhaḥ /<br />
            eṣo'ñjalirviracitaḥ kuru nigrahaṃ me dāse'parādhavati ko'vasaraḥ kṣamāyāḥ //
             <span class="ref">MSS_8062</span></p>
         
         <p id="MSS_8063">
            evaṃ lepatrayaṃ kuryāt saptame saptame'hani /<br />
            tato janmāvadhi kacāḥ kṛṣṇāḥ syurbhramaraprabhāḥ //
             <span class="ref">MSS_8063</span></p>
         
         <p id="MSS_8064">
            evaṃ lokaṃ paraṃ vidyān naśvaraṃ karmanirmitam /<br />
            satulyātiśayadhvaṃsaṃ yathā maṇḍalavartinām //
             <span class="ref">MSS_8064</span></p>
         
         <p id="MSS_8065">
            evaṃ vaśīkṛtasvātmā nityaṃ smitamukho bhavet /<br />
            tyajed bhrakuṭisaṃkocaṃ pūrvābhāṣī jagatsuhṛt //
             <span class="ref">MSS_8065</span></p>
         
         <p id="MSS_8066">
            evaṃvādini devarṣau pārśve pituradhomukhī /<br />
            līlākamalapatrāṇi gaṇayāmāsa pārvatī //
             <span class="ref">MSS_8066</span></p>
         
         <p id="MSS_8067">
            evaṃ vicāraś cintā ca sāraṃ rājye'dhikaṃ nu kim /<br />
            ... ... ... ... ... ... //
             <span class="ref">MSS_8067</span></p>
         
         <p id="MSS_8068">
            evaṃvidhān gajāñ jātyān vanādānīya pārthivaḥ /<br />
            vinaye śiṣyavat kuryāt putravat paripālayet //
             <span class="ref">MSS_8068</span></p>
         
         <p id="MSS_8069">
            evaṃvidhe bhāvi na veti citte niveśya kāryaṃ bhaṣaṇaṃ vimuñcet /<br />
            saṃbhakṣya piṇḍaṃ sthiratāṃ gatasya ceṣṭādikaṃ tasya nirūpaṇīyam //
             <span class="ref">MSS_8069</span></p>
         
         <p id="MSS_8070">
            evaṃ vilokyāsya guṇānanekān samastapāpārinirāsadakṣān /<br />
            viśuddhabodhā na kadācanāpi jñānasya pūjāṃ mahatīṃ tyajanti //
             <span class="ref">MSS_8070</span></p>
         
         <p id="MSS_8071">
            evaṃ viṣaprayogeṇa śatrūṇāṃ kṣudradhātakam /<br />
            kṣīṇena kriyate yat tu viṣadaṇḍaḥ sa ucyate //
             <span class="ref">MSS_8071</span></p>
         
         <p id="MSS_8072">
            evaṃ viṣahya vidhurasya vidherniyogam āpatsu rakṣitacaritradhanā hi sādhvyaḥ /<br />
            guptāḥ svasattvavibhavena mahattamena kalyāṇamādadhati patyurathātmanaśca //
             <span class="ref">MSS_8072</span></p>
         
         <p id="MSS_8073">
            evaṃvṛttasya rājñas tu śiloñchenāpi jīvataḥ /<br />
            vistīryate yaśo loke tailabindurivāmbhasi //
             <span class="ref">MSS_8073</span></p>
         
         <p id="MSS_8074">
            evaṃ vedhatrayaṃ kuryāc śaṅkhadundubhiniḥsvanaiḥ /<br />
            tataḥ praṇamya gurave dhanurbāṇān nivedayet //
             <span class="ref">MSS_8074</span></p>
         
         <p id="MSS_8075">
            evaṃ śramavidhiṃ kuryād yāvat siddhiḥ prajāyate /<br />
            śrame siddhe ca varṣāsu naiva grāhyaṃ dhanuḥ kare //
             <span class="ref">MSS_8075</span></p>
         
         <p id="MSS_8076">
            evaṃ saṃcintya manasā pretya karmaphalodayam /<br />
            manovākkarmabhirnityaṃ śubhaṃ karma samācaret //
             <span class="ref">MSS_8076</span></p>
         
         <p id="MSS_8077">
            evaṃ santyeva deveha bhartṛbhaktāḥ kulāṅganāḥ /<br />
            na punaḥ sarvathā sarvā durvṛttā eva yoṣitaḥ //
             <span class="ref">MSS_8077</span></p>
         
         <p id="MSS_8078">
            evaṃ sarvaṃ vidhāyedam itikartavyamātmanaḥ /<br />
            yuktaś caivāpramattaś ca parirakṣedimāḥ prajāḥ //
             <span class="ref">MSS_8078</span></p>
         
         <p id="MSS_8079">
            evaṃ sarvajagad vilokya kalitaṃ durvāravīryātmanā nistriṃśena samastasattvasamitipradhvaṃsinā
            mṛtyunā /<br />
            sadratnatrayaśātamārgaṇagaṇaṃ gṛhṇanti tacchittaye santaḥ śāntadhiyo jineśvaratapaḥ
            sāmrājyalakṣmīśritāḥ //
             <span class="ref">MSS_8079</span></p>
         
         <p id="MSS_8080">
            evaṃ sarvajanānāṃ duḥkhakaraṃ jaṭharaśikhinamativiṣamam /<br />
            saṃtoṣajalairamalaiḥ śamayanti yatīśvarā ye te //
             <span class="ref">MSS_8080</span></p>
         
         <p id="MSS_8081">
            evaṃ sarvamidaṃ kṛtvā yan mayāsāditaṃ śubham /<br />
            tena syāṃ sarvasattvānāṃ sarvaduḥkhapraśāntikṛt //
             <span class="ref">MSS_8081</span></p>
         
         <p id="MSS_8082">
            evaṃ sarvamidaṃ rājā saṃmantrya saha mantribhiḥ /<br />
            vyāyamyāplutya madhyāhne bhoktumantaḥpuraṃ vrajet //
             <span class="ref">MSS_8082</span></p>
         
         <p id="MSS_8083">
            evaṃ sarvātmanā kāryā rakṣā yogavidāniśam /<br />
            dharmārthakāmamokṣāṇāṃ śarīraṃ sādhanaṃ yataḥ //
             <span class="ref">MSS_8083</span></p>
         
         <p id="MSS_8084">
            evaṃ sarveṣu bhūteṣu bhaktiravyabhicāriṇī /<br />
            kartavyā paṇḍitairjñātvā sarvabhūtamayaṃ harim //
             <span class="ref">MSS_8084</span></p>
         
         <p id="MSS_8085">
            evaṃ sādhāraṇaṃ deham avyaktaprabhavāpyayam /<br />
            ko vidvānātmasātkṛtvā hanti jantūnṛte'sataḥ //
             <span class="ref">MSS_8085</span></p>
         
         <p id="MSS_8086">
            evaṃ siddho bhaved yogī vañcayitvā vidhānataḥ /<br />
            kālaṃ kalitasaṃsāraṃ pauruṣeṇādbhutena hi //
             <span class="ref">MSS_8086</span></p>
         
         <p id="MSS_8087">
            evaṃ sthāpaya subhru bāhulatikāmevaṃ kuru sthānakaṃ nātyuccairnama kuñcayāgracaraṇau
            māṃ paśya tāvat kṣaṇam /<br />
            evaṃ nartayataḥ svavaktramurajenāmbhodharadhvāninā śaṃbhorvaḥ paripāntu nartitalayacchedāhatās
            tālikāḥ //
             <span class="ref">MSS_8087</span></p>
         
         <p id="MSS_8088">
            ... ... ... ... ... ... /<br />
            evaṃ svadoṣaḥ prakaṭo'py ajñairdeva na budhyate //
             <span class="ref">MSS_8088</span></p>
         
         <p id="MSS_8089">
            evaṃ svabhāvaṃ jñātvāsāṃ prajāpatinisargajam /<br />
            paramaṃ yatnamātiṣṭhet puruṣo rakṣaṇaṃ prati //
             <span class="ref">MSS_8089</span></p>
         
         <p id="MSS_8090">
            ... ... ... ... ... ... /<br />
            evaṃ hi kurute deva yoṣidīrṣyāniyantritā //
             <span class="ref">MSS_8090</span></p>
         
         <p id="MSS_8091">
            śikṣayatyanyapuruṣā'saṃgamīrṣyaiva hi striyaḥ /<br />
            tadīrṣyāmaprakāśyaiva rakṣyā nārī subuddhinā //
             <span class="ref">MSS_8091</span></p>
         
         <p id="MSS_8092">
            rahasyaṃ ca na vaktavyaṃ vanitāsu yathā tathā /<br />
            puruṣeṇecchatā kṣemam ... ... ... //
             <span class="ref">MSS_8092</span></p>
         
         <p id="MSS_8093">
            evamajñātahṛdayā mūrkhāḥ kṛtvā viparyayam /<br />
            ghnanti svārthaṃ parārthaṃ ca tādṛg dadati co'ttaram //
             <span class="ref">MSS_8093</span></p>
         
         <p id="MSS_8094">
            evamanekavidhaṃ vidadhāti yo jananārṇavapātanimittam /<br />
            ceṣṭitamaṅgajabāṇavibhinno neha sukhī na paratra sukhī saḥ //
             <span class="ref">MSS_8094</span></p>
         
         <p id="MSS_8095">
            evamanyāyyayā buddhyā kṛtaṃ karmāśubhāvaham /<br />
            tasmāt tan nyāyyayā kuryād bakenāheḥ kṛtaṃ yathā //
             <span class="ref">MSS_8095</span></p>
         
         <p id="MSS_8096">
            evamanyonyasaṃcāraṃ ṣaḍguṇyaṃ yo'nupaśyati /<br />
            sa buddhinigalair baddhair iṣṭaṃ krīḍati pārthivaiḥ //
             <span class="ref">MSS_8096</span></p>
         
         <p id="MSS_8097">
            evamapāstamatiḥ kramato'tra puṣpadhanurdharavegavidhūtaḥ /<br />
            kiṃ na jano labhate jananindyo duḥkhamasahyamanantamavācyam //
             <span class="ref">MSS_8097</span></p>
         
         <p id="MSS_8098">
            evamabhyāhate loke kālenābhinipīḍite /<br />
            sumahad dhairyamālambya mano mokṣe niveśayet //
             <span class="ref">MSS_8098</span></p>
         
         <p id="MSS_8099">
            evamalpaśruto mantrī kalyāṇābhijano'pyuta /<br />
            dharmārthakāmasaṃyuktaṃ nālaṃ mantraṃ parīkṣitum //
             <span class="ref">MSS_8099</span></p>
         
         <p id="MSS_8100">
            evamācārato dṛṣṭvā dharmasya munayo gatim /<br />
            sarvasya tapaso mūlam ācāraṃ jagṛhuḥ param //
             <span class="ref">MSS_8100</span></p>
         
         <p id="MSS_8101">
            evamāptavacanāt sa pauruṣaṃ kākapakṣakadhare'pi rāghave /<br />
            śraddadhe tridaśagopamātrake dāhaśaktimiva kṛṣṇavartmani //
             <span class="ref">MSS_8101</span></p>
         
         <p id="MSS_8102">
            evamāli nigṛhītasādhvasaṃ śaṃkaro rahasi sevyatāmiti /<br />
            sā sakhībhirupadiṣṭamākulā nāsmarat pramukhavartini priye //
             <span class="ref">MSS_8102</span></p>
         
         <p id="MSS_8103">
            evamāśramaviruddhavṛttinā saṃyamaḥ kimiti janmatas tvayā /<br />
            sattvasaṃśrayasukho'pi dūṣyate kṛṣṇasarpaśiśuneva candanaḥ //
             <span class="ref">MSS_8103</span></p>
         
         <p id="MSS_8104">
            evamuttamajanmānas tiryañco'pyāpadi priye /<br />
            prabhuṃ nojjhanti mitraṃ vā tārayanti tataḥ punaḥ //
             <span class="ref">MSS_8104</span></p>
         
         <p id="MSS_8105">
            hīnajātyudbhavā ye tu teṣāṃ spṛśati nāśayam /<br />
            kadācidapi sattvaṃ vā sneho vā cañcalātmanām //
             <span class="ref">MSS_8105</span></p>
         
         <p id="MSS_8106">
            evamupacīyamānaṃ stokaṃ stokaṃ vicinvataḥ puṇyam /<br />
            saṃpadyate viśālaṃ śrutimapyevaṃ tapo'pyevam //
             <span class="ref">MSS_8106</span></p>
         
         <p id="MSS_8107">
            evameva kriyāyuktā sarvasaubhāgyadāyinī /<br />
            yasyaiṣā ca bhaved bhāryā devendro'sau na mānuṣaḥ //
             <span class="ref">MSS_8107</span></p>
         
         <p id="MSS_8108">
            evameva nahi jīvyate khalāt tatra kā nṛpativallabhe kathā /<br />
            pūrvameva hi suduḥsaho'nalaḥ kiṃ punaḥ prabalavāyuneritaḥ //
             <span class="ref">MSS_8108</span></p>
         
         <p id="MSS_8109">
            evameva manuṣyeṣu teṣu pūrvāpakāriṣu /<br />
            viśvāso nopagantavyo nadī gatajalā yathā //
             <span class="ref">MSS_8109</span></p>
         
         <p id="MSS_8110">
            evameva hi yo'śvatthaṃ ropayed vidhinā naraḥ /<br />
            yatra kutrāpi vā sthāne gacchet sa bhavanaṃ hareḥ //
             <span class="ref">MSS_8110</span></p>
         
         <p id="MSS_8111">
            eṣa eva manastāpaḥ paṅke magnasya dantinaḥ /<br />
            patate yat samuddhartuṃ jñātayo nibhṛtasmitāḥ //
             <span class="ref">MSS_8111</span></p>
         
         <p id="MSS_8112">
            eṣa krīḍāntatāmyatkusumapuravadhūvaktrasaurabhyabandhur mugdhaṃ nidrājaḍānāṃ rasitamanusarodrāghayan
            sārasānām /<br />
            āvātyaṅgānukūlaś calitavicakilaśreṇigandhānudhāvad- rolambodghuṣyamāṇasmarajayabirudāḍambaro
            mātariśvā //
             <span class="ref">MSS_8112</span></p>
         
         <p id="MSS_8113">
            eṣa kṣubhnāti paṅkaṃ dalati kamalinīmatti gundrāprarohān ārān mustāsthalāni sthapuṭayati
            jalānyutkasetūni yāti /<br />
            prāptaḥ prāptaḥ praviṣṭo vanagahanamayaṃ yāti yātīti sainyaiḥ paścādanviṣyamāṇaḥ praviśati
            viṣamān kānanāntān varāhaḥ //
             <span class="ref">MSS_8113</span></p>
         
         <p id="MSS_8114">
            eṣa gajo'drimastakatale kalabhaparivṛtaḥ krīḍati vṛkṣagulmagahane kusumabharanate
            /<br />
            megharavaṃ niśamya muditaḥ pavanajavasamaḥ sundari vaṃśapatrapatitaṃ punarapi kurute
            //
             <span class="ref">MSS_8114</span></p>
         
         <p id="MSS_8115">
            eṣa cārumukhi yogatārayā yujyate taralabimbayā śaśī /<br />
            sādhvasādupagataprakampayā kanyayeva navadīkṣayā varaḥ //
             <span class="ref">MSS_8115</span></p>
         
         <p id="MSS_8116">
            eṣa tūḍḍamaravīciḍambaraḥ kṣobhamātramagamat payonidhiḥ /<br />
            vibhramais tadudayakramocitair ullalāsa lalanāsu manmathaḥ //<br />
            eṣa durniyatidaṇḍacaṇḍima- prerito bata ravirgatacchaviḥ /<br />
            sthāsyati svayamadhaḥpatan kiyat- kālamambaravilambibhiḥ karaiḥ //
             <span class="ref">MSS_8116</span></p>
         
         <p id="MSS_8117">
            eṣa dharmastu suśroṇi piturmātuśca vaśyatā /<br />
            ataścājñāṃ vyatikramya nāhaṃ jīvitumutsahe //
             <span class="ref">MSS_8117</span></p>
         
         <p id="MSS_8118">
            eṣa dharmo mayākhyāto nārīṇāṃ paramā gatiḥ /<br />
            yā nārī kurute cānyat sā yāti narakaṃ dhruvam //
             <span class="ref">MSS_8118</span></p>
         
         <p id="MSS_8119">
            eṣa bakaḥ sahasaiva vipannaḥ śāṭhyamaho kva nu tad gatamasya /<br />
            sādhu kṛtāntaka kaścidapi tvāṃ vañcayituṃ na kuto'pi samarthaḥ //
             <span class="ref">MSS_8119</span></p>
         
         <p id="MSS_8120">
            eṣa brahmā saroje rajanikarakalāśekharaḥ śaṃkaro'yaṃ dorbhirdaityāntako'sau sadhanurasigadācakracihnaiś
            caturbhiḥ /<br />
            eṣo'pyairāvatasthas tridaśapatiramī devi devās tathānye nṛtyanti vyomni caitāś calacaraṇaraṇannūpurā
            divyanāryaḥ //
             <span class="ref">MSS_8120</span></p>
         
         <p id="MSS_8121">
            eṣa bho nirmalajyotsno rāhuṇā grasyate śaśī /<br />
            jalaṃ kūlāvapātena prasannaṃ kaluṣāyate //
             <span class="ref">MSS_8121</span></p>
         
         <p id="MSS_8122">
            eṣa ravis tejasvī khadyoto'pyeṣa hanta tejasvī /<br />
            eṣa rasālaḥ śākhī śākhī śākhoṭako'pyeṣaḥ //
             <span class="ref">MSS_8122</span></p>
         
         <p id="MSS_8123">
            eṣa rājñāṃ paro dharmo hyārtānāmārtinigrahaḥ /<br />
            ... ... ... ... ... ... //
             <span class="ref">MSS_8123</span></p>
         
         <p id="MSS_8124">
            eṣa vandhyāsuto yāti khapuṣpakṛtaśekharaḥ /<br />
            mṛgatṛṣṇāmbhasi snātaḥ śaśaśṛṅgadhanurdharaḥ //
             <span class="ref">MSS_8124</span></p>
         
         <p id="MSS_8125">
            eṣa viśeṣaḥ spaṣṭo vahneśca tvatpratāpavahneśca /<br />
            aṅkurati tena dagdhaṃ dagdhasyānena nodbhavo bhūyaḥ //
             <span class="ref">MSS_8125</span></p>
         
         <p id="MSS_8126">
            eṣa vṛkṣaśikhare kṛtāspado jātarūparasagauramaṇḍalaḥ /<br />
            hīyamānamaharatyayātapaṃ pīvaroru pibatīva barhiṇaḥ //
             <span class="ref">MSS_8126</span></p>
         
         <p id="MSS_8127">
            eṣa ṣaṭpadayuvā madāyataḥ kunda yāpayati yāminīs tvayi /<br />
            durvahā tadapi nāpacīyate padminīvirahavedanā hṛdi //
             <span class="ref">MSS_8127</span></p>
         
         <p id="MSS_8128">
            eṣa sāndratimire gaganānte vāriṇīva maline yamunāyāḥ /<br />
            bhāti pakṣapuṭagopitacañcū rājahaṃsa iva śītamayūkhaḥ //
             <span class="ref">MSS_8128</span></p>
         
         <p id="MSS_8129">
            eṣa sūryāṃśusaṃtapto mṛgaḥ kutarumāśritaḥ /<br />
            sādhurbhāgyaparikṣīṇo nīcaṃ prāpyeva sīdati //
             <span class="ref">MSS_8129</span></p>
         
         <p id="MSS_8130">
            eṣa svabhāvo nārīṇām anubhūya purā sukham /<br />
            alpāmapyāpadaṃ prāpya duṣyanti prajahatyapi //
             <span class="ref">MSS_8130</span></p>
         
         <p id="MSS_8131">
            eṣa svargataraṅgiṇījalamiladdigdantidantadyutir bhraśyadrājatakumbhavibhramadharaḥ
            śītāṃśurabhyudyataḥ /<br />
            haṃsīyatyamalāmbujīyati lasaḍḍiṇḍīrapiṇḍīyati sphārasphāṭikakuṇḍalīyati diśāmānandakandīyati
            //
             <span class="ref">MSS_8131</span></p>
         
         <p id="MSS_8132">
            eṣa hi prathamo dharmaḥ kṣatriyasyābhiṣecanam /<br />
            yena śakyaṃ mahāprājña prajānāṃ paripālanam //
             <span class="ref">MSS_8132</span></p>
         
         <p id="MSS_8133">
            eṣāṃ gopavadhūvilāsasuhṛdāṃ rādhārahaḥsākṣiṇāṃ bhadraṃ bhadra kalindaśailatanayātīre
            latāśākhinām /<br />
            vicchinne smaratalpakalpanavidhicchedāya yoge'dhunā te jāne jaraṭhībhavanti vilasannīlatviṣaḥ
            pallavaiḥ //
             <span class="ref">MSS_8133</span></p>
         
         <p id="MSS_8134">
            eṣāṃ pallavamaṃśukāni kusumaṃ muktāḥ phalaṃ vidrumaṃ vaiḍūryaṃ dalamaṅkuro maratakaṃ
            haimaṃ ca śākhāśatam /<br />
            ete ke jagatīruho vanajuṣāpyajñātapūrvā mayā prāyaḥ sāramamī divo viṭapinaḥ kiṃ tairmamānyo
            bharaḥ //
             <span class="ref">MSS_8134</span></p>
         
         <p id="MSS_8135">
            eṣā kā jaghanasthalī sulalitā pronmattakāmādhikā bhrūbhaṅgaṃ kuṭilaṃ tvanaṅgadhanuṣaḥ
            prakhyaṃ prabhācandravat /<br />
            rākācandrakapolapaṅkajamukhī kṣāmodarī sundarī veṇīdaṇḍamidaṃ vibhāti tulitaṃ velladbhujaṃ
            gacchati //
             <span class="ref">MSS_8135</span></p>
         
         <p id="MSS_8136">
            eṣā kā navayauvanā śaśimukhī kāntā patho gacchati nidrāvyākulitā vighūrṇanayanā saṃpakvabimbādharā
            /<br />
            keśairvyākulitā nakhairvidalitā dantaiśca khaṇḍīkṛtā kenedaṃ ratirākṣasena ramitā
            śārdūlavikrīḍitā //
             <span class="ref">MSS_8136</span></p>
         
         <p id="MSS_8137">
            eṣā kāntā vrajati lalitaṃ vepamānā gulmacchannaṃ vanamurunagaiḥ saṃpraviddham /<br />
            hā hā kaṣṭaṃ kimidamiti no vedmi mūḍho vyaktaṃ krodhaccharabhalalitaṃ kartukāmā //
             <span class="ref">MSS_8137</span></p>
         
         <p id="MSS_8138">
            eṣā kā paripūrṇacandravadanā gaurīmṛgā kṣobhinī līlāmattagajendrahaṃsagamanā - - .
            - - . - /<br />
            niḥśvāsādharagandhaśītalamukhī vācā mṛdūllāsinī sa ślāghyaḥ puruṣas sa jīvati varo
            yasya priyā hīdṛśī //
             <span class="ref">MSS_8138</span></p>
         
         <p id="MSS_8139">
            eṣā kā prastutāṅgī pracalitanayanā haṃsalīlā vrajantī dvau hastau kuṅkumārdrau kanakaviracitā
            - . - - . - - /<br />
            - ūṃgāṃgegatā sā bahukusumayutā baddhavīṇā hasantī tāmbūlaṃ vāmahaste madanavaśagatā
            gūhya śālāṃ praviṣṭā //
             <span class="ref">MSS_8139</span></p>
         
         <p id="MSS_8140">
            eṣā kā bhuktamuktā pracalitanayanā svedalagnāṅgavastrā pratyūṣe yāti bālā mṛga iva
            cakitā sarvataḥ śaṅkayantī /<br />
            kenedaṃ vaktrapadmaṃ sphuradadhararasaṃ ṣaṭpadenaiva pītaṃ svargaḥ kenādya bhukto
            haranayanahato manmathaḥ kasya tuṣṭaḥ //
             <span class="ref">MSS_8140</span></p>
         
         <p id="MSS_8141">
            eṣā kā ratihāvabhāvavilasaccandrānanaṃ bibhratī gātraṃ campakadāmagaurasadṛśaṃ pīnastanālambitā
            /<br />
            padbhyāṃ saṃcarati pragalbhahariṇī saṃlīlayā svecchayā kiṃ caiṣā gaganāṅganā bhuvitale
            saṃpāditā brahmaṇā //
             <span class="ref">MSS_8141</span></p>
         
         <p id="MSS_8142">
            eṣā kā stanapīnabhārakaṭhinā madhye daridrāvatī vibhrāntā hariṇī vilolanayanā saṃtrastayūthodgatā
            /<br />
            aṃtaḥsvedagajendragaṇḍagalitā saṃlīlayā gacchati dṛṣṭvā rūpamidaṃ priyāṅgagahanaṃ
            vṛddho'pi kāmāyate //
             <span class="ref">MSS_8142</span></p>
         
         <p id="MSS_8143">
            eṣā kusumaniṣaṇṇā tṛṣitāpi satī bhavantamanuraktā /<br />
            pratipālayati madhukarī na khalu madhu vinā tvayā pibati //
             <span class="ref">MSS_8143</span></p>
         
         <p id="MSS_8144">
            eṣāgataiva nibirīsanitambabimba- bhāreṇa pakṣmaladṛśaḥ kriyate tu vighnaḥ /<br />
            yāntyā itīva dayitāntikameṇadṛṣṭer agre jagāma gadituṃ laghucittavṛttiḥ //
             <span class="ref">MSS_8144</span></p>
         
         <p id="MSS_8145">
            eṣā jigīṣati pṛthustabakā latā tvāṃ paryāptapīnanibiḍastanabhārakhinnām /<br />
            asyāḥ priye vicinumaḥ stabakāṃs tathānyāḥ kartuṃ yathā na hi kadāpi latāḥ smareyuḥ
            //
             <span class="ref">MSS_8145</span></p>
         
         <p id="MSS_8146">
            eṣā te hara kā sugātri katamā mūrdhni sthitā kiṃ jaṭā haṃsaḥ kiṃ bhajate jaṭāṃ nahi
            śaśī candro jalaṃ sevate /<br />
            mugdhe bhūtiriyaṃ kuto'tra salilaṃ bhūtis taraṅgāyate itthaṃ yo vinigūhate tripathagāṃ
            pāyāt sa vaḥ śaṃkaraḥ //
             <span class="ref">MSS_8146</span></p>
         
         <p id="MSS_8147">
            eṣā doṣā yathārthā priyatama bhavato hanta jātā viyoge strīhatyāpātakīti prathitimupagate
            lāñchanīti trilokyām /<br />
            naivaṃ bhūyo'parādhaṃ bata dayita kadāpyācariṣyāmi satyaṃ tvattyaktāṃ māṃ sutigmairmanasijaśamanaḥ
            sāyakairhantumutkaḥ //
             <span class="ref">MSS_8147</span></p>
         
         <p id="MSS_8148">
            eṣā dharmapatākinī taṭasudhāsevāvasannākinī śuṣyatpātakinī bhagīrathatapaḥsāphalyahevākinī
            /<br />
            premārūḍhapinākinī girisutāsyākekarālokinī pāpāḍambaraḍākinī tribhuvanānandāya mandākinī
            //
             <span class="ref">MSS_8148</span></p>
         
         <p id="MSS_8149">
            eṣā puṣkariṇī marāla malinaiś channā kuvīthījalair yasyāmajñatayā vidherakṛpayā ced
            vastumākāṅkṣase /<br />
            viśrambho bakamaṇḍaleṣu vinayo bhekeṣu saṃbandhitā rātryandheṣu vidhīyatāṃ kṛpaṇatā
            koyaṣṭikaśreṇiṣu //
             <span class="ref">MSS_8149</span></p>
         
         <p id="MSS_8150">
            eṣā pravāsaṃ kathamapyatītya yātā punaḥ saṃśayamanyathaiva /<br />
            ko nāma pākābhimukhasya jantor dvārāṇi daivasya pidhātumīṣṭe //
             <span class="ref">MSS_8150</span></p>
         
         <p id="MSS_8151">
            eṣā phullakadambanīpasurabhau kāle ghanodbhāsite kāntasyālayamāgatā samadanā hṛṣṭā
            jalārdrālakā /<br />
            vidyudvāridagarjitaiḥ sacakitā tvaddarśanākāṅkṣiṇī pādau nūpuralagnakardamadharau
            prakṣālayantī sthitā //
             <span class="ref">MSS_8151</span></p>
         
         <p id="MSS_8152">
            eṣā bhaviṣyati vinidrasaroruhākṣī kāmasya kāpi dayitā tanujānujā vā /<br />
            yaḥ paśyati kṣaṇamimāṃ kathamanyathāsau kāmas tamastakaruṇas taruṇaṃ hinasti //
             <span class="ref">MSS_8152</span></p>
         
         <p id="MSS_8153">
            eṣā mano me prasabhaṃ śarīrāt pituḥ padaṃ madhyamamutpatantī /<br />
            surāṅganā karṣati khaṇḍitāgrāt sūtraṃ mṛṇālādiva rājahaṃsī //
             <span class="ref">MSS_8153</span></p>
         
         <p id="MSS_8154">
            eṣā raṅgapraveśena kalānāṃ caiva śikṣayā /<br />
            svarāntareṇa dakṣā hi vyāhartuṃ tanna mucyatām //
             <span class="ref">MSS_8154</span></p>
         
         <p id="MSS_8155">
            eṣā latā yadi vilāsavatī kathaṃ syād vidyullatā yadi kathaṃ bhavitā dharaṇyām /<br />
            vastuṃ manojanṛpaternagarī garīyo- vakṣojadurgaviṣamā kimakāri dhātrā //
             <span class="ref">MSS_8155</span></p>
         
         <p id="MSS_8156">
            eṣā vrajantī lalitaṃ smayantī sakhījanaiḥ sārdhamatipragalbhā /<br />
            surīva nityaṃ suratāsukhāptā vibhāti bhūmīdharapāṭhakastrī //
             <span class="ref">MSS_8156</span></p>
         
         <p id="MSS_8157">
            eṣā sā vindhyamadhyasthalavipulaśilotsaṅgaraṅgattaraṅgā saṃbhogaśrāntatīrāśrayaśabaravadhūśarma
            dā narmadā ca /<br />
            yasyāḥ sāndradrumālīlalitatalamilatsundarīsaṃniruddhaiḥ siddhaiḥ sevyanta ete mṛgamṛditadalatkandalāḥ
            kūlakacchāḥ //
             <span class="ref">MSS_8157</span></p>
         
         <p id="MSS_8158">
            eṣāsi vayaso darpāt kulaputrānusāriṇī /<br />
            keśeṣu kusumāḍhyeṣu sevitavyeṣu karṣitā //
             <span class="ref">MSS_8158</span></p>
         
         <p id="MSS_8159">
            eṣā hi prakṛtiḥ strīṇām āsṛṣṭe raghunandana /<br />
            samasthamanurajyante viṣamasthaṃ tyajanti ca //
             <span class="ref">MSS_8159</span></p>
         
         <p id="MSS_8160">
            eṣā hi me raṇagatasya dṛḍhā pratijñā drakṣyanti yanna ripavo jaghanaṃ hayānām /<br />
            yuddheṣu bhāgyacapaleṣu na me pratijñā daivaṃ yadicchati jayaṃ ca parājayaṃ ca //
             <span class="ref">MSS_8160</span></p>
         
         <p id="MSS_8161">
            eṣu sparśo varastrīṇāṃ svāntahārī munerapi /<br />
            ato'pramattaḥ seveta viṣayāṃs tu yathocitān //
             <span class="ref">MSS_8161</span></p>
         
         <p id="MSS_8162">
            eṣaiva kācana vinidrasaroruhākṣī kāmasya kāpi dayitā tanujānujā vā /<br />
            yaḥ paśyati kṣaṇamimāṃ kathamanyathāsau kāmas tamastakaruṇaṃ taruṇaṃ nihanti //
             <span class="ref">MSS_8162</span></p>
         
         <p id="MSS_8163">
            eṣaiva mahatī lajjā sadācārasya bhūpateḥ /<br />
            yadakālabhavo mṛtyus tasya saṃspṛśati prajāḥ //
             <span class="ref">MSS_8163</span></p>
         
         <p id="MSS_8164">
            eṣaiva yoṣitāṃ dhanyā śīlaṃ ca labhate sukham /<br />
            divā pativratā bhūyo naktaṃ ca kulaṭā yataḥ //
             <span class="ref">MSS_8164</span></p>
         
         <p id="MSS_8165">
            eṣo'gnihotrīti bibharti gāstā vikrīya dugdhaṃ salilaṃ juhoti /<br />
            khyāto'sti lokeṣvṛtukālagāmī rajasvalāṃ yāti divāpi veśyām //
             <span class="ref">MSS_8165</span></p>
         
         <p id="MSS_8166">
            eṣojjaṭasya bhavato gṛhiṇī tvaparṇā sthāṇuḥ svayaṃ tava ca sūnurasau viśākhaḥ /<br />
            tvattaḥ phalaṃ ka iha vāñchati vāmadeva janmakṣayaḥ paramasau tava darśanena //
             <span class="ref">MSS_8166</span></p>
         
         <p id="MSS_8167">
            eṣottuṅgataraṅgalaṅghitataṭotsaṅgā pataṅgātmajā pūrṇeyaṃ tarirambubhirna hi hareḥ
            śaṅkā kalaṅkādapi /<br />
            kāṭhinyaṃ bhaja nādya sundari vayaṃ rādhe prasādena te jīvāmaḥ sphuṭamātarīkuru giridroṇīvinodotsavam
            //
             <span class="ref">MSS_8167</span></p>
         
         <p id="MSS_8168">
            eṣo'mbudaniḥsvanatulyaravaḥ kṣībaḥ skhalamānavilambagatiḥ /<br />
            śrutvā ghanagarjitamadritaṭe vṛkṣān prati moṭayati dviradaḥ //
             <span class="ref">MSS_8168</span></p>
         
         <p id="MSS_8169">
            eṣo'hamadritanayāmukhapadmajanmā prāptaḥ surāsuramanorathadūravartī /<br />
            svapne'niruddhaghaṭanādhigatābhirūpa- lakṣmīphalāmasurarājasutāṃ vidhāya //
             <span class="ref">MSS_8169</span></p>
         
         <p id="MSS_8170">
            eṣṭavyā bahavaḥ putrā guṇavanto bahuśrutāḥ /<br />
            teṣāṃ vai samavetānām api kaścid gayāṃ vrajet //
             <span class="ref">MSS_8170</span></p>
         
         <p id="MSS_8171">
            eṣṭavyā bahavaḥ putrā yadyeko'pi gayāṃ vrajet /<br />
            yajeta vāśvamedhena nīlaṃ vā vṛṣamutsṛjet //
             <span class="ref">MSS_8171</span></p>
         
         <p id="MSS_8172">
            eṣṭavyā bahavaḥ putrā yadyeko'pi gayāṃ vrajet /<br />
            yatrāsau prathito lokeṣv akṣayyakaraṇo vaṭaḥ //
             <span class="ref">MSS_8172</span></p>
         
         <p id="MSS_8173">
            eṣyati mā punarayamiti gamane yadamaṅgalaṃ mayākāri /<br />
            adhunā tadeva kāraṇam avasthitau dagdhagehapateḥ //
             <span class="ref">MSS_8173</span></p>
         
         <p id="MSS_8174">
            eṣyanti yāvad gaṇanād digantān nṛpāḥ smarārtāḥ śaraṇe praveṣṭum /<br />
            ime padābje vidhināpi sṛṣṭās tāvatya ekāṅgulayo'tra lekhāḥ //
             <span class="ref">MSS_8174</span></p>
         
         <p id="MSS_8175">
            eṣyantyavaśyamadhunā hṛdayādhināthā mugdhā mudhā kuruta mā vividhaṃ vilāpam /<br />
            itthaṃ śaśaṃsuriva garjitakaitavena pāthodharāḥ pathikapaṅkajalocanābhyaḥ //
             <span class="ref">MSS_8175</span></p>
         
         <p id="MSS_8176">
            ehi gaccha patottiṣṭha vada maunaṃ samācara /<br />
            iti vitrastasāraṅganetrayā ko na vañcitaḥ //
             <span class="ref">MSS_8176</span></p>
         
         <p id="MSS_8177">
            ehi gaccha patottiṣṭha vada maunaṃ samācara /<br />
            evamāśāgrahagrastaiḥ krīḍanti dhanino'rthibhiḥ //
             <span class="ref">MSS_8177</span></p>
         
         <p id="MSS_8178">
            ehi tatra cinuvaḥ sukausumaṃ kau sumañjusumanastaruśriyām /<br />
            ekikāmiti tatāna māninīm āninīya kapaṭād rahaḥ kṣaṇam //
             <span class="ref">MSS_8178</span></p>
         
         <p id="MSS_8179">
            ehi viśvātmane vatse bhikṣā tvaṃ parikalpitā /<br />
            arthino munayaḥ prāptaṃ gṛhamedhiphalaṃ mayā //
             <span class="ref">MSS_8179</span></p>
         
         <p id="MSS_8180">
            ehi he ramaṇi paśya kautukaṃ dhūlidhūsaratanuṃ digambaram /<br />
            sāpi tadvadanapaṅkajaṃ papau bhrātaruktamapi kiṃ na bughyate //
             <span class="ref">MSS_8180</span></p>
         
         <p id="MSS_8181">
            ehyāgaccha samāviśāsanamidaṃ kasmāc cirād dṛśyase kā vārtteti sudurbalo'si kuśalaṃ
            prīto'smi te darśanāt /<br />
            evaṃ ye samupāgatān praṇayinaḥ pratyālapantyādarāt teṣāṃ yuktamaśaṅkitena manasā harmyāṇi
            gantuṃ sadā //
             <span class="ref">MSS_8181</span></p>
         
         <p id="MSS_8182">
            ehyāliṅga tvarayati mano durbalā vāsaraśrīr āśliṣṭāsi kṣapaya rajanīmekikā cakravāki
            /<br />
            nānyāsakto na khalu kupito nānurāgacyuto vā daivādhīnaḥ sapadi bhavatīmasvatantras
            tyajāmi //
             <span class="ref">MSS_8182</span></p>
         
         <p id="MSS_8183">
            ehyehi kva gatāsi maithili mṛgaḥ prāpto mayā kāñcanīm etasya tvacamuccarāmi kucayorvinyasya
            varṇāṃśukam /<br />
            matsaubhāgyabubhutsayāpi vipineṣvekākinī mā sma bhūr vidviṣṭā mayi saṃcaranti sarale
            māyāvino rākṣasāḥ //
             <span class="ref">MSS_8183</span></p>
         
         <p id="MSS_8184">
            ehyehi vatsa raghunandana rāmabhadra cumbāmi mūrdhani cirāya pariṣvaje tvām /<br />
            āropya vā hṛdi divāniśamudvahāmi vande'thavā caraṇapuṣkarakadvayaṃ te //
             <span class="ref">MSS_8184</span></p>
         
         <p id="MSS_8185">
            ehyehīti śikhaṇḍināṃ paṭutaraṃ kekābhirākranditaḥ proḍḍīyeva balākayā sarabhasaṃ sotkaṇṭhamāliṅgitaḥ
            /<br />
            haṃsairujjhitapaṅkajairatitarāṃ sodvegamudvīkṣitaḥ kurvannañjanamecakā iva diśo meghaḥ
            samuttiṣṭhati //
             <span class="ref">MSS_8185</span></p>
         
         <p id="MSS_8186">
            aikaguṇyamanīhāyām abhāvaḥ karmaṇāṃ phalam /<br />
            atha dvaiguṇyamīhāyāṃ phalaṃ bhavati vā na vā //
             <span class="ref">MSS_8186</span></p>
         
         <p id="MSS_8187">
            aikamatyamupāgamya śāstradṛṣṭena cakṣuṣā /<br />
            mantriṇo yatra niratās tamāhurmantramuttamam //
             <span class="ref">MSS_8187</span></p>
         
         <p id="MSS_8188">
            bahvyo'pi matayo gatvā mantriṇāmarthanirṇaye /<br />
            punaryatraikatāṃ prāptaḥ sa mantro madhyamaḥ smṛtaḥ //
             <span class="ref">MSS_8188</span></p>
         
         <p id="MSS_8189">
            anyo'nyaṃ matimāsthāya yatra saṃpratibhāṣyate /<br />
            na caikamatye śreyo'sti mantraḥ so'dhama ucyate //
             <span class="ref">MSS_8189</span></p>
         
         <p id="MSS_8190">
            aiṇaṃ carma palāśaveśma purato dṛṣṭvaiva kṛṣṇājinaṃ bhikṣārthī kṣudhitas tapovanadhiyā
            kiṃ dhārmika bhrāmyasi /<br />
            enāṃ bhillapurīmavaihi surabhīśṛṅgeṇa yatra sthitaiḥ pīyante vanavahnidagdhamahiṣīmāṃsopadaṃśaṃ
            surāḥ //
             <span class="ref">MSS_8190</span></p>
         
         <p id="MSS_8191">
            aindavādarciṣaḥ kāmī śiśiraṃ havyavāhanam /<br />
            abalāvirahakleśavihvalo gaṇayatyayam //
             <span class="ref">MSS_8191</span></p>
         
         <p id="MSS_8192">
            aindavī vahati nāḍikā yadā svecchayā praviśati prabhañjanaḥ /<br />
            potakī vrajati dakṣiṇā yadā syāt tadā sakalamīpsitaṃ phalam //
             <span class="ref">MSS_8192</span></p>
         
         <p id="MSS_8193">
            aindraṃ dhanuḥ pāṇḍupayodhareṇa śarad dadhānārdranakhakṣatābham /<br />
            prasādayantī sakalaṅkaminduṃ tāpaṃ raverapyadhikaṃ cakāra //
             <span class="ref">MSS_8193</span></p>
         
         <p id="MSS_8194">
            aindriḥ kila nakhais tasyā vidadāra stanau dvijaḥ /<br />
            priyopabhogacihneṣu paurobhāgyamivācaran //
             <span class="ref">MSS_8194</span></p>
         
         <p id="MSS_8195">
            aindryāṃ digavalokita- sūryābhimukho gṛhe gṛhiṇaḥ /<br />
            rājabhayaṃ caurabhayaṃ vadhakalahaḥ paśubhayaṃ ca syāt //
             <span class="ref">MSS_8195</span></p>
         
         <p id="MSS_8196">
            airāvaṇanti kariṇaḥ phaṇino'pyaśeṣāḥ śeṣanti hanta vihagā api haṃsitāraḥ /<br />
            nīlotpalāni kumudanti ca sarvaśailāḥ kailāsituṃ vyavasitā bhavato yaśobhiḥ //
             <span class="ref">MSS_8196</span></p>
         
         <p id="MSS_8197">
            airāvaṇānanamadāmbukaṇāvapāta- saṃsaktatāmarasareṇupiśaṅgitāṅgaḥ /<br />
            caṇḍānilāhatatuṣāraviśīrṇapakṣaḥ kṣīṇaḥ kṣitau madhukaro vivaśo'tra śete //
             <span class="ref">MSS_8197</span></p>
         
         <p id="MSS_8198">
            airāvaṇe suravadhūparigīyamāna- yuṣmadyaśaḥśravaṇaniścalakarṇatāle /<br />
            nirvighnamāpibati bhṛṅgakulaṃ madāmbhaḥ kalyāṇamāvahati kasya na ceṣṭitaṃ te //
             <span class="ref">MSS_8198</span></p>
         
         <p id="MSS_8199">
            aiśānyāṃ patanaṃ duṣṭaṃ vidiśo'nyāśca śobhanāḥ /<br />
            harṣapuṣṭikarāścaiva siddhidāḥ śastrakarmaṇi //
             <span class="ref">MSS_8199</span></p>
         
         <p id="MSS_8200">
            aiśānyāṃ saṃprāptir ghṛtapūrṇānāṃ bhavedanaḍuhaśca /<br />
            evaṃ phalaṃ gṛhapater gṛhapṛṣṭhasamāśrite bhavati //
             <span class="ref">MSS_8200</span></p>
         
         <p id="MSS_8201">
            aiśvaryaṃ nahuṣasya śaṃbhuviṣayaśraddhā daśāsyasya sā śauryaṃ śrīraghunāyakasya sahajaṃ
            gāmbhīryamambhonidheḥ /<br />
            dātṛtvaṃ balikarṇayoriha jagatyekatra cet syāt tadā śrīvīrakṣitipālamaulinṛpateḥ sāmyaṃ
            kathaṃcid bhavet //
             <span class="ref">MSS_8201</span></p>
         
         <p id="MSS_8202">
            aiśvaryatimiraṃ cakṣuḥ paśyaccāpi na paśyati /<br />
            paścād vimalatāṃ yāti dāridryagulikāñjanaiḥ //
             <span class="ref">MSS_8202</span></p>
         
         <p id="MSS_8203">
            aiśvaryadhanaratnānāṃ pratyamitre'pi tiṣṭhatām /<br />
            dṛṣṭā hi punarāvṛttir jīvatāmiti naḥ śrutam //
             <span class="ref">MSS_8203</span></p>
         
         <p id="MSS_8204">
            aiśvaryamattaḥ pāpiṣṭho madhupānamadādapi /<br />
            aiśvaryamadamattānāṃ gatirūrdhvā na vidyate //
             <span class="ref">MSS_8204</span></p>
         
         <p id="MSS_8205">
            aiśvaryamadapāpiṣṭhā madāḥ pānamadādayaḥ /<br />
            eśvaryamadamatto hi nāpatitvā vibudhyate //
             <span class="ref">MSS_8205</span></p>
         
         <p id="MSS_8206">
            aiśvaryamadamattāṃśca mattān madyamadena ca /<br />
            apramattāḥ śaṭhāḥ śūrā vikrāntāḥ paryupāsate //
             <span class="ref">MSS_8206</span></p>
         
         <p id="MSS_8207">
            aiśvaryamadamattānāṃ kṣudhitānāṃ ca kāminām /<br />
            ahaṃkāravimūḍhānāṃ viveko naiva jāyate //
             <span class="ref">MSS_8207</span></p>
         
         <p id="MSS_8208">
            aiśvaryamadhruvaṃ prāpya dhruvadharme matiṃ kuru /<br />
            kṣaṇādeva vināśinyaḥ sampado'pyātmanā saha //
             <span class="ref">MSS_8208</span></p>
         
         <p id="MSS_8209">
            aiśvaryamalpametya prāyeṇa hi durjano bhavati mānī /<br />
            sumahatprāpyaiśvaryaṃ praśamaṃ pratipadyate sujanaḥ //<br />
            aiśvaryamavyāhatamāvahantu herambapādāmbujapāṃsavo naḥ /<br />
            ye nirvahanti śrutisundarīṇāṃ sīmantasindūraparāgalakṣmīm //
             <span class="ref">MSS_8209</span></p>
         
         <p id="MSS_8210">
            aiśvaryamīrṣyā nairghṛṇyaṃ kṣībatvaṃ nirvivekatā /<br />
            ekaikaṃ kiṃ na yat kuryāt pañcāṅgitve tu kā kathā //
             <span class="ref">MSS_8210</span></p>
         
         <p id="MSS_8211">
            aiśvaryavanto'pi hi nirdhanās te vyarthaśramā jīvitamātrasārāḥ /<br />
            kṛtā na lobhopahṛtātmabhiryaiḥ suhṛtsvayaṃgrāhavibhūṣaṇā śrīḥ //
             <span class="ref">MSS_8211</span></p>
         
         <p id="MSS_8212">
            aiśvaryasya parā kāṣṭhā yatra nityaṃ vibhāvyate /<br />
            dhanadaḥ sa na keṣāṃ syāt spṛhaṇīyaguṇodayaḥ //
             <span class="ref">MSS_8212</span></p>
         
         <p id="MSS_8213">
            aiśvaryasya vibhūṣaṇaṃ sujanatā śauryasya vāksaṃyamo jñānasyopaśamaḥ śamasya vinayo
            vittasya pātre vyayaḥ /<br />
            akrodhas tapasaḥ kṣamā prabhaviturdharmasya nirvyājatā sarveṣāmapi sarvakāraṇamidaṃ
            śīlaṃ paraṃ bhūṣaṇam //
             <span class="ref">MSS_8213</span></p>
         
         <p id="MSS_8214">
            aiśvaryāt saha saṃbandhaṃ na kuryāc ca kadācana /<br />
            gate ca gauravaṃ nāsti āgate ca dhanakṣayaḥ //
             <span class="ref">MSS_8214</span></p>
         
         <p id="MSS_8215">
            aiśvaryādanapetamīśvaramayaṃ loko'rthataḥ sevate taṃ gacchantyanu ye vipattiṣu punas
            te tatpratiṣṭhāśayā /<br />
            bharturye pralaye'pi pūrvasukṛtāsaṅgena niḥsaṅgayā bhaktyā kāryadhuraṃ vahanti kṛtinas
            te durlabhāstvādṛśāḥ //
             <span class="ref">MSS_8215</span></p>
         
         <p id="MSS_8216">
            aiśvarye'pi kṣamā yasya dāridrye'pi hitaiṣitā /<br />
            āpattāvapi dhīratvaṃ dadhato martyatā katham //
             <span class="ref">MSS_8216</span></p>
         
         <p id="MSS_8217">
            aiśvarye vā suvistīrṇe vyasane vā sudāruṇe /<br />
            rajjveva puruṣaṃ baddhvā kṛtāntaḥ parikarṣati //
             <span class="ref">MSS_8217</span></p>
         
         <p id="MSS_8218">
            aihalaukikapāratryaṃ karma puṃbhirniṣevyate /<br />
            karmāṇyapi tu kalyāṇi labhate kāmamāsthitaḥ //
             <span class="ref">MSS_8218</span></p>
         
         <p id="MSS_8219">
            aihalaukikamīhante māṃsaśoṇitavardhanam /<br />
            pāralaukikakāryeṣu prasuptābhṛśanāstikāḥ //
             <span class="ref">MSS_8219</span></p>
         
         <p id="MSS_8220">
            aihikāmuṣmikān kāmāṃl lobhamohātmakāṃśca yān /<br />
            nirudhyās te sadā yogī prāptiḥ syāt sārvakāmikī //
             <span class="ref">MSS_8220</span></p>
         
         <p id="MSS_8221">
            oṃkāraḥ puruṣaḥ pūrvaḥ vyāhṛtiḥ prakṛtiḥ striyaḥ /<br />
            ubhayoḥ karasaṃyoge vastreṇācchādayen naraḥ //
             <span class="ref">MSS_8221</span></p>
         
         <p id="MSS_8222">
            oṃkāraśabdo viprāṇāṃ yasya rāṣṭre pravartate /<br />
            sa rājā hi bhaved yogī vyādhibhiśca na pīḍyate //
             <span class="ref">MSS_8222</span></p>
         
         <p id="MSS_8223">
            oṃkārāḥ kusumāyudhopaniṣadāṃ mantrānuvādaḥ smara- svādhyāyasya rateḥ punarbhavavidhau
            gandhābhirāmaśrutiḥ /<br />
            cittākarṣaṇasādhyasiddhirasatīnetrasya karṇajvaraḥ pānthānāṃ sahakārakānanasudhāsekaḥ
            pikānāṃ dhvaniḥ //
             <span class="ref">MSS_8223</span></p>
         
         <p id="MSS_8224">
            oṃkāre satpradīpe mṛgaya gṛhapatiṃ sūkṣmamekāntarasthaṃ saṃyamya dvāravāhaṃ pavanamavirataṃ
            nāyakaṃ cendriyāṇām /<br />
            vāgjālaṃ kasya hetorvitarasi hi girāṃ dṛśyate naiva kiṃcid dehasthaṃ paśya nāthaṃ
            bhramasi kimapare śāstramohāndhakāre //
             <span class="ref">MSS_8224</span></p>
         
         <p id="MSS_8225">
            oṃkāro madanadvijasya gaganakroḍaikadaṃṣṭrāṅkuras tārāmauktikaśuktirandhatamasastamberamasyāṅkuśaḥ
            /<br />
            śṛṅgārārgalakuñcikā virahiṇīmānacchidā kartarī saṃdhyāvāravadhūnakhakṣatiriyaṃ cāndrī
            kalā rājate //
             <span class="ref">MSS_8225</span></p>
         
         <p id="MSS_8226">
            oṃkāro yasya kandaḥ salilamupaniṣan nyāyajālaṃ mṛṇālaṃ brahmāṇḍaṃ yasya kāṇḍaṃ prasarati
            parito yasya yāgaḥ parāgaḥ /<br />
            bhṛṅgadhvānaḥ purāṇaṃ vijanasuradhunītīravāso'dhivāso yasyānando marandaḥ puraharacaraṇāmbhoruhaṃ
            tad bhajāmaḥ //
             <span class="ref">MSS_8226</span></p>
         
         <p id="MSS_8227">
            oṃ namaḥ paramārthaikarūpāya paramātmane /<br />
            svecchāvabhāsitāsatyabhedabhinnāya śaṃbhave //
             <span class="ref">MSS_8227</span></p>
         
         <p id="MSS_8228">
            oṃ hrauṃ śikhāsthāne śaṃkarāya namaḥ /<br />
            oṃ hrauṃ bāhvoḥ keśavāya namaḥ /<br />
            oṃ hrauṃ nābhimadhye brahmaṇe namaḥ /<br />
            oṃ hrauṃ jaṅghayorgaṇapataye namaḥ /
             <span class="ref">MSS_8228</span></p>
         
         <p id="MSS_8229">
            oghavātāhṛtaṃ bījaṃ yasya kṣetre prarohati /<br />
            kṣetrikasyaiva tad bījaṃ na bījī labhate phalam //
             <span class="ref">MSS_8229</span></p>
         
         <p id="MSS_8230">
            ojasāpi khalu nūnamanūnaṃ nāsahāyamupayāti jayaśrīḥ /<br />
            yad vibhuḥ śaśimayūkhasakhaḥ sann ādade vijayi cāpamanaṅgaḥ //
             <span class="ref">MSS_8230</span></p>
         
         <p id="MSS_8231">
            ojobhājāṃ yad raṇe saṃsthitānām ādat tīvraṃ sārdhamaṅgena nūnam /<br />
            jvālāvyājādudvamantī tadantas- tejastāraṃ dīptajihvā vavāśe //
             <span class="ref">MSS_8231</span></p>
         
         <p id="MSS_8232">
            omityetatparaṃ brahma śrutīnāṃ mukhamakṣaram /<br />
            prasīdatu satāṃ svānteṣv ekaṃ tripuruṣīmayam //
             <span class="ref">MSS_8232</span></p>
         
         <p id="MSS_8233">
            oṣāmāse matsarotpātavātā- śliṣyaddantakṣmāruhāṃ gharṣaṇotthaiḥ /<br />
            yaugāntairvā vahnibhirvāraṇānām uccairmūrdhavyomni nakṣatramālā //
             <span class="ref">MSS_8233</span></p>
         
         <p id="MSS_8234">
            oṣṭhapallavavidaṃśarucīnāṃ hṛdyatāmupayayau ramaṇānām /<br />
            phullalocanavinīlasarojair aṅganāsyacaṣakairmadhuvāraḥ //
             <span class="ref">MSS_8234</span></p>
         
         <p id="MSS_8235">
            oṣṭhāgraṃ sphuratīkṣaṇe vicalataḥ kūpodare matsyavad dhammillaḥ kusumāñcito vigalitaḥ
            prāpnoti bandhaṃ punaḥ /<br />
            pracchannau vrajataḥ stanau prakaṭatāṃ śroṇītaṭaṃ dṛśyate nīvī ca skhalati sthitāpi
            sudṛḍhaṃ kāmeṅgitaṃ yoṣitām //
             <span class="ref">MSS_8235</span></p>
         
         <p id="MSS_8236">
            saubhāgyarūpaparihāsaguṇānurāga- saṃkīrtanena dayitasya ca labdhasaukhyam /<br />
            saṃbandhimitramukhadarśanadattadūra- toṣaṃ parokṣamapi kāmaguṇeṅgitaṃ syāt //
             <span class="ref">MSS_8236</span></p>
         
         <p id="MSS_8237">
            oṣṭhe bimbaphalāśayālamalakeṣūtpākajambūdhiyā karṇālaṃkṛtibhāji dāḍimaphalabhrāntyā
            ca śoṇe maṇau /<br />
            niṣpattyā sakṛdutpalacchadadṛśāmāttaklamānāṃ marau rājan gūrjararājapañjaraśukaiḥ
            sadyastṛṣā mūrcchitam //
             <span class="ref">MSS_8237</span></p>
         
         <p id="MSS_8238">
            aucityaṃ stutyānāṃ guṇarāgaś candanādilepānām /<br />
            kanyā śokakarāṇāṃ buddhivihīno'nukampyānām //
             <span class="ref">MSS_8238</span></p>
         
         <p id="MSS_8239">
            aucityapracyutācāro yuktyā svārthaṃ na sādhayet /<br />
            vyājabālivadhenaiva rāmakīrtiḥ kalaṅkitā //
             <span class="ref">MSS_8239</span></p>
         
         <p id="MSS_8240">
            aucityamekamekatra guṇānāṃ rāśirekataḥ /<br />
            viṣāyate guṇagrāma aucityaparivarjitaḥ //
             <span class="ref">MSS_8240</span></p>
         
         <p id="MSS_8241">
            aujjhi priyāṅgairghṛṇayaiva rūkṣā na vāridurgāt tu varāṭakasya /<br />
            na kaṇṭakairāvaraṇāc ca kāntir dhūlībhṛtā kāñcanaketakasya //
             <span class="ref">MSS_8241</span></p>
         
         <p id="MSS_8242">
            autsukyagarbhā bhramatīva dṛṣṭiḥ paryākulaṃ kvāpi manaḥ prayāti /<br />
            viyujyamānasya guṇānvitena nirantarapremavatā janena //
             <span class="ref">MSS_8242</span></p>
         
         <p id="MSS_8243">
            autsukyamātramavasādayati pratiṣṭhā kliśnāti labdhaparipālanavṛttireva /<br />
            nātiśramāpanayanāya yathā śramāya rājyaṃ svahastadhṛtadaṇḍamivātapatram //
             <span class="ref">MSS_8243</span></p>
         
         <p id="MSS_8244">
            autsukyahetuṃ vivṛṇoṣi na tvaṃ tattvāvabodhaikaraso na tarkaḥ /<br />
            tathāpi rambhoru karomi lakṣyam ātmānameṣāṃ paridevitānām //
             <span class="ref">MSS_8244</span></p>
         
         <p id="MSS_8245">
            autsukyāt parimilatāṃ trapayā saṃkocamañcatāṃ ca muhuḥ /<br />
            navasaṃgamayoryūnor nayanānāmutsavo jayati //
             <span class="ref">MSS_8245</span></p>
         
         <p id="MSS_8246">
            autsukyena kṛtatvarā sahabhuvā vyāvartamānā hriyā tais tairbandhuvadhūjanasya vacanairnītābhimukhyaṃ
            punaḥ /<br />
            dṛṣṭvāgre varamāttasādhvasarasā gaurī nave saṅgame saṃrohatpulakā hareṇa hasatā śliṣṭā
            śivāyāstu vaḥ //
             <span class="ref">MSS_8246</span></p>
         
         <p id="MSS_8247">
            audāryaṃ dākṣiṇyaṃ pāpajugupsā ca nirmalo bodhaḥ /<br />
            liṅgāni dharmasiddheḥ prāyeṇa janapriyatvaṃ ca //
             <span class="ref">MSS_8247</span></p>
         
         <p id="MSS_8248">
            audāryaṃ bhuvanatraye'pi viditaṃ saṃbhūtirambhonidher vāso nandanakānane parimalo
            gīrvāṇacetoharaḥ /<br />
            evaṃ dātṛgurorguṇāḥ surataroḥ sarve'pi lokottarāḥ syādarthipravarārthitārpaṇavidhāveko
            viveko yadi //
             <span class="ref">MSS_8248</span></p>
         
         <p id="MSS_8249">
            audāryaṃ sadhane nayo guṇijane lajjā kulastrījane satkāvyaṃ vadane mado dviradane
            puṃskokilaḥ kānane /<br />
            rolambaḥ kamale nakhāṅkaracanā kāntākapolasthale tanvī talpatale bhavānapi vibho bhūmaṇḍale
            maṇḍanam //
             <span class="ref">MSS_8249</span></p>
         
         <p id="MSS_8250">
            audāsīnyaṃ dayālūnām arthināṃ bhāgyahīnatā /<br />
            nahi svamukhavairūpyaṃ darpaṇasyāparādhataḥ //
             <span class="ref">MSS_8250</span></p>
         
         <p id="MSS_8251">
            audumbarāṇi puṣpāṇi śvetavarṇaṃ ca vāyasam /<br />
            matsyapādaṃ jale paśyen na nārīhṛdayasthitam //
             <span class="ref">MSS_8251</span></p>
         
         <p id="MSS_8252">
            aunnatyaṃ bhavataḥ sumeruśikharocchrāyopamāṃ gāhate vyāptis te girirājamūlamahimanyāyena
            nirṇīyate /<br />
            ekasyāpi na kiṃtu cātakaśiśoḥ pūrttyai payo vartate vandhyāpīnapayodharopamatayā buddho'si
            pāthodhara //
             <span class="ref">MSS_8252</span></p>
         
         <p id="MSS_8253">
            aurasaṃ maitrasaṃbaddhaṃ tathā vaṃśakramāgatam /<br />
            rakṣitaṃ vyasanebhyaśca mitraṃ jñeyaṃ caturvidham //
             <span class="ref">MSS_8253</span></p>
         
         <p id="MSS_8254">
            aurasānapi putrān hi tyajantyahitakāriṇaḥ /<br />
            samarthān saṃpragṛhṇanti janānapi narādhipāḥ //
             <span class="ref">MSS_8254</span></p>
         
         <p id="MSS_8255">
            aurasīṃ bhaginīṃ vāpi bhāryāṃ vāpyanujasya yaḥ /<br />
            pracareta naraḥ kāmāt tasya daṇḍo vadhaḥ smṛtaḥ //
             <span class="ref">MSS_8255</span></p>
         
         <p id="MSS_8256">
            aurvā ivātilubdhā bhavanti dhanalavaṇavāribahutṛṣṇāḥ /<br />
            tṛṇalavamiva nijadehaṃ tyajanti leśaṃ na vittasya //
             <span class="ref">MSS_8256</span></p>
         
         <p id="MSS_8257">
            auṣadhaṃ mūḍhavaidyānāṃ tyajantu jvarapīḍitāḥ /<br />
            parasaṃsargasaṃsaktaṃ kalatramiva sādhavaḥ //
             <span class="ref">MSS_8257</span></p>
         
         <p id="MSS_8258">
            auṣadhānāṃ ca mantrāṇāṃ buddheścaiva mahātmanām /<br />
            asādhyaṃ nāsti loke'tra kiṃcid brahmāṇḍamadhyagam //
             <span class="ref">MSS_8258</span></p>
         
         <p id="MSS_8259">
            auṣadhāni ca mantrāṇi nakṣatraṃ śakunaṃ grahāḥ /<br />
            bhāgyakāle prasannāḥ syur abhāgye niṣphalāś ca te //
             <span class="ref">MSS_8259</span></p>
         
         <p id="MSS_8260">
            auṣadhānyagado vidyā daivī ca vividhā sthitiḥ /<br />
            tapasaiva prasidhyanti tapas teṣāṃ hi sādhanam //
             <span class="ref">MSS_8260</span></p>
         
         <p id="MSS_8261">
            auṣadhāyāpi yo martyo madhvasyati vicetanaḥ /<br />
            kuyonau jāyate so'pi kiṃ punas tatra lolupaḥ //
             <span class="ref">MSS_8261</span></p>
         
         <p id="MSS_8262">
            auṣasātapabhayādapalīnaṃ vāsaracchavivirāmapaṭīyaḥ /<br />
            saṃnipatya śanakairatha nimnād andhakāramudavāpa samāni //
             <span class="ref">MSS_8262</span></p>
         
         <p id="MSS_8263">
            auṣṇyaṃ tathā vikramaṃ ca saumyaṃ daṇḍaṃ prasannatām /<br />
            dhārayanti mahātmāno rājānaḥ prāyaśo bhuvi //<br />
            tasmāt sarvāsvavasthāsu mānyāḥ pūjyāś ca pārthivāḥ //
             <span class="ref">MSS_8263</span></p>
         
         <p id="MSS_8264">
            auṣmāyamāṇanavayauvanamugdhabhāvāḥ śṛṅgārasāgaramanojñataraṅgalekhāḥ /<br />
            kandarpakelirasalabdhayaśaḥpatākāḥ paṇyāṅganāḥ puramimāmadhivāsayanti //
             <span class="ref">MSS_8264</span></p>
         
         <p id="MSS_8265">
            kaṃcana vañcanacature prapañcaya tvaṃ murāntake mānam /<br />
            bahuvallabhe hi puruṣe dākṣiṇyaṃ duḥkhamudvahati //
             <span class="ref">MSS_8265</span></p>
         
         <p id="MSS_8266">
            kaṃcit kālaṃ naya giriguhāgahvare re mudhaiva krīḍan hālāhalarasalasaddarpa mā sarpa
            ! sarpa /<br />
            mādyannudyatsajalajaladavyākule meghakāle yena prāpto vanaviharaṇotkaṇṭhayā nīlakaṇṭhaḥ
            //
             <span class="ref">MSS_8266</span></p>
         
         <p id="MSS_8267">
            kaṃcit kṣaṇaṃ nanu sahasva vimuñca vāso jāgartyayaṃ parijano dhigapatrapo'si /<br />
            eṣo'ñjaliḥ śamaya dīpamiti priyāyā vāco ratādapi parāṃ mudamāvahanti //
             <span class="ref">MSS_8267</span></p>
         
         <p id="MSS_8268">
            kaṃcideva samayaṃ samāgataṃ tvāṃ na vismarati śaśvadambujam /<br />
            mānase vihara haṃsa mānase mā vimuñca punarasya sauhṛdam //
             <span class="ref">MSS_8268</span></p>
         
         <p id="MSS_8269">
            kaṃjānanā kamjaparāgapuñja- guñjanmilindāvalikuntalaśrīḥ /<br />
            vidvaddvijākrāntamukhāntarālā jyotirvidāryā taṭinīva bhāti //
             <span class="ref">MSS_8269</span></p>
         
         <p id="MSS_8270">
            kaṃ na spṛśanti puruṣaṃ vyasanāni kāle ko vā nirantarasukhī ya ihāsti loke /<br />
            duḥkhaṃ sukhaṃ ca pariṇāmavaśādupaiti nakṣatracakramiva khe parivartamānam //
             <span class="ref">MSS_8270</span></p>
         
         <p id="MSS_8271">
            kaṃ pṛcchāmaḥ surāḥ svarge nivasāmo vayaṃ bhuvi /<br />
            kiṃ vā kāvyarasaḥ svāduḥ kiṃ vā svādīyasī sudhā //
             <span class="ref">MSS_8271</span></p>
         
         <p id="MSS_8272">
            kaṃ prati kathayitumīśe saṃprati ko vā pratītimāyātu /<br />
            gopatitanayākuñje gopavadhūṭīviṭaṃ brahma //
             <span class="ref">MSS_8272</span></p>
         
         <p id="MSS_8273">
            kaṃ yojayan manujo'rthaṃ labheta nipātayan naṣṭadṛśaṃ hi garte /<br />
            evaṃ narāṇāṃ viṣayaspṛhā ca nipātayan niraye tvandhakūpe //
             <span class="ref">MSS_8273</span></p>
         
         <p id="MSS_8274">
            kaṃ viśeṣamavalambya yoṣitaḥ preyase bhajasi varcase bhuvam /<br />
            tyāgaheturapi tulya eva te sāpi sāpi malamocanasthalī //
             <span class="ref">MSS_8274</span></p>
         
         <p id="MSS_8275">
            kaṃ saṃjaghāna kṛṣṇaḥ kā śītalavāhinī gaṅgā /<br />
            ke dārapoṣaṇaratāḥ kaṃ balavantaṃ na bādhate śītam //
             <span class="ref">MSS_8275</span></p>
         
         <p id="MSS_8276">
            kaṃsaṃ dhvaṃsayate muraṃ tirayate haṃsaṃ tathā hiṃsate bāṇaṃ kṣīṇayate bakaṃ laghayate
            pauṇḍraṃ tathā lumpate /<br />
            bhaumaṃ kṣāmayate balād balabhido darpaṃ parākurvate kliṣṭaṃ śiṣṭagaṇaṃ praṇamramavate
            kṛṣṇāya tubhyaṃ namaḥ //
             <span class="ref">MSS_8276</span></p>
         
         <p id="MSS_8277">
            kaṃsārātervada gamanaṃ kena syāt kasmin dṛṣṭiṃ saṃlabhate svalpecchuḥ /<br />
            kaṃ sarveṣāṃ śubhakaramūcurdhīrāḥ kiṃ kuryās tvaṃ sujana saśokaṃ lokam //
             <span class="ref">MSS_8277</span></p>
         
         <p id="MSS_8278">
            kaṃsāricaraṇodbhūtasindhukallolalālitam /<br />
            manye haṃsa mano nīre kulyānāṃ ramate katham //
             <span class="ref">MSS_8278</span></p>
         
         <p id="MSS_8279">
            kaṃso rāvaṇo rāmaśca rājā duryodhanas tathā /<br />
            catvāro'pi mahāmūrkhāḥ pañcamaḥ śālivāhanaḥ //
             <span class="ref">MSS_8279</span></p>
         
         <p id="MSS_8280">
            kaḥ kaṃ śakto rakṣituṃ mṛtyukāle rajjucchede ke ghaṭaṃ dhārayanti /<br />
            evaṃ lokas tulyadharmo vanānāṃ kāle kāle chidyate ruhyate ca //
             <span class="ref">MSS_8280</span></p>
         
         <p id="MSS_8281">
            kaḥ kaḥ kutra na ghurghurāyitaghurīghoro ghuret sūkaraḥ kaḥ kaḥ kaṃ kamalākaraṃ vikamalaṃ
            kartuṃ karī nodyataḥ /<br />
            ke ke kāni vanānyaraṇyamahiṣā nonmūlayeyuryataḥ siṃhīsnehavilāsabaddhavasatiḥ pañcānano
            vartate //
             <span class="ref">MSS_8281</span></p>
         
         <p id="MSS_8282">
            kaḥ kaṇṭakānāṃ prakaroti taikṣṇyaṃ vicitrabhāvaṃ mṛgapakṣiṇāṃ ca /<br />
            mādhuryamikṣau kaṭutāṃ ca nimbe svabhāvataḥ sarvamidaṃ hi siddham //
             <span class="ref">MSS_8282</span></p>
         
         <p id="MSS_8283">
            kaḥ karṇāripitā girīndratanayā kasya priyā kasya tuk ko jānāti pareṅgitaṃ viṣamaguḥ
            kutrodabhūt kāminām /<br />
            bhāryā kasya videhajā tudati kā bhaume'hni nindyaśca kas tatpratyuttaramadhyamākṣarapadaṃ
            sarvārthasaṃpatkaram //
             <span class="ref">MSS_8283</span></p>
         
         <p id="MSS_8284">
            kaḥ kasya puruṣo bandhuḥ kimāpyaṃ kasya kenacit /<br />
            yadeko jāyate jantur eka eva vinaśyati //
             <span class="ref">MSS_8284</span></p>
         
         <p id="MSS_8285">
            tasmān mātā pitā ceti rāma sajjeta yo naraḥ /<br />
            unmatta iva sa jñeyo nāsti kaściddhi kasyacit //
             <span class="ref">MSS_8285</span></p>
         
         <p id="MSS_8286">
            kaḥ kāntāramagāt piturvacanataḥ saṃśliṣya kaṇṭhasthalīṃ kāmī kiṃ kurute ca gṛdhrahaṭhataśchinnaṃ
            prarūḍhaṃ ca kim /<br />
            kā rakṣaḥ kulakālarātrirabhavac candrātapaṃ dveṣṭi ko rāmaścumbati rāvaṇasya vadanaṃ
            sītāviyogāturaḥ //
             <span class="ref">MSS_8286</span></p>
         
         <p id="MSS_8287">
            kaḥ kālaḥ kāni mitrāṇi ko deśaḥ kau vyayāgamau /<br />
            kaścāhaṃ kā ca me śaktir iti cintyaṃ muhurmuhuḥ //
             <span class="ref">MSS_8287</span></p>
         
         <p id="MSS_8288">
            kaḥ kuryād bhuvanaṃ sarvaṃ kaḥ samunmūlayed drumān /<br />
            kiṃ pratīke bhaven mukhyaṃ kaḥ paratraiti puṇyatām //
             <span class="ref">MSS_8288</span></p>
         
         <p id="MSS_8289">
            kaḥ kopaḥ kaḥ praṇayo naṭaviṭahatamastakāsu veśyāsu /<br />
            rajakaśilātalasadṛśaṃ yāsāṃ jaghanaṃ ca vadanaṃ ca //
             <span class="ref">MSS_8289</span></p>
         
         <p id="MSS_8290">
            kaḥ kau ke kaṃ kau kān hasati ca hasato hasanti hariṇākṣyā /<br />
            adharaḥ pallavamaṅghrī haṃsau kundasya korakān dantāḥ //
             <span class="ref">MSS_8290</span></p>
         
         <p id="MSS_8291">
            kaḥ khe gacchati kā ramyā kā japyā kiṃ vibhūṣaṇam /<br />
            ko vandyaḥ kīdṛśī laṅkā vīramarkaṭakampitā //
             <span class="ref">MSS_8291</span></p>
         
         <p id="MSS_8292">
            kaḥ khe carati kaḥ śabdaṃ coraṃ dṛṣṭvā karoti ca /<br />
            kairavāṇāmariḥ ko vā kopānāmālayaśca kaḥ //
             <span class="ref">MSS_8292</span></p>
         
         <p id="MSS_8293">
            kaḥ khe bhāti, hato niśācarapatiḥ kenāmbudhau majjati kaḥ, kīdṛk taruṇīvilāsagamanaṃ,
            ko nāma rājñāṃ priyaḥ /<br />
            patraṃ kiṃ nṛpateḥ, kimapsu lalitaṃ, ko rāmarāmāharo matpraśnottaramadhyamākṣarapadaṃ
            yat tat tavāśīrvacaḥ //
             <span class="ref">MSS_8293</span></p>
         
         <p id="MSS_8294">
            kaḥ paretanagarīpuraṃdaraḥ ko bhavedatha tadīyakiṃkaraḥ /<br />
            kṛṣṇanāma jagadekamaṅgalaṃ kaṇṭhapīṭhamurarīkaroti cet //
             <span class="ref">MSS_8294</span></p>
         
         <p id="MSS_8295">
            kaḥ paśyati khuramahasaḥ saṃmukhamapi tejasāṃ sahasrasya /<br />
            kalitaṃ śaśabhṛddhāmno yo maṇḍalakhaṇḍanaṃ sahate //
             <span class="ref">MSS_8295</span></p>
         
         <p id="MSS_8296">
            kaḥ puṣpajātiṃ surabhiṃ vidhatte kaścandanaṃ vai śiśirīkaroti /<br />
            kaḥ prārthayed bhānumiha prakāśe sādhus tathā svena paropakārī //
             <span class="ref">MSS_8296</span></p>
         
         <p id="MSS_8297">
            kaḥ pūjyaḥ sadvṛttaḥ kamadhamamācakṣate calitavṛttam /<br />
            kena jitaṃ jagadetat satyatitikṣāvatā puṃsā //
             <span class="ref">MSS_8297</span></p>
         
         <p id="MSS_8298">
            kaḥ pūjyaḥ, sujanatvameti katamaḥ, kva sthīyate paṇḍitaiḥ śrīmatyā śivayā ca kena
            bhuvane yuddhaṃ kṛtaṃ dāruṇam /<br />
            kiṃ vāñchanti sadā janā, yuvajanā dhyāyanti kiṃ mānase matpraśnottaramadhyamākṣarapadaṃ
            bhūyāt tavāśīrvacaḥ //<br />
            kaḥ paurave vasumatīṃ śāsati śāsitari durvinītānām /<br />
            ayamācaratyavinayaṃ mugdhāsu tapasvikanyāsu //
             <span class="ref">MSS_8298</span></p>
         
         <p id="MSS_8299">
            kaḥ prasūte pūrovātaṃ kaḥ prerayati vāridam /<br />
            prāpte tu śrāvaṇe māsi bhavatyekārṇavaṃ jagat //
             <span class="ref">MSS_8299</span></p>
         
         <p id="MSS_8300">
            kaḥ prājño vāñchati snehaṃ veśyāsu sikatāsu ca /<br />
            vimucyate vā bhavatā vastudharmo'yamīdṛśaḥ //
             <span class="ref">MSS_8300</span></p>
         
         <p id="MSS_8301">
            kaḥ prārthito'pi dāsyati tṛṇatuṣaparimāṇamātramapyadhikam /<br />
            antarlalāṭasaṃpuṭa- vikaṭākṣaramālikāṃ muktvā //
             <span class="ref">MSS_8301</span></p>
         
         <p id="MSS_8302">
            kaḥ prārthyate madanavihvalayā yuvatyā bhāti kva puṇḍrakamupaiti kathaṃ batāyuḥ /<br />
            kvānādaro bhavati, kena ca rājate'bjaṃ bāhyāsthi kiṃ phalamudāhara nālikeram //
             <span class="ref">MSS_8302</span></p>
         
         <p id="MSS_8303">
            kaḥ śakraḥ katamaḥ sraṣṭā varākaḥ katamo yamaḥ /<br />
            satyavratānāṃ bhūpānāṃ kartuṃ śāsanalaṅghanam //
             <span class="ref">MSS_8303</span></p>
         
         <p id="MSS_8304">
            kaḥ śamaḥ kriyatāṃ prājñāḥ priyāprītau pariśramaḥ /<br />
            bhasmībhūtasya bhūtasya punarāgamanaṃ kutaḥ //
             <span class="ref">MSS_8304</span></p>
         
         <p id="MSS_8305">
            kaḥ śraddhāsyati bhūtārthaṃ sarvo māṃ tulayiṣyati /<br />
            śaṅkanīyā hi loke'smin niṣpratāpā daridratā //
             <span class="ref">MSS_8305</span></p>
         
         <p id="MSS_8306">
            kaḥ ślāghanīyajanmā māghaniśīthe'pi yasya saubhāgyam /<br />
            prāleyāniladīrghaḥ kathayati kāñcīninādo'yam //
             <span class="ref">MSS_8306</span></p>
         
         <p id="MSS_8307">
            kaḥ syādambudayācako, yuvatayaḥ kaṃ kāmayante patiṃ lajjā kena nivāryate, nikaṭake
            dāse kathaṃ yāvanī /<br />
            bhāṣā darśayateti vastuṣu mahārāṣṭre kadā vā bhaved ādyāntākṣarayorhi loparacanācāturyataḥ
            pūryatām //
             <span class="ref">MSS_8307</span></p>
         
         <p id="MSS_8308">
            kaḥ svabhāvagabhīrāṇāṃ lakṣayed bahirāpadam /<br />
            bālāpatyena bhṛtyena yadi sā na prakāśyate //
             <span class="ref">MSS_8308</span></p>
         
         <p id="MSS_8309">
            ka ātmā kaḥ paro vātra svīyaḥ pārakya eva vā /<br />
            svaparābhiniveśena vinā jñānena dehinām //
             <span class="ref">MSS_8309</span></p>
         
         <p id="MSS_8310">
            ka āliptaḥ priyaḥ ko'syāḥ kaṃ dhyāyati kamīkṣate /<br />
            iti cintā na yasyāsīt sa pūjyaḥ paṇyayoṣitām //
             <span class="ref">MSS_8310</span></p>
         
         <p id="MSS_8311">
            ... ...<br />
            ka īpsitārthasthiraniścayaṃ manaḥ<br />
            payaśca nimnābhimukhaṃ pratīpayet //
             <span class="ref">MSS_8311</span></p>
         
         <p id="MSS_8312">
            ka ekastvaṃ puṣpāyudha mama samādhivyayavidhau suparvāṇaḥ sarve yadi kusumaśastrās
            tadapi kim /<br />
            itīvainān nūnaṃ ya iha sumanostratvamanayat sa vaḥ śāstā śastraṃ diśatu daśadiṅmāravijayī
            //
             <span class="ref">MSS_8312</span></p>
         
         <p id="MSS_8313">
            kakubhakarīrāveka- tra saṃyutau kakubhabilvau vā /<br />
            hastatraye'mbu paścān narairbhavatyekaviṃśatyā //
             <span class="ref">MSS_8313</span></p>
         
         <p id="MSS_8314">
            kakubhasya phalaṃ puṣpaṃ lākṣā śrīvāsaguggulū /<br />
            śvetāparājitāmūlaṃ viḍaṅgānvitasarṣapāḥ //
             <span class="ref">MSS_8314</span></p>
         
         <p id="MSS_8315">
            kakubhāṃ mukhāni sahasojjvalayan dadhadākulatvamadhikaṃ rataye /<br />
            adidīpadinduraparo dahanaḥ kusumeṣumatrinayanaprabhavaḥ //
             <span class="ref">MSS_8315</span></p>
         
         <p id="MSS_8316">
            kakubhi kakubhi dhvāntakṣubdhaṃ vitatya vidhāya ca śrutipuṭabhido garjāḥ śreyaḥ kṛtaṃ
            paramambudaiḥ /<br />
            kathamitarathā jātodvegaḥ samujjhitapalvalaḥ kanakakamalottaṃse haṃsaḥ sa nandati
            mānase //
             <span class="ref">MSS_8316</span></p>
         
         <p id="MSS_8317">
            kakubhi kakubhi bhrāntvā bhrāntvā vilokya vilokitaṃ malayajasamo dṛṣṭo'smābhirna ko'pi
            mahīruhaḥ /<br />
            upacitaraso dāhe cchede śilātalagharṣaṇe- 'pyadhikamadhikaṃ yat saurabhyaṃ tanoti
            manoharam //
             <span class="ref">MSS_8317</span></p>
         
         <p id="MSS_8318">
            kakṣe kiṃ mitapustakaṃ kimudakaṃ (kiṃ) kāvyasārodakaṃ dīrghaṃ kiṃ yadi tāḍapatralikhitaṃ
            kiṃ cātra gauḍākṣaram /<br />
            gandhaḥ kiṃ yadi rāmarāvaṇakathāsaṃgrāmagandho mahat kiṃ vāraṃ bahu jalpase śṛṇu sakhe
            nāmnā purāṇo jhaṣaḥ //
             <span class="ref">MSS_8318</span></p>
         
         <p id="MSS_8319">
            kaṅkagṛdhrasṛgāleṣu daṃśeṣu maśakeṣu ca /<br />
            pannageṣu ca jāyante narāḥ krodhaparāyaṇāḥ //
             <span class="ref">MSS_8319</span></p>
         
         <p id="MSS_8320">
            kaṅkahaṃsaśaśādānāṃ matsyādakrauñcakekinām /<br />
            gṛdhrāṇāṃ kukkuṭānāṃ ca pakṣā eteṣu śobhanāḥ //
             <span class="ref">MSS_8320</span></p>
         
         <p id="MSS_8321">
            kaṅkelireṣa kimacetana eva satyaṃ namnaḥ svayaṃ na kusumāni dadāti yas te /<br />
            dhūrto'thavā namati nāyamudastabāhu- vyaktonnatastanataṭāntadidṛkṣayeva //
             <span class="ref">MSS_8321</span></p>
         
         <p id="MSS_8322">
            kacakucacubukāgre pāṇiṣu vyāpṛteṣu prathamajaladhiputrīsaṃgame'naṅgadhāmni /<br />
            grathitanibiḍanīvībandhanirmocanārthaṃ caturadhikakarāśaḥ pātu vaścakrapāṇiḥ //
             <span class="ref">MSS_8322</span></p>
         
         <p id="MSS_8323">
            kacagrahamanugrahaṃ daśanakhaṇḍanaṃ maṇḍanaṃ dṛgañjanamavañcanaṃ mukharasārpaṇaṃ tarpaṇam
            /<br />
            nakhārdanamatardanaṃ nibiḍapīḍanaṃ krīḍanaṃ karoti ratisaṅgame makaraketanaḥ kāminām
            //
             <span class="ref">MSS_8323</span></p>
         
         <p id="MSS_8324">
            kacagrahasamullasatkamalakoṣapīḍājaḍa- dvirephakalakūjitānukṛtasītkṛtālaṃkṛtāḥ /<br />
            jayanti suratotsavavyatikare kuraṅgīdṛśāṃ pramodamadanirbharapraṇayacumbino vibhramāḥ
            //
             <span class="ref">MSS_8324</span></p>
         
         <p id="MSS_8325">
            kacagrahottānitamardhakuḍmalaṃ trapācalattārakamandalocanam /<br />
            balādgṛhītādharavedanākulaṃ kadā pibeyaṃ nanu tat priyāmukham //
             <span class="ref">MSS_8325</span></p>
         
         <p id="MSS_8326">
            kacabhārāt kucabhāraḥ kucabhārād bhītimeti kacabhāraḥ /<br />
            kacakucabhārāj jaghanaṃ ko'yaṃ candrānane camatkāraḥ //
             <span class="ref">MSS_8326</span></p>
         
         <p id="MSS_8327">
            kacamūlabaddhapannaga- niśvāsaviṣāgnidhūmahatamadhyam /<br />
            aiśānamiva kapālaṃ sphuṭalakṣmā sphurati śaśibimbam //
             <span class="ref">MSS_8327</span></p>
         
         <p id="MSS_8328">
            kacā yūkāvāsā mukhamajinabaddhāsthinicayam kucau māṃsagranthī jaṭharamapi viṣṭhādidhaṭikā
            /<br />
            malotsarge yantraṃ jaghanamabalāyāḥ kramayugaṃ tadādhārasthūṇe tadiha kimu rāgāya
            mahatām //<br />
            kacairardhacchinnaiḥ karanihitaraktaiḥ kucataṭair nakhotkṛttairgaṇḍairupalahatiśīrṇaiśca
            niṭilaiḥ /<br />
            vidīrṇairākrandād vikalagaditaiḥ kaṇṭhavivarair manastakṣṇotyantaḥpuraparijanānāṃ
            sthitiriyam //<br />
            kaccit kāntārabhājāṃ bhavati paribhavaḥ ko'pi śauvāpado vā pratyūhena kratūnāṃ na
            khalu makhabhujo bhuñjate vā havīṃṣi /<br />
            kartuṃ vā kaccidantarvasati vasumatīdakṣiṇaḥ saptatantur yatsaṃprāpto'si kiṃ vā raghukulatapasāmīdṛśo'yaṃ
            vivartaḥ //
             <span class="ref">MSS_8328</span></p>
         
         <p id="MSS_8329">
            kaccit paśavyaṃ nirujaṃ bhūryambutṛṇavīrudham /<br />
            vṛhadvanaṃ tadadhunā yatrāsse tvaṃ suhṛdvṛtaḥ //
             <span class="ref">MSS_8329</span></p>
         
         <p id="MSS_8330">
            kaccit sahasrān mūrkhāṇām ekamicchasi paṇḍitam /<br />
            paṇḍito hyarthakṛcchreṣu kuryān niḥśreyasaṃ mahat //
             <span class="ref">MSS_8330</span></p>
         
         <p id="MSS_8331">
            kaccit saumya priyasahacarī vidyudāliṅgati tvām āvirbhūtapraṇayasumukhāścātakā vā
            bhajante /<br />
            paurastyo vā sukhayati marutsādhusaṃvāhanābhir viṣvagbibhratsurapatidhanurlakṣma lakṣmīṃ
            tanoti //
             <span class="ref">MSS_8331</span></p>
         
         <p id="MSS_8332">
            kaccit saumya vyavasitamidaṃ bandhukṛtyaṃ tvayā me pratyādeśānna khalu bhavato dhīratāṃ
            tarkayāmi /<br />
            niḥśabdo'pi pradiśasi jalaṃ yācitaś cātakebhyaḥ pratyuktaṃ hi praṇayiṣu satāmīpsitārthakriyaiva
            //
             <span class="ref">MSS_8332</span></p>
         
         <p id="MSS_8333">
            kaccidarthena vā dharmam arthaṃ dharmeṇa vā punaḥ /<br />
            ubhau vā prītilobhena kāmena na vibādhase //
             <span class="ref">MSS_8333</span></p>
         
         <p id="MSS_8334">
            kaccidarthaṃ ca dharmaṃ ca kāmaṃ ca jāyatāṃ vara /<br />
            vibhajya kāle kālajña sarvān bharata sevase //
             <span class="ref">MSS_8334</span></p>
         
         <p id="MSS_8335">
            kacchānvavāyajaladheramṛtāṃśuranyaḥ pratyarthivaṃśadahanaḥ sumanā guṇajñaḥ /<br />
            vidyāpriyo nayaparo matimān vadānyaḥ mīvārabhūpatirudetu yaśo vitanvan //
             <span class="ref">MSS_8335</span></p>
         
         <p id="MSS_8336">
            kajjalatilakakalaṅkita- mukhacandre galitasalilakaṇakeśi /<br />
            navavirahadahanatūlo jīvayitavyastvayā katamaḥ //
             <span class="ref">MSS_8336</span></p>
         
         <p id="MSS_8337">
            kaja bhaja vikāsamabhitas tyaja saṃkocaṃ bhramatyayaṃ bhramaraḥ /<br />
            yadyapi na bhavati kāryaṃ tathāpi tuṣṭas tanotyayaṃ kīrtim //
             <span class="ref">MSS_8337</span></p>
         
         <p id="MSS_8338">
            kajjalahimakanakarucaḥ suparṇavṛṣahaṃsavāhanāḥ śaṃ vaḥ /<br />
            jalanidhigirikamalasthā hariharakamalāsanā dadatu //
             <span class="ref">MSS_8338</span></p>
         
         <p id="MSS_8339">
            kaṭakatvaṃ pṛthagghemnas taraṃgatvaṃ pṛthag jalāt /<br />
            yathā na saṃbhavatyevaṃ na jagat pṛthagīśvarāt //
             <span class="ref">MSS_8339</span></p>
         
         <p id="MSS_8340">
            kaṭakāni bhajanti cārubhir navamuktāphalabhūṣaṇairbhujaiḥ /<br />
            niyataṃ dadhate ca citrakair aviyogaṃ pṛthugaṇḍaśailataḥ //
             <span class="ref">MSS_8340</span></p>
         
         <p id="MSS_8341">
            kaṭakinaḥ kaṭukarasān karīrakhadirādiviṭapatarugulmān /<br />
            upabhuñjānā karabhī daivādāpnoti madhuramadhujālam //
             <span class="ref">MSS_8341</span></p>
         
         <p id="MSS_8342">
            kaṭākṣeṇāpīṣat kṣaṇamayi nirīkṣeta yadi sā tadānandaḥ sāndraḥ sphurati pihitāśeṣaviṣayaḥ
            /<br />
            saromāñcodañcatkucakalaśanirbhinnavasanaḥ parīrambhārambhaḥ ka iva bhavitāmbhoruhadṛśaḥ
            //
             <span class="ref">MSS_8342</span></p>
         
         <p id="MSS_8343">
            kaṭākṣairākṣiptaḥ priyasakhi rahaḥ kelibhavane vane puṣpavyājāt kucayugamidaṃ cāpi
            valitam /<br />
            ratāsaktaṃ dṛṣṭvā harinamithunaṃ cālpahasitaṃ tathāpi preyān me na kimapi jānāti kimiti
            //
             <span class="ref">MSS_8343</span></p>
         
         <p id="MSS_8344">
            kaṭirmuṣṭigrāhyā dvipuruṣabhujagrāhyamudaraṃ stanau ghaṇṭālolau jaghanamiva gantuṃ
            vyavasitau /<br />
            smitaṃ bherīnādo mukhamapi ca patyurbhayakaraṃ tathāpyeṣā raṇḍā paribhavati saṃtāpayati
            ca //
             <span class="ref">MSS_8344</span></p>
         
         <p id="MSS_8345">
            kaṭirviṭaśatairghūṣṭā pānthapītojjhitaṃ mukham /<br />
            stanau sahasramṛditau yasyāḥ kasyās tu sā nijā //<br />
            kaṭisthakaravaiśākhasthānakasthanarākṛtim /<br />
            dravyaiḥ pūrṇaṃ smarellokaṃ sthityutpattivyayātmakaiḥ //
             <span class="ref">MSS_8345</span></p>
         
         <p id="MSS_8346">
            kaṭītaṭanikuñjeṣu saṃcaran vātakuñjaraḥ /<br />
            eraṇḍatailasiṃhasya gandhamāghrāya dhāvati //
             <span class="ref">MSS_8346</span></p>
         
         <p id="MSS_8347">
            kaṭu kvaṇanto maladāyakāḥ khalā- studantyalaṃ bandhanaśṛṅkhalā iva /<br />
            manastu sādhudhvanibhiḥ pade pade haranti santo maṇinūpurā iva //
             <span class="ref">MSS_8347</span></p>
         
         <p id="MSS_8348">
            kaṭutiktakaṣāyarasaiḥ pavanaḥ pittaṃ kaṭūṣṇalavaṇāmlaiḥ /<br />
            snigdhamadhurāmlalavaṇaiḥ śleṣmā kopaṃ prayāti taroḥ //
             <span class="ref">MSS_8348</span></p>
         
         <p id="MSS_8349">
            kaṭutīkṣṇoṣṇalavaṇakṣārāmlādib hirulbaṇaiḥ /<br />
            mātṛbhuktairupaspṛṣṭaḥ sarvāṅgotthitavedanaḥ //
             <span class="ref">MSS_8349</span></p>
         
         <p id="MSS_8350">
            kaṭubhirapi kaṭhoracakravākot- karavirahajvaraśāntiśītavīyaiḥ /<br />
            timirahatamayaṃ mahobhirañjañ jayati jagannayanaughamuṣṇabhānuḥ //
             <span class="ref">MSS_8350</span></p>
         
         <p id="MSS_8351">
            kaṭumadhurāṇyāmodaiḥ parṇairutkīrṇapatrabhaṅgāni /<br />
            damanakavanāni saṃprati kāṇḍairekāntapāṇḍūni //
             <span class="ref">MSS_8351</span></p>
         
         <p id="MSS_8352">
            kaṭu raṭasi kimevaṃ karṇayoḥ kuñjarārer aviditanijabuddhe kiṃ na vijñātamasti /<br />
            śilatarakaradaṃṣṭrāṭaṅkanirbhinnakumbhaṃ maśaka galakarandhre hastiyūthaṃ mamajja
            //
             <span class="ref">MSS_8352</span></p>
         
         <p id="MSS_8353">
            kaṭuviśikhaśikhiprapañca pañcā- nana dhanadapriyamitra mitranetra /<br />
            dhṛtasakalavikalpa kalpaśeṣa- prakaṭamahānaṭa nāṭaya prasādam //
             <span class="ref">MSS_8353</span></p>
         
         <p id="MSS_8354">
            kaṭūnāmiha sārthatvāt kāmaṃ bhavati saṃgrahaḥ /<br />
            tathāpi vṛttirna tathā rasajñānumatikṣamā //
             <span class="ref">MSS_8354</span></p>
         
         <p id="MSS_8355">
            kaṭau na kalamekhalā na kucamaṇḍale mālikā dṛśorapi na cāñjanaṃ na punarasti rāgo'dhare
            /<br />
            priyeṇa sahacāriṇā madanataskarasyoccakais tatas tvamasi luṇṭhitā nidhuvane vane śobhane
            //<br />
            kaṭusvarastvaṃ pikabhūt tathāpi ślāghyo'si samyak pikaputrapālāt /<br />
            āhlādanāccandra ivāttalakṣmā kastūrikā gandhabhṛteva kṛṣṇā //
             <span class="ref">MSS_8355</span></p>
         
         <p id="MSS_8356">
            kaṭvamlalavaṇātyuṣṇatīkṣṇarūkṣavid āhinaḥ /<br />
            āhārā rājasasyeṣṭā duḥkhaśokāmayapradāḥ //
             <span class="ref">MSS_8356</span></p>
         
         <p id="MSS_8357">
            kaṭvervārau yathā pakve madhuraḥ san raso'pi na /<br />
            prāpyate hyātmani tathā nāpakvakaraṇe jñatā //
             <span class="ref">MSS_8357</span></p>
         
         <p id="MSS_8358">
            kaṭhinaṃ vā madhuraṃ vā prastutavacanaṃ manohāri /<br />
            vāme gardabhanādaś cittaprītyai prayāṇeṣu //
             <span class="ref">MSS_8358</span></p>
         
         <p id="MSS_8359">
            kaṭhinaḥ kṛśamūlaśca durlabho dakṣiṇetaraḥ /<br />
            kaścit kalyāṇagotro'pi manuṣyairnopajīvyate //
             <span class="ref">MSS_8359</span></p>
         
         <p id="MSS_8360">
            kaṭhinakucau tava bāle taralasarojākṣi tāvakaṃ cakṣuḥ /<br />
            kuṭilasukeśi kacās te mithyā bhaṇitaṃ kṛśāṅgi tava madhyam //
             <span class="ref">MSS_8360</span></p>
         
         <p id="MSS_8361">
            kaṭhinataradāmaveṣṭana- lekhāsaṃdehadāyino yasya /<br />
            rājanti valivibhaṅgāḥ sa pātu dāmodaro bhavataḥ //
             <span class="ref">MSS_8361</span></p>
         
         <p id="MSS_8362">
            kaṭhinasyāpi hṛdayaṃ guṇavānārdrayed dṛśā /<br />
            candrakāntopalaṃ candraḥ svāṃśubhirdrāvayatyasau //
             <span class="ref">MSS_8362</span></p>
         
         <p id="MSS_8363">
            kaṭhinahṛdaye muñca krodhaṃ sukhapratighātakaṃ likhati divasaṃ yātaṃ yātaṃ yamaḥ kila
            mānini /<br />
            vayasi taruṇe naitad yuktaṃ cale ca samāgame bhavati kalaho yāvat tāvad varaṃ subhage
            ratam //
             <span class="ref">MSS_8363</span></p>
         
         <p id="MSS_8364">
            kaṭhinahṛdaye muñca bhrāntiṃ vyalīkakathāśrayāṃ piśunavacanairduḥkhaṃ netuṃ na yuktamimaṃ
            janam /<br />
            kimidamatha vā satyaṃ mugdhe tvayādya viniścitaṃ yadabhirucitaṃ tan me kṛtvā priye
            sukhamāsyatām //
             <span class="ref">MSS_8364</span></p>
         
         <p id="MSS_8365">
            kaṭhināstīkṣṇavaktrāśca tīkṣṇodarkās tathaiva ca /<br />
            gaṇakaiḥ kiṃ nu lekhanyas tā vā kiṃ te vinirmitāḥ //
             <span class="ref">MSS_8365</span></p>
         
         <p id="MSS_8366">
            kaṭhine durgame vāso guptaśaktiprakāśanam /<br />
            raṇe putraḥ yathā śocyaḥ kalahaṃ veśyayā saha //
             <span class="ref">MSS_8366</span></p>
         
         <p id="MSS_8367">
            kaṭhoranakharāhatadviradakumbhapīṭhasthalī- luṭhadrudhirarañjitollalitakesaraḥ kesarī
            /<br />
            gabhīraravakātarāturatarāturavyāhṛtaiḥ patan hariṇakaiḥ samaṃ samarabhūmikāṃ lajjate
            //
             <span class="ref">MSS_8367</span></p>
         
         <p id="MSS_8368">
            kaṭhorapārāvatakaṇṭhamecakaṃ vapurvūṣaskandhasubandhurāṃsakam /<br />
            prasannarsihastimitaṃ ca vīkṣitaṃ dhvaniśca maṅgalyamṛdaṅgamāṃsalaḥ //
             <span class="ref">MSS_8368</span></p>
         
         <p id="MSS_8369">
            kaṭhorāsthigranthivyatikararaṇatkāramukharaḥ kharasnāyucchedakṣaṇavihitavegavyupaśamaḥ
            /<br />
            nirātaṅkaḥ paṅkeṣviva piśitapiṇḍeṣu vilasa- nnasirgātraṃ gātraṃ sapadi lavaśas te
            vikiratu //
             <span class="ref">MSS_8369</span></p>
         
         <p id="MSS_8370">
            kaṇa iva purāṃ vahnerbhasmāvadhūlanasaṅgato jayati bahalālokasphārāvadhūtaniśodayaḥ
            /<br />
            smaraharajaṭābandhagranthirbhujaṅgaphaṇāmaṇi- stridaśataṭinīpūrānītaḥ sphuranniva
            tārakaḥ //
             <span class="ref">MSS_8370</span></p>
         
         <p id="MSS_8371">
            kaṇācāmatuṣāṅgārān yatnena parirakṣasi /<br />
            mūṣakāpahṛtaṃ koṣe ratnarāśiṃ na paśyasi //
             <span class="ref">MSS_8371</span></p>
         
         <p id="MSS_8372">
            kaṇṭakasya tu bhagnasya dantasya calitasya ca /<br />
            amātyasya ca duṣṭasya mūlāduddharaṇaṃ sukham //
             <span class="ref">MSS_8372</span></p>
         
         <p id="MSS_8373">
            kaṇṭakān kūpamagniṃ ca varjayanti yathā narāḥ /<br />
            tathā nṛśaṃsakarmāṇaṃ varjayanti narā naram //
             <span class="ref">MSS_8373</span></p>
         
         <p id="MSS_8374">
            kaṇṭakāvaraṇaṃ yādṛk phalitasya phalāptaye /<br />
            tādṛg durjanasaṅgo'pi sādhusaṅgāya bādhanam //
             <span class="ref">MSS_8374</span></p>
         
         <p id="MSS_8375">
            kaṇṭakitatanuśarīrā lajjāmukulāyamānanayaneyam /<br />
            tava kumudinīva vāñchati nṛcandra bālā karasparśam //
             <span class="ref">MSS_8375</span></p>
         
         <p id="MSS_8376">
            kaṇṭakenāpi ye spṛṣṭā yānti kāmapi vikriyām /<br />
            te'pi śastranikṛntasya paśormāṃsāni bhuñjate //
             <span class="ref">MSS_8376</span></p>
         
         <p id="MSS_8377">
            kaṇṭakenāpi viddhasya mahatī vedanā bhavet /<br />
            cakrabhīṣaṇakhaḍgādyair māryamāṇasya kiṃ punaḥ //
             <span class="ref">MSS_8377</span></p>
         
         <p id="MSS_8378">
            kaṇṭakairiva vidāritapādaḥ padminīparicitairaparādreḥ /<br />
            āruroha sarasīruhabandhuḥ skandhamambudhitaṭīgamanāya //<br />
            kaṇṭako dārukhaṇḍaṃ ca vitanoti galavyathām /<br />
            vyañjanāntarnipatitas tālu vidhyati vṛścikaḥ //
             <span class="ref">MSS_8378</span></p>
         
         <p id="MSS_8379">
            kaṇṭakyakaṇṭakānāṃ vyatyāse'mbhastribhiḥ karaiḥ paścāt /<br />
            khātvā puruṣatritayaṃ tribhāgayuktaṃ dhanaṃ vā syāt //
             <span class="ref">MSS_8379</span></p>
         
         <p id="MSS_8380">
            kaṇṭārikāyā anyoktiḥ saṇānyoktirudāhṛtā /<br />
            dhattūrapādapānyoktir avadheyā tṛṇoktayaḥ //
             <span class="ref">MSS_8380</span></p>
         
         <p id="MSS_8381">
            kaṇṭhakoṇaviniviṣṭamīśa te kālakūṭamapi me mahāmṛtam /<br />
            apyupāttamamṛtaṃ bhavadvapur- bhedavṛtti yadi me na rocate //
             <span class="ref">MSS_8381</span></p>
         
         <p id="MSS_8382">
            kaṇṭhagatairapyasubhiḥ kasyātmā nopasarpate jātu /<br />
            mūrkhasya viṣādasya ca garvasya tathā kṛtaghnasya //
             <span class="ref">MSS_8382</span></p>
         
         <p id="MSS_8383">
            kaṇṭhagrahaṃ na vātyeva bhartuḥ kruddhāpi yatnataḥ /<br />
            kaṅkaṇaśreṇikevāsau doṣamevāvalambate //
             <span class="ref">MSS_8383</span></p>
         
         <p id="MSS_8384">
            unmatteva pramatteva prahṛṣṭevātureva ca /<br />
            na śakyopāsituṃ rāmā prauḍhaṃ yauvanamāśritā //
             <span class="ref">MSS_8384</span></p>
         
         <p id="MSS_8385">
            sukhaduḥkhapradāyinyas tṛtīye yauvane sthitāḥ /<br />
            jāyante gahanā rāmāḥ saṃsārasyeva rītayaḥ //
             <span class="ref">MSS_8385</span></p>
         
         <p id="MSS_8386">
            kaṇṭhagrahe śithilatāṃ gamite kathaṃcid yo manyate maraṇameva sukhābhyupāyam /<br />
            gacchan sa eṣa na balād vidhṛto yuvābhyām ityujjhite bhujalate valayairivāsyāḥ //
             <span class="ref">MSS_8386</span></p>
         
         <p id="MSS_8387">
            kaṇṭhacchāyamiṣeṇa kalparajanīmuttaṃsamandākinī- rūpeṇa pralayābdhimūrdhvanayanavyājena
            kalpānalam /<br />
            bhūṣāpannagakelipānakapaṭādekonapañcāśa taṃ vātānapyupasaṃharannavatu vaḥ kalpāntaśāntau
            śivaḥ //
             <span class="ref">MSS_8387</span></p>
         
         <p id="MSS_8388">
            kaṇṭhacchedaviśīryamāṇarudhiraprāgbhārabhagn adyuter yena smeramukhena homaśikhinaḥ
            saṃdhukṣaṇākāṅkṣiṇā /<br />
            bhrūbhaṅgaḥ śitikaṇṭhakaṇṭhaphaṇine phūtkārahetoḥ kṛtaḥ śauṭīryavratatuṣṭadhūrjaṭirasau
            kiṃ varṇyate rāvaṇaḥ //
             <span class="ref">MSS_8388</span></p>
         
         <p id="MSS_8389">
            kaṇṭhacchede suvarṇaṃ cet kṣuraṃ yadvaddhitaṃ na hi /<br />
            bandhurapyapakārī cet sarvaistyājyas tathaiva saḥ //
             <span class="ref">MSS_8389</span></p>
         
         <p id="MSS_8390">
            kaṇṭhamākuñcya hṛdaye sthāpayed dṛḍhamicchayā /<br />
            jālaṃdharo bandha eṣa sudhāvyayanivāraṇaḥ //
             <span class="ref">MSS_8390</span></p>
         
         <p id="MSS_8391">
            kaṇṭhaśriyaṃ kuvalayastabakābhirāma- dāmānukārivikaṭacchavikālakūṭām /<br />
            bibhrat sukhāni diśatādupahārapīta- dhūpotthadhūmamalināmiva dhūrjaṭirvaḥ //
             <span class="ref">MSS_8391</span></p>
         
         <p id="MSS_8392">
            kaṇṭhaśleṣaṃ samāsādya tasyāḥ prabhraṣṭayānayā /<br />
            tulyāvasthā sakhīveyaṃ tanurāśvāsyate mama //
             <span class="ref">MSS_8392</span></p>
         
         <p id="MSS_8393">
            kaṇṭhasaktamṛdubāhubandhanaṃ nyastapādatalamagrapādayoḥ /<br />
            prārthayanta śayanotthitaṃ priyās taṃ niśātyayavisargacumbanam //
             <span class="ref">MSS_8393</span></p>
         
         <p id="MSS_8394">
            kaṇṭhas tasyāḥ kuvalaydṛśaḥ kāñcanaḥ ko'pi kambur lāvaṇyāmbusmaranarapaterarghyamāviḥ
            karoti /<br />
            tisro rekhāstribhuvanajayavyañjikās tatra tat kiṃ na syānmadhye trivaliracanā paunaruktyāya
            dhātuḥ //
             <span class="ref">MSS_8394</span></p>
         
         <p id="MSS_8395">
            kaṇṭhasthā yā bhaved vidyā sā prakāśyā sadā budhaiḥ /<br />
            yā gurau pustake vidyā tayā mūḍhaḥ pratāryate //
             <span class="ref">MSS_8395</span></p>
         
         <p id="MSS_8396">
            kaṇṭhasya tasyāḥ stanabandhurasya muktākalāpasya ca nistalasya /<br />
            anyonyaśobhājananād babhūva sādhāraṇo bhūṣaṇabhūṣyabhāvaḥ //
             <span class="ref">MSS_8396</span></p>
         
         <p id="MSS_8397">
            kaṇṭhasya vidadhe kāntiṃ muktābharaṇatā yathā /<br />
            tasyāḥ svabhāvaramyasya muktābharaṇatā tathā //
             <span class="ref">MSS_8397</span></p>
         
         <p id="MSS_8398">
            kaṇṭhādūrdhvaṃ viniryāti prāṇā yāñcākṣaraiḥ saha /<br />
            dadāmītyakṣarairdātuḥ punaḥ śrotrād viśanti te //
             <span class="ref">MSS_8398</span></p>
         
         <p id="MSS_8399">
            kaṇṭhādraktaṃ pibati guṇināṃ madyamāṃsaṃ na bhuṅkte viṣṇudravyaṃ harati kurute dvādaśīṣūpavāsam
            /<br />
            sāṃkhyaṃ śrutvāpaharati gavāṃ brāhmaṇānāṃ ca vṛttiṃ pāpo dambhaḥ kaliyugasakhaḥ kasya
            mitraṃ niyogī //
             <span class="ref">MSS_8399</span></p>
         
         <p id="MSS_8400">
            kaṇṭhāntaḥ kvaṇitaṃ divākarakaraklāntyā rajoviplavais tannetrāñcalakuñcanaṃ śitakuśaprāntakṣataiḥ
            sītkṛtiḥ /<br />
            śvāsormiprabhavo vanecarabhiyā tvadvairivāmabhruvām evaṃ deva marostaṭe'pi suratakrīḍānurūpaḥ
            kramaḥ //
             <span class="ref">MSS_8400</span></p>
         
         <p id="MSS_8401">
            kaṇṭhālaṃkāraghaṇṭāghaṇaghaṇaraṇitādhmātarodaḥkaṭāhaḥ kaṇṭhekālādhirohocitaghanasubhagaṃ
            bhāvukasnindhapṛṣṭhaḥ /<br />
            sākṣād dharmo vapuṣmān dhavalakakudanirdhūtakailāsakūṭaḥ kūṭastho vaḥ kakudmān nibiḍataratamaḥstomatṛṇyāṃ
            vitṛṇyāt //
             <span class="ref">MSS_8401</span></p>
         
         <p id="MSS_8402">
            kaṇṭhāliṅganamaṅgalaṃ ghanakucābhogopabhogotsavaṃ śroṇīsaṃgamasaubhagaṃ ca satataṃ
            matpreyasīnāṃ puraḥ /<br />
            prāptuṃ ko'yamitīrṣyayeva yamunākūle balādyaḥ svayaṃ gopīnāmaharad dukūlanicayaṃ kṛṣṇaḥ
            sa puṣṇātu naḥ //
             <span class="ref">MSS_8402</span></p>
         
         <p id="MSS_8403">
            kaṇṭhāvasaktamṛdubāhulatās turaṅgād rājāvarodhanavadhūravatārayantaḥ /<br />
            āliṅganānyadhikṛtāḥ sphuṭamāpureva gaṇḍasthalīḥ śucitayā na cucumburāsām //
             <span class="ref">MSS_8403</span></p>
         
         <p id="MSS_8404">
            kaṇṭhāśleṣiṇamunnatastanabharaśroṇītaṭagrāhiṇaṃ saṃsaktoruyugaṃ gṛhītajaghanaprākāramapyantataḥ
            /<br />
            drāgeva ślathabandhaminduvadanā gāḍhāvamardāsahaṃ vijñāyātyajadāśu kāñcanapaṭaṃ vrīḍākulāpi
            kṣaṇam //
             <span class="ref">MSS_8404</span></p>
         
         <p id="MSS_8405">
            kaṇṭhe ka eṣa tava vallabha nūpuro'yaṃ tat pādabhūṣaṇamayaṃ valayas tadānīm /<br />
            ityādivācyamavibhāvya vaco mṛgākṣyā jñāne'pi tadvihṛtamutsukatāṃ tanoti //<br />
            kaṇṭhe kṛttāvaśeṣaṃ kanakamayamadhaḥ śṛṅkhalādāma karṣan krāntvā dvārāṇi helācalacaraṇaraṇatkiṅkaṇīcakravālaḥ
            /<br />
            dattātaṅko'ṅganānāmanusṛtasaraṇiḥ saṃbhramādaśvapālaiḥ prabhraṣṭo'yaṃ plavaṅgaḥ praviśati
            nṛpatermandiraṃ mandurāyāḥ //
             <span class="ref">MSS_8405</span></p>
         
         <p id="MSS_8406">
            kaṇṭhe gadgadatā svedo mukhe vaivarṇyavepathū /<br />
            mriyamāṇasya cihnāni yāni tānyeva yācataḥ //
             <span class="ref">MSS_8406</span></p>
         
         <p id="MSS_8407">
            kaṇṭhe cintāmaṇirjñeyaś cintitārthapradaḥ sadā /<br />
            āvartaḥ pṛṣṭhavaṃśe yaḥ sa sūryākhyaḥ śubhaḥ smṛtaḥ //
             <span class="ref">MSS_8407</span></p>
         
         <p id="MSS_8408">
            kaṇṭhe jīvitamānane tava guṇāḥ pāṇau kapolastanau saṃtāpastvayi mānasaṃ nayanayoracchinnadhāraṃ
            payaḥ /<br />
            sarvaṃ niṣkaruṇa tvadīyavirahe sālambanaṃ kiṃ punas tasyāḥ saṃprati jīvite bata sakhīvargo
            nirālambanaḥ //
             <span class="ref">MSS_8408</span></p>
         
         <p id="MSS_8409">
            kaṇṭhe madaḥ kodravajo hṛdi tāmbūlajo madaḥ /<br />
            lakṣmīmadas tu sarvāṅge putradāramukheṣvapi //
             <span class="ref">MSS_8409</span></p>
         
         <p id="MSS_8410">
            kaṇṭhe mauktikamālikāḥ stanataṭe kārpūramacchaṃ rajaḥ sāndraṃ candanamaṅgake valayitāḥ
            pāṇau mṛṇālīlatāḥ /<br />
            tanvī naktamiyaṃ cakāsti śucinī cīnāṃśuke bibhratī śītāṃśoradhidevateva galitā vyomāgramārohataḥ
            //
             <span class="ref">MSS_8410</span></p>
         
         <p id="MSS_8411">
            kaṇṭhe rajjuṃ baddhvā mṛtasya puṃsas tu rajjumādāya /<br />
            tasyāḥ khaṇḍaṃ kaṇṭhe baddhaṃ gaṇḍasrajaṃ harati //
             <span class="ref">MSS_8411</span></p>
         
         <p id="MSS_8412">
            kaṇṭhe vasantī caturā yadasyāḥ sarasvatī vādayate vipañcīm /<br />
            tadeva vāgbhūya mukhe mṛgākṣyāḥ śrotuḥ śrutau yāti sudhārasatvam //
             <span class="ref">MSS_8412</span></p>
         
         <p id="MSS_8413">
            kaṇṭhocito'pi huṃkṛti- mātranirastaḥ padāntike patitaḥ /<br />
            yasyāś candraśikhaḥ smara- bhallanibho jayati sā caṇḍī //
             <span class="ref">MSS_8413</span></p>
         
         <p id="MSS_8414">
            kaṇḍūyate dakṣiṇapāṇinā cet sa sārameyo vadanaṃ tadānīm /<br />
            bhaktaiḥ prabhūtaiḥ saha bhūmipālair bhojyāni bhakṣyāṇi ciraṃ bhavanti //
             <span class="ref">MSS_8414</span></p>
         
         <p id="MSS_8415">
            kaṇḍūladvipagaṇḍapiṇḍakaṣaṇākamp ena sampātibhir dharmasraṃsitabandhanaiḥ svakusumairarcanti
            godāvarīm /<br />
            chāyāpaskiramāṇaviṣkiramukhavyākṛṣṭakīṭatvacaḥ kūjatklāntakapītakukkuṭakulāḥ kūle
            kulāyadrumāḥ //
             <span class="ref">MSS_8415</span></p>
         
         <p id="MSS_8416">
            kaṇḍūyamānaḥ khalu dakṣiṇena hastena bhālaṃ bhaṣaṇo dadāti /<br />
            prabhāvinamrīkṛtarājacakraṃ rājyābhiṣeke varapaṭṭabandham //
             <span class="ref">MSS_8416</span></p>
         
         <p id="MSS_8417">
            katarat purahara paruṣaṃ hālāhalakavalayācanāvacasoḥ /<br />
            ekaiva tava rasajñā tadubhayarasatāratamyajñā //
             <span class="ref">MSS_8417</span></p>
         
         <p id="MSS_8418">
            kati kati na punaścaranti hanti pratiśikharaṃ pratikānanaṃ kuraṅgāḥ /<br />
            tadapi janamanovinodahetur vilasati keṣvapi ko'pi nābhigandhaḥ //
             <span class="ref">MSS_8418</span></p>
         
         <p id="MSS_8419">
            kati kati na madoddhatāścaranti pratiśikhari pratikānanaṃ kuraṅgāḥ /<br />
            kvacidapi punaruttamā mṛgās te madayati yan mada eva medinīśān //
             <span class="ref">MSS_8419</span></p>
         
         <p id="MSS_8420">
            kati kati na latāḥ kalitāḥ saṃcaratā cañcarīkarasikena /<br />
            nalini bhavanmadhu madhuraṃ yat pītaṃ tat tadeva paripītam //
             <span class="ref">MSS_8420</span></p>
         
         <p id="MSS_8421">
            kati kati na vasante vallayaḥ śākhino vā surabhitasumanobhirbhūṣitāṅgā babhūvuḥ /<br />
            tadapi yuvajanānāṃ prītaye kevalo'bhūd abhinavakalikālībhāraśālī rasālaḥ //
             <span class="ref">MSS_8421</span></p>
         
         <p id="MSS_8422">
            katiciduddhatanirbharamatsarāḥ katicidātmavacaḥstutiśālinaḥ /<br />
            ahaha ke'pi nirakṣarakukṣayas tadiha saṃprati kaṃ prati me śramaḥ //<br />
            katicid divasāni kāṇḍaśeṣāḥ patitāśeṣapurāṇajīrṇaparṇāḥ /<br />
            taravastvaci garhitapravālāḥ samavāpyanta na nāmato vivektum //
             <span class="ref">MSS_8422</span></p>
         
         <p id="MSS_8423">
            katicid divasāni tayā gamitā- ni gṛhe tava saṅgamarocanayā /<br />
            katicid vipine nalinīśayane vacanena pikīmadamocanayā //
             <span class="ref">MSS_8423</span></p>
         
         <p id="MSS_8424">
            na vane'pi ratirbhavane'pi na yaṃ pratirūpavinirjjitarocanayā /<br />
            karuṇāvaruṇālaya kiṃ kriyatām aruṇāyatapaṅkajalocanayā //
             <span class="ref">MSS_8424</span></p>
         
         <p id="MSS_8425">
            kati te kabarībhāraḥ sumanaḥsaṅgāt priye'tinīlatvāt /<br />
            bhavati ca kalāpavattvān nijairasevyaḥ kathaṃ na syāt //
             <span class="ref">MSS_8425</span></p>
         
         <p id="MSS_8426">
            kati na santi janā jagatītale tadapi tadvirahākulitaṃ manaḥ /<br />
            kati na santi niśākaratārakāḥ kamalinī malinī raviṇā vinā //
             <span class="ref">MSS_8426</span></p>
         
         <p id="MSS_8427">
            kati na santi mahīṣu mahīruhaḥ surabhipuṣparasālaphalālayaḥ /<br />
            surabhayanti na ke'pi ca bhūruhān iti yaśo'sti paraṃ tava candana //
             <span class="ref">MSS_8427</span></p>
         
         <p id="MSS_8428">
            kati no viṣayā nibhālitāḥ kati vā bhūmibhujo na śīlitāḥ /<br />
            dharaṇīdhara tāvakān guṇān avadhāryājagaṇaṃ guruṃ laghum //
             <span class="ref">MSS_8428</span></p>
         
         <p id="MSS_8429">
            katipayadivasasthāyini madakāriṇi yauvane durātmānaḥ /<br />
            vidadhati tathāparādhaṃ janmaiva yathā vṛthā bhavati //
             <span class="ref">MSS_8429</span></p>
         
         <p id="MSS_8430">
            kattipayadivasasthāyī pūro dūronnato'pi bhavitā te /<br />
            taṭini taṭadrumapātana- pātakamekaṃ cirasthāyi //
             <span class="ref">MSS_8430</span></p>
         
         <p id="MSS_8431">
            katipayadivasaiḥ kṣayaṃ prayāyāt kanakagiriḥ kṛtavāsarāvasānaḥ /<br />
            iti mudamupayāti cakravākī vitaraṇaśālini vīrarudradeve //
             <span class="ref">MSS_8431</span></p>
         
         <p id="MSS_8432">
            katipayanimeṣavartini janmajarāmaraṇavihvale jagati /<br />
            kalpāntakoṭibandhuḥ sphurati kavīnāṃ yaśaḥprasaraḥ //
             <span class="ref">MSS_8432</span></p>
         
         <p id="MSS_8433">
            katipayapurasvāmī kāyavyayairapi durgraho mitavitaritā mohenāho mayānusṛtaḥ purā /<br />
            tribhuvanapatirbuddhyārādhyo'dhunā svapadapradaḥ punaradhigatas tat prācīno dunoti
            dinavyayaḥ //
             <span class="ref">MSS_8433</span></p>
         
         <p id="MSS_8434">
            katipayasahakārapuṣparamyas tanutuhino'lpavinidrasinduvāraḥ /<br />
            surabhimukhahimāgamāntaśaṃsī samupayayau śiśiraḥ smaraikabandhuḥ //
             <span class="ref">MSS_8434</span></p>
         
         <p id="MSS_8435">
            kati pallavitā na puṣpitā vā taravaḥ santi samantato vasante /<br />
            jagato vijaye tu puṣpaketoḥ sahakārī sahakāra eka eva //
             <span class="ref">MSS_8435</span></p>
         
         <p id="MSS_8436">
            katiṣu na kṛtā sevā ke vā na vāgvibhavaiḥ stutās tṛṇamapi guṇaprītaḥ prādānna ko'pi
            vipaścitām /<br />
            ayamiha paraṃ duḥkhajvālākalāpamakhaṇḍayat kanakapayasāṃ dhārādaṇḍairakāṇḍaghanāghanaḥ
            //
             <span class="ref">MSS_8436</span></p>
         
         <p id="MSS_8437">
            kati santi nonnatibhṛtas taravas tadapi tvameva gurukīrtivaraḥ /<br />
            nibiḍādaraṃ navamarandaharaḥ sahakāra kāraṇamiha bhramaraḥ //
             <span class="ref">MSS_8437</span></p>
         
         <p id="MSS_8438">
            kati santi latā vipine kusuma- stavakānamitāḥ khalu pallavitāḥ /<br />
            praticampakacandananīpavanī- navapaṅkajinīmadhusaṃvalitāḥ //
             <span class="ref">MSS_8438</span></p>
         
         <p id="MSS_8439">
            suciraṃ kusumeṣu paribhramatā na ca mālati kāpi tathā militā /<br />
            madhupena punarmadhupānavidhau hṛdaye na yathā bhavatī kalitā //
             <span class="ref">MSS_8439</span></p>
         
         <p id="MSS_8440">
            kati santi lavaṅgalatā lalitā navakorakitā dharaṇīsutale /<br />
            kati bandhuragandhabhṛtas taravo guravo nivasanti girau malaye //
             <span class="ref">MSS_8440</span></p>
         
         <p id="MSS_8441">
            katyakṣīṇi karoṭayaḥ kati kati dvīpidvipānāṃ tvacaḥ kākolāḥ kati pannagāḥ kati sudhādhāmnaśca
            khaṇḍāḥ kati /<br />
            kiṃ ca tvaṃ ca kati trilokajanani tvadvāripūrodare majjajjantukadambakaṃ samudayatyekaikamādāya
            yat //
             <span class="ref">MSS_8441</span></p>
         
         <p id="MSS_8442">
            katyaśvāḥ kati dhenavaḥ kati gajāḥ katyadbhutāḥ pādapāḥ sundaryaḥ kati susruvaḥ kati
            mahāratnānyanardhyāṇyapi /<br />
            jātaikā kila kanyakā jalanidherdātuṃ prasaktā yadā sarvaṃ tad vyayitaṃ tadā pariṇatau
            nāmaikamuccheṣitam //
             <span class="ref">MSS_8442</span></p>
         
         <p id="MSS_8443">
            kathaṃcit kālidāsasya kālena bahunā mayā /<br />
            avagāḍheva gambhīramasṛṇaudhā sarasvatī //
             <span class="ref">MSS_8443</span></p>
         
         <p id="MSS_8444">
            kathaṃcidahni hṛdaye kuśalairviniveśitā /<br />
            śikṣā gaurakhareṇeva rājñā vismāryate niśi //
             <span class="ref">MSS_8444</span></p>
         
         <p id="MSS_8445">
            kathaṃcin naidāghe divasa iva kope vigalite prasattau prāptāyāṃ tadanu ca niśāyāmiva
            śanaiḥ /<br />
            smitajyotsnārambhakṣapitavirahadhvāntanivaho mukhendurmāninyāḥ sphurati kṛtapuṇyasya
            surate //
             <span class="ref">MSS_8445</span></p>
         
         <p id="MSS_8446">
            kathaṃ te tyaktasadvṛttāḥ sukhaṃ rātriṣu śerate /<br />
            maraṇāntaritā yeṣāṃ narakeṣūpapattayaḥ //
             <span class="ref">MSS_8446</span></p>
         
         <p id="MSS_8447">
            kathaṃ tvadupalambhāśāvihatāviha tādṛśī /<br />
            avasthā nālamāroḍhum aṅganāmaṅganāśinī //<br />
            kathaṃ na ramate cittaṃ dharme'nekasukhaprade /<br />
            jīvānāṃ duḥkhabhīrūṇāṃ prāyo mithyādṛśo yataḥ //
             <span class="ref">MSS_8447</span></p>
         
         <p id="MSS_8448">
            kathaṃ na lajjitastādṛk savitā tejasāṃ nidhiḥ /<br />
            brahmāṇḍakhaṇḍikāṃ prāpya kurvan pādaprasārikām //
             <span class="ref">MSS_8448</span></p>
         
         <p id="MSS_8449">
            kathaṃ nāma na sevyante yatnataḥ parameśvarāḥ /<br />
            acireṇaiva ye tuṣṭāḥ pūrayanti manorathān //
             <span class="ref">MSS_8449</span></p>
         
         <p id="MSS_8450">
            kathaṃ nu taṃ bandhurakomalāṅguliṃ karaṃ vihāyāsi nimagnamambhasi /<br />
            acetanaṃ nāma guṇaṃ na lakṣayen mayaiva kasmādavadhīritā priyā //
             <span class="ref">MSS_8450</span></p>
         
         <p id="MSS_8451">
            kathaṃ nu putrāḥ pitaraṃ hanyuḥ kasyāṃcidāpadi /<br />
            bhrātā vā bhrātaraṃ hanyāt saumitre prāṇamātmānaḥ //
             <span class="ref">MSS_8451</span></p>
         
         <p id="MSS_8452">
            kathaṃ nyāyyamanuṣṭhānaṃ mādṛśaḥ pratiṣedhatu /<br />
            kathaṃ vābhyanujānātu sāhasaikarasāṃ kriyām //
             <span class="ref">MSS_8452</span></p>
         
         <p id="MSS_8453">
            kathaṃ nvidaṃ kamalaviśālalocane gṛhaṃ ghanaiḥ pihitakare niśākare /<br />
            acintayantyabhinavavarṣavidyutas tvamāgatā sutanu yathā prabhāvatī //
             <span class="ref">MSS_8453</span></p>
         
         <p id="MSS_8454">
            kathaṃ caiṣā tanvī prakṛtisukumārāṅgalatikā pragalbhavyāpāraṃ ratikalahakhedaṃ viṣahate
            /<br />
            nalinyāstigmo'pi prabhavati sukhāyaiva savitā prakṛṣṭe premṇyevaṃ kimiva na sahante
            yuvatayaḥ //
             <span class="ref">MSS_8454</span></p>
         
         <p id="MSS_8455">
            kathaṃ priyāyā anukampitāyāḥ saṅgaṃ rahasyaṃ rucirāṃśca mantrān /<br />
            suhṛtsu ca snehasitaḥ śiśūnāṃ kalākṣarāṇāmanuraktacittaḥ //
             <span class="ref">MSS_8455</span></p>
         
         <p id="MSS_8456">
            putrān smaraṃstā duhit rhṛdasyā bhrāt n svas rvā pitarau ca dīnau /<br />
            gṛhān manojñoruparicchadāṃśca vṛttīśca kulyāḥ paśubhṛtyavargān //
             <span class="ref">MSS_8456</span></p>
         
         <p id="MSS_8457">
            kathaṃ bhāryāmṛte dharmam arthaṃ vā puruṣaḥ prabho /<br />
            prāpnoti kāmamatha vā tasyāṃ tritayamāhitam //
             <span class="ref">MSS_8457</span></p>
         
         <p id="MSS_8458">
            tathaiva bhartāramṛte bhāryā dharmādisādhane /<br />
            na samarthā trivargo'yaṃ dāmpatyaṃ samupāśritaḥ //
             <span class="ref">MSS_8458</span></p>
         
         <p id="MSS_8459">
            kathaṃ mamorasi kṛtapakṣaniḥsvanaḥ śilīmukho'pahitaditi (?) jalpati priye /<br />
            nivṛtya kiṃ kimiti bruvāṇayānayā sasādhvasaṃ kupitamamoci kāntayā //
             <span class="ref">MSS_8459</span></p>
         
         <p id="MSS_8460">
            kathaṃ mugdhe kathaṃ vakre kāntāyās te vilocane /<br />
            kathaṃ janānurāgāya kathaṃ janavipattaye //
             <span class="ref">MSS_8460</span></p>
         
         <p id="MSS_8461">
            kathaṃ yateta manujau bhinnaiva prakṛtiryataḥ /<br />
            ekasthānasamutpanna sudhākṣveḍabhidā smṛtā //
             <span class="ref">MSS_8461</span></p>
         
         <p id="MSS_8462">
            kathaṃ rājā sthito dharme paradārān parāmṛśet /<br />
            rakṣaṇīyā viśeṣeṇa rājadārā mahābala //
             <span class="ref">MSS_8462</span></p>
         
         <p id="MSS_8463">
            kathaṃ vilokeyamamuṃ yuvānaṃ kumudvatībandhumivojjihānam /<br />
            bhartuḥ svasā bhādracaturthikeva kalaṅkayatyardhavilokane'pi //
             <span class="ref">MSS_8463</span></p>
         
         <p id="MSS_8464">
            kathaṃ vīthīmasmānupadiśasi dharmapraṇayinīṃ prasīda svāṃ śiṣyāmatikhalamukhīṃ śādhi
            muralīm /<br />
            harantī maryādāṃ śiva śiva pare puṃsi hṛdayaṃ nayantī dhṛṣṭeyaṃ yaduvara yathā nāhvayati
            naḥ //
             <span class="ref">MSS_8464</span></p>
         
         <p id="MSS_8465">
            kathaṃ saṃbodhyate rājā sugrīvasya ca kā priyā /<br />
            nirdhanāḥ kiṃ ca vāñchanti kiṃ kurvanti manīṣiṇaḥ //
             <span class="ref">MSS_8465</span></p>
         
         <p id="MSS_8466">
            kathaṃ sa dantarahitaḥ sūryaḥ sūribhirucyate /<br />
            yo mīnarāśiṃ muktaiva meṣaṃ bhoktuṃ samudyataḥ //
             <span class="ref">MSS_8466</span></p>
         
         <p id="MSS_8467">
            kathanena vināpyāśāṃ pūrayanti hi sādhavaḥ /<br />
            pratigehaṃ bhāsate hi vivasvān kathanaṃ vinā //
             <span class="ref">MSS_8467</span></p>
         
         <p id="MSS_8468">
            kathamagaṇitapūrvaṃ drakṣyate taṃ narendraḥ kathamapuruṣavākyaṃ śroṣyate siddhavākyaḥ
            /<br />
            kathamaviṣayavanghyaṃ dhārayiṣyatyamarṣaṃ praṇipatati niruddhaḥ satkṛto dharṣito vā
            //
             <span class="ref">MSS_8468</span></p>
         
         <p id="MSS_8469">
            kathamadya kathaṃ ca śva iti jīvanacintayā /<br />
            yā kṛthā hā vṛthā dainyam āyurantaṃ prayacchati //
             <span class="ref">MSS_8469</span></p>
         
         <p id="MSS_8470">
            kathamapi kṛtapratyāpattau priye skhalitottare virahakṛśayā kṛtvā vyājaṃ prakalpitamaśrutam
            /<br />
            asahanasakhīśrotraprāptiṃ viśaṅkya sasaṃbhramaṃ vivalitadṛśā śūnye gehe samucchvasitaṃ
            punaḥ //
             <span class="ref">MSS_8470</span></p>
         
         <p id="MSS_8471">
            kathamapi tava vṛndāraṇyamāhātmyavṛndaṃ na hi kathayitumuccairīśvaro'pyīśvaraḥ syāt
            /<br />
            api ca tṛṇaphalānāṃ yasya lubdho rasāya prabhuramṛtabhujāmapyāśrayad vatsabhāvam //
             <span class="ref">MSS_8471</span></p>
         
         <p id="MSS_8472">
            kathamapi na niṣiddho duḥkhinā bhīruṇā vā drupadatanayapāṇis tena pitrā mamādya /<br />
            tava bhujabaladarpādhyāyamānasya vāmaḥ śirasi caraṇa eṣa nyasyate vārayainam //
             <span class="ref">MSS_8472</span></p>
         
         <p id="MSS_8473">
            kathamapi paricitamudrā bhujabhudrāsaṅgataṃ svapne /<br />
            uṣasi nimīlatanayanā śayanāntaḥ kāntamāmṛṣati //
             <span class="ref">MSS_8473</span></p>
         
         <p id="MSS_8474">
            kathamapi sakhi krīḍākopād vrajeti mayodite kaṭhinahṛdayastyaktvā śayyāṃ balād gata
            eva saḥ /<br />
            iti sarabhasadhvastapremṇi vyapetaghṛṇe spṛhāṃ punarapi hatavrīḍaṃ cetaḥ karoti karomi
            kim //
             <span class="ref">MSS_8474</span></p>
         
         <p id="MSS_8475">
            kathamapi hi bhavanti kṣetrasadbījayogāj jagadupakṛtihetornātmavṛttyai phalanti /<br />
            dadhati phalasamṛddhyā dūramānamrabhāvaṃ nanu jagati suśūkāḥ sādhavaḥ śālayaśca //
             <span class="ref">MSS_8475</span></p>
         
         <p id="MSS_8476">
            kathamapyadhigatarandhrair adhyuṣitā yadi guhākhubhiḥ kṣudraiḥ /<br />
            iyataiva kiṃ mṛgādhipa nijavikramanirvidaṃ vahasi //
             <span class="ref">MSS_8476</span></p>
         
         <p id="MSS_8477">
            kathamarthaṃ niṣedhantu śrutayaḥ smṛtayo'pi vā /<br />
            yāsāmekaṃ padamapi na calatyarthato vinā //
             <span class="ref">MSS_8477</span></p>
         
         <p id="MSS_8478">
            kathamavanipa darpo yanniśātāsidhārā- dalanagalitamūrdhnā vidviṣāṃ svīkṛtā śrīḥ /<br />
            nanu tava nihatārerapyasau kiṃ na nītā tridivamapagatāṅgairvallabhā kīrtirebhiḥ //
             <span class="ref">MSS_8478</span></p>
         
         <p id="MSS_8479">
            kathamasau na bhajatyaśarīratāṃ hatavivekapado hatamanmathaḥ /<br />
            praharataḥ kadalīdalakomale bhavati yasya dayā na vadhūjane //
             <span class="ref">MSS_8479</span></p>
         
         <p id="MSS_8480">
            kathamasau madano na namasyatāṃ sthitavivekapado makaradhvajaḥ /<br />
            mṛgadṛśaṃ kadalīlalitaṃ vapur yadabhi hanti śaraiḥ kusumodbhavaiḥ //
             <span class="ref">MSS_8480</span></p>
         
         <p id="MSS_8481">
            kathamiyati vanānte kaścideko na tādṛg varavanataruruccaiḥ puṣpavallīphalāḍhyaḥ /<br />
            jagadasukhavidhāturdagdhadhāturniyogā- ddhavakhadirapalāśāḥ kevalaṃ vṛddhibhājaḥ //
             <span class="ref">MSS_8481</span></p>
         
         <p id="MSS_8482">
            kathamiva tava saṃmatirbhavitrī samamṛtubhirmunināvadhīritasya /<br />
            iti viracitamallikāvikāsaḥ smayata iva sma madhuṃ nidāghakālaḥ //
             <span class="ref">MSS_8482</span></p>
         
         <p id="MSS_8483">
            kathamiha manuṣyajanmā saṃpraviśati sadasi vibudhagamitāyām /<br />
            yena na subhāṣitāmṛtam āhlādi nipītamā tṛpteḥ //
             <span class="ref">MSS_8483</span></p>
         
         <p id="MSS_8484">
            kathamutpadyate dharmaḥ kathaṃ dharmaḥ pravardhate /<br />
            kathaṃ ca sthāpyate dharmaḥ kathaṃ dharmo vinaśyati //
             <span class="ref">MSS_8484</span></p>
         
         <p id="MSS_8485">
            satyenotpadyate dharmo dayādānairvivardhate /<br />
            kṣamayā sthāpyate dharmaḥ krodhalobhairvinaśyati //
             <span class="ref">MSS_8485</span></p>
         
         <p id="MSS_8486">
            kathamupari kalāpinaḥ kalāpo vilasati tasya tale'ṣṭamīndukhaṇḍam /<br />
            kuvalayayugalaṃ tato vilolaṃ tilakusumaṃ tadadhaḥ pravālamasmāt //
             <span class="ref">MSS_8486</span></p>
         
         <p id="MSS_8487">
            kathametat kucadvandvaṃ patitaṃ tava sundari /<br />
            paśyādhaḥ khanane mūḍha patanti girayo'pi ca //
             <span class="ref">MSS_8487</span></p>
         
         <p id="MSS_8488">
            kathaya kathamivāśā jāyatāṃ jīvite me malayabhujagavāntā vānti vātāḥ kṛtāntāḥ /<br />
            ayamapi khalu guñjan mañju mākandamaulau culukayati madīyāṃ cetanāṃ cañcarīkaḥ //<br />
            kathaya kathamurojadāmahetor yadupatireṣa cinoti campakāni /<br />
            bhavati karatale yadasya kampaḥ priyasakhi matsmṛtireva matsapatnī //
             <span class="ref">MSS_8488</span></p>
         
         <p id="MSS_8489">
            kathaya kimapi dṛṣṭaṃ sthānamasti śrutaṃ vā vrajati dinakaro'yaṃ yatra nāstaṃ kadācit
            /<br />
            iti vihagasamūhān nityamevāsti pṛcchan rajanivirahabhītaścakravākī varākaḥ //
             <span class="ref">MSS_8489</span></p>
         
         <p id="MSS_8490">
            kathaya kimidaṃ jātyā khyātaṃ kimasya varāṭakaiḥ katibhirathavā labhyaṃ caitat prayojanamasya
            kim /<br />
            pratipadamiti grāmīṇānāṃ gaṇena laghūkṛtaṃ bata karatale ratnaṃ kṛtvā viṣīdati vāṇijaḥ
            //
             <span class="ref">MSS_8490</span></p>
         
         <p id="MSS_8491">
            kathayata iva netre karṇamūlaṃ prayāte sumukhi tava kucābhyāṃ vartya paśyāvanīṃ vā
            /<br />
            skhalati yadi kathaṃcit te padāmbhojayugmaṃ tava tanutaramadhyaṃ bhajyate nau na doṣaḥ
            //
             <span class="ref">MSS_8491</span></p>
         
         <p id="MSS_8492">
            kathayata kathameṣā menayā vipradattā śiva śiva giriputro vṛddhakāpālikāya /<br />
            iti vadati puraṃdhrīmaṇḍale siddhileśa- vyayakṛtavaraveṣaḥ pātu vaḥ śrīmaheśaḥ //
             <span class="ref">MSS_8492</span></p>
         
         <p id="MSS_8493">
            kathaya nipuṇe kasmin dṛṣṭaḥ kathaṃ nu kiyacciraṃ kimabhilikhitaṃ kiṃ tenoktaṃ kadā
            sa ihaiṣyati /<br />
            iti bahuvidhapremollāsaprakalpitavistarāḥ priyatamakathāḥ svalpe'pyarthe prayānti
            na naṣṭatām //
             <span class="ref">MSS_8493</span></p>
         
         <p id="MSS_8494">
            kathayānimiṣo'smyahaṃ kathaṃ te vapurālokanamātra eva jātaḥ /<br />
            adharāmṛtapāyināṃ bhavatyā suratāvāptirarālakeśi yuktā //<br />
            kathābhirdeśānāṃ kathamapi ca kālena bahunā samāyāte kānte sakhi rajanirardhaṃ gatavatī
            /<br />
            tato yāvallīlāpraṇayakupitāsmi prakupitā sapatnīva prācī digiyamabhavat tāvadaruṇā
            //
             <span class="ref">MSS_8494</span></p>
         
         <p id="MSS_8495">
            kathāsu ye labdharasāḥ kavīnāṃ ye nānurajyanti kathāntareṣu /<br />
            na granthiparṇapraṇayāścaranti kastūrikāgandhamṛgās tṛṇeṣu //<br />
            kathitāvadhijīvitāvadhir gaṇayantī divasānanukṣaṇam /<br />
            dayitāśrubhareṇa jīvyate bata rekhā katicidvilumpatā //
             <span class="ref">MSS_8495</span></p>
         
         <p id="MSS_8496">
            kadapatyaṃ varaṃ manye sadapatyācchucāṃ padāt /<br />
            nirvidyeta gṛhānmartyo yat kleśanivahā gṛhāḥ //
             <span class="ref">MSS_8496</span></p>
         
         <p id="MSS_8497">
            kadambavṛkṣasāras tu vidyutpātanivāraṇaḥ /<br />
            vidyutpātasya no bhītir devarāje'ti kīrtanāt //
             <span class="ref">MSS_8497</span></p>
         
         <p id="MSS_8498">
            kadarthitasyāpi hi dhairyavṛtter na śakyate dhairyaguṇaḥ pramārṣṭum /<br />
            adhomukhasyāpi kṛtasya vahner nādhaḥ śikhā yānti kadācideva //
             <span class="ref">MSS_8498</span></p>
         
         <p id="MSS_8499">
            kadaryamākrośakamaśrutaṃ ca varākasambhūtamamānyamāninam /<br />
            niṣṭhūriṇaṃ kṛtavairaṃ kṛtaghnam etān bhṛśārto'pi na jātu yācet //
             <span class="ref">MSS_8499</span></p>
         
         <p id="MSS_8500">
            kadaryopārjitaṃ vittaṃ bhogyaṃ bhāgyavatāṃ bhavet /<br />
            dantā adanti kaṣṭena jihvā grasati līlayā //
             <span class="ref">MSS_8500</span></p>
         
         <p id="MSS_8501">
            kadalī kadalī karabhaḥ karabhaḥ karirājakaraḥ karirājakaraḥ /<br />
            bhuvanatritaye'pi bibharti tulām idamūruyugaṃ na camūrudṛśaḥ //
             <span class="ref">MSS_8501</span></p>
         
         <p id="MSS_8502">
            kadalīkandavaddharmo na rohati bahirgataḥ /<br />
            chāditastu phalaṃ cāru sūte panasamūlavat //
             <span class="ref">MSS_8502</span></p>
         
         <p id="MSS_8503">
            kadalīkarabhasamānāṃ kalayati yo rūpakḷptim atirucirām /<br />
            sopāyād dṛḍhayogaṃ gamitorasikopakaraṇaviṣayatayā //
             <span class="ref">MSS_8503</span></p>
         
         <p id="MSS_8504">
            kadalīprakāṇḍarucirorutarau jaghanasthalīparisare mahati /<br />
            raśanākalāpakaguṇena vadhūr makaradhvajadviradamākalayat //<br />
            kadalī bata jaṅghāyāḥ sādṛśyaṃ labhate katham /<br />
            śaityaṃ hi sahajaṃ tatra tatra kālānurūpatā //
             <span class="ref">MSS_8504</span></p>
         
         <p id="MSS_8505">
            kadalīvanamadhyastho vahnirmandaparākramaḥ /<br />
            avivekijanasthāne guṇavān kiṃ kariṣyati //
             <span class="ref">MSS_8505</span></p>
         
         <p id="MSS_8506">
            kadalīsāraniḥsāre mṛgatṛṣṇeva cañcale /<br />
            sthāvare jaṃgame sarve bhūtagrāme caturvidhe //
             <span class="ref">MSS_8506</span></p>
         
         <p id="MSS_8507">
            kadā kāntāgāre parimalamilatpuṣpaśayane śayānaḥ kāntāyāḥ kucayugamahaṃ vakṣasi vahan
            /<br />
            aye kānte mugdhe kuṭilanayane candravadane prasīdetyāti krośan nimiṣamiva neṣyāmi
            divasān //
             <span class="ref">MSS_8507</span></p>
         
         <p id="MSS_8508">
            kadā kāryodyogaṃ sakalamapi saṃnyasya sahasā smaran nityaṃ śāntaṃ hṛdayavacanāgocaramahaḥ
            /<br />
            vibho māyātīta prathama paramānandanibiḍa prasīdetyākrośan nimiṣamiva neṣyāmi divasān
            //
             <span class="ref">MSS_8508</span></p>
         
         <p id="MSS_8509">
            kadā gaṇḍādañcanmadalulitasindūrasubhagaṃ namaskurvan padmāmalamadhuramūrtiṃ gaṇapatim
            /<br />
            gajāsya śrīśambhoḥsuta sumukha lambodara vibho prasīdetyākrośan nimiṣamiva neṣyāmi
            divasān //
             <span class="ref">MSS_8509</span></p>
         
         <p id="MSS_8510">
            kadācana mahākārye laghurevopayujyate /<br />
            kiṃ dūrīkṛtya dīrghādi dūrvāṃ kṣemāya nādṛtaḥ //
             <span class="ref">MSS_8510</span></p>
         
         <p id="MSS_8511">
            kadācit kavacaṃ bhedyaṃ nārācena śareṇa vā /<br />
            api varṣaśatāghāte brāhmaṇāśīrna bhidyate //
             <span class="ref">MSS_8511</span></p>
         
         <p id="MSS_8512">
            kadācit kaṣṭena draviṇamadhamārādhanavaśān mayā labdhaṃ stokaṃ nihitamavanau taskarabhayāt
            /<br />
            tato nitye kaścit kvacidapi tadākhurbilagṛhe- 'nayallabdho'pyarthona bhavati yadā
            karma viṣamam //
             <span class="ref">MSS_8512</span></p>
         
         <p id="MSS_8513">
            kadācit kālindītaṭavipinasaṅgītakaravo mudābhīrīnārīvadanakamalāsvādamadhupaḥ /<br />
            ramāśambhubrahmāmarapatigaṇeśarcitapado jagannāthaḥ svāmī nayanapathagāmī bhavatu
            me //
             <span class="ref">MSS_8513</span></p>
         
         <p id="MSS_8514">
            kadācit pāñcālī vipinabhuvi bhīmena bahuśaḥ kṛśāṅgi śrāntāsi kṣaṇamiha niṣīdeti gaditā
            /<br />
            śanaiḥ śītacchāyaṃ taṭaviṭapinaṃ prāpya muditā puraḥ patyuḥ kāmācchvaśuramiyamāliṅgati
            satī //
             <span class="ref">MSS_8514</span></p>
         
         <p id="MSS_8515">
            kadācit sādhutāmeti puraḥ śiśurasanmatiḥ /<br />
            prāk pāṇḍupatrāḥ kutrāpi coyante cārubhūruhāḥ //
             <span class="ref">MSS_8515</span></p>
         
         <p id="MSS_8516">
            kadācidapi saṃjātam akāryādiṣṭasādhanam /<br />
            yadaniṣṭaṃ tu satkāryān nākāryaprerakaṃ hi tat //
             <span class="ref">MSS_8516</span></p>
         
         <p id="MSS_8517">
            kadācidārohati saudhamunnataṃ kadācidāyāti dharātalaṃ punaḥ /<br />
            kadācidāsyaṃ viniveśya jālake priyaṃ navoḍhā tu salajjamīkṣate //
             <span class="ref">MSS_8517</span></p>
         
         <p id="MSS_8518">
            kadā te sānandaṃ vitatanavadūrvāñcitataṭī- kuṭīre tīre vā savanamanu manvādikathitaiḥ
            /<br />
            kathābandhairandhaṅkaraṇakaraṇagrāmaniyamād yamādujjhan bhītiṃ bhagavati bhaveyaṃ
            pramuditaḥ //
             <span class="ref">MSS_8518</span></p>
         
         <p id="MSS_8519">
            kadā drakṣyāmi nandasya bālakaṃ nīpamālakam /<br />
            pālakaṃ sarvasattvānāṃ lasattilakabhālakam //
             <span class="ref">MSS_8519</span></p>
         
         <p id="MSS_8520">
            kadādharadale bāle dantakesaraśobhite /<br />
            bhavāmi tvanmukhāmbhoje rasiko madhupo yathā //
             <span class="ref">MSS_8520</span></p>
         
         <p id="MSS_8521">
            kadā nu kanyāgamanapravādaṃ prakṣālayeyaṃ jagati prarūḍham /<br />
            itīva bhāsvān parivṛddhatāpas tulāṃ viśuddhyarthamivāruroha //
             <span class="ref">MSS_8521</span></p>
         
         <p id="MSS_8522">
            kadā nu cārubimboṣṭhaṃ tasyāḥ padmamivānanam /<br />
            īṣadunnamya pāsyāmi rasāyanamivāturaḥ //
             <span class="ref">MSS_8522</span></p>
         
         <p id="MSS_8523">
            kadā nau saṃgamo bhāvītyākīrṇe vaktumakṣamam /<br />
            avetya kāntamabalā līlāpadmaṃ nyamīlayat //
             <span class="ref">MSS_8523</span></p>
         
         <p id="MSS_8524">
            kadāpi nāśrayet prājño'karuṇaṃ miṣṭabhāṣiṇam /<br />
            pracchannamasahiṣṇuṃ vā guḍamiśraṃ viṣaṃ yathā //
             <span class="ref">MSS_8524</span></p>
         
         <p id="MSS_8525">
            kadāpi nogradaṇḍaḥ syāt kaṭubhāṣaṇatatparaḥ /<br />
            bhāryā putro'pyudvijate kaṭuvākyāt pradaṇḍataḥ //<br />
            paśavo'pi vaśaṃ yānti dānaiśca mṛdubhāṣaṇaiḥ //<br />
            kadāpi veśyā na guṇārthinī syād rūpārthinī naiva hitārthinī ca /<br />
            vidyārthinī nāpi na manyase ced vārtāṃ śṛṇu tvaṃ kayavannakasya //
             <span class="ref">MSS_8525</span></p>
         
         <p id="MSS_8526">
            kadā puṇyakṣetre karakalitarudrākṣavalayo dadhat svānte śānte'khilaśivapadaṃ śrīśivapadam
            /<br />
            maheśa śrīkaṇṭha smarahara hara tryambaka śiva prasīdetyākrośān nimiṣamiva neṣyāmi
            divasān //
             <span class="ref">MSS_8526</span></p>
         
         <p id="MSS_8527">
            kadā brahmeśānatridaśapatimukhyaiḥ suragaṇaiḥ stutaṃ viṣvaksenaṃ jitadanujasenaṃ hṛdi
            bhajan /<br />
            aye viṣṇo jiṣṇo garuḍaratha viśvambhara hare prasīdetyākrośan nimiṣamiva neṣyāmi divasān
            //
             <span class="ref">MSS_8527</span></p>
         
         <p id="MSS_8528">
            kadā bhāgīrathyā bhavajaladhisaṃtārataraṇeḥ skhaladvīcīmālācapalatalavistāritamudaḥ
            /<br />
            tamaḥsthāne kuñje kvacidapi niviśyāhṛtamanā bhaviṣyāmyekākī narakamathane dhyānarasikaḥ
            //
             <span class="ref">MSS_8528</span></p>
         
         <p id="MSS_8529">
            kadā bhikṣābhaktaiḥ karakalitagaṅgāmbutaralaiḥ śarīraṃ me sthāsyatyuparatasamastendriyasukham
            /<br />
            kadā brahmābhyāsasthiratanutayāraṇyavihagāḥ patiṣyanti sthāṇubhramahatadhiyaḥ skandhaśirasi
            //
             <span class="ref">MSS_8529</span></p>
         
         <p id="MSS_8530">
            kadā mukhaṃ varatanu kāraṇādṛte tavāgataṃ kṣaṇamayi kopapātratām /<br />
            aparvaṇi grahakaluṣendumaṇḍalā vibhāvarī kathaya kathaṃ bhaviṣyati //
             <span class="ref">MSS_8530</span></p>
         
         <p id="MSS_8531">
            kadā vārāṇasyāmamarataṭinīrodhasi vasan vasānaḥ kaupīnaṃ śirasi nidadhāno'ñjalipuṭam
            /<br />
            aye gaurīnātha tripurahara śambho trinayana prasīdeti krośan nimiṣamiva neṣyāmi divasān
            //
             <span class="ref">MSS_8531</span></p>
         
         <p id="MSS_8532">
            kadā vā sākete vimalasarayūtīrapuline carantaṃ śrīrāmaṃ janakatanayālakṣmaṇayutam
            /<br />
            aye rāma svāmin janakatanayāvallabha vibho prasīdetyākrośan nimiṣamiva neṣyāmi divasān
            //
             <span class="ref">MSS_8532</span></p>
         
         <p id="MSS_8533">
            kadā vṛndāraṇye navaghananibhaṃ nandatanayaṃ parītaṃ gopībhiḥ kṣaṇarucimanojñābhirabhitaḥ
            /<br />
            gamiṣyāmas toṣaṃ nayanaviṣayīkṛtya kṛtino vayaṃ premodrekaskhalitagatayo vepathubhṛtaḥ
            //
             <span class="ref">MSS_8533</span></p>
         
         <p id="MSS_8534">
            kadā vṛndāraṇye mihiraduhituḥ saṅgamahite muhurbhrāmaṃ bhrāmaṃ caritalaharīṃ gokulapateḥ
            /<br />
            lapannuccairuccairnayanapayasāṃ veṇibhirahaṃ kariṣye sotkaṇṭho niviḍamavasekaṃ viṭapinām
            //
             <span class="ref">MSS_8534</span></p>
         
         <p id="MSS_8535">
            kadā vṛndāraṇye vimalayamunātīrapuline carantaṃ govindaṃ haladharasudāmādisahitam
            /<br />
            aye kṛṣṇa svāmin madhuramuralīvādana vibho prasīdetyākrośan nimiṣamiva neṣyāmi divasān
            //
             <span class="ref">MSS_8535</span></p>
         
         <p id="MSS_8536">
            kadā śayāno maṇikarṇikāyāṃ karṇe japāmyakṣaramindumauleḥ /<br />
            avāpya mudrāṃ gatamohamudrāṃ nālokayiṣyāmi punaḥ prapañcam //
             <span class="ref">MSS_8536</span></p>
         
         <p id="MSS_8537">
            kadā śrīmatpaṅkeruhavanavikāśiprasṛmara- prathāpuñjaṃ tejaḥ kimapi kalayannaupaniṣadam
            /<br />
            graheśa śrībhāno mihira taraṇe sūrya savitaḥ prasīdetyākrośan nimiṣamiva neṣyāmi divasān
            //
             <span class="ref">MSS_8537</span></p>
         
         <p id="MSS_8538">
            kadā saṃsārajālāntar baddhaṃ triguṇarajjubhiḥ /<br />
            ātmānaṃ mocayiṣyāmi śivabhaktiśalākayā //
             <span class="ref">MSS_8538</span></p>
         
         <p id="MSS_8539">
            kadā samyag dhyāyannanupamacaritraṃ maṇigaṇa- sphuradbhūṣācitraṃ puraripukalatraṃ
            kimapi tat /<br />
            śive durge kātyāyani janani bhaktapraṇayini prasīdetyākrośan nimiṣamiva neṣyāmi divasān
            //
             <span class="ref">MSS_8539</span></p>
         
         <p id="MSS_8540">
            kadā hi mūrkho vacaneṣu bhītaḥ khalo na kutrāpi chaleṣvadakṣaḥ /<br />
            andhena kācid yuvatī hi dṛṣṭā kasyātra kāmeṣu bhavecca lajjā //
             <span class="ref">MSS_8540</span></p>
         
         <p id="MSS_8541">
            kadā hyahaṃ sameṣyāmi bharatena mahātmanā /<br />
            śatrughnena ca vīreṇa tvayā ca raghunandana //
             <span class="ref">MSS_8541</span></p>
         
         <p id="MSS_8542">
            kanakaṃ sugandhi tava tanvi vapur madhuro maṇiśca sakhi te'pyadharam /<br />
            nigaḍaṃ sukhasya karaṇaṃ bhavatīṃ sṛjato vidherniravadhirmahimā //
             <span class="ref">MSS_8542</span></p>
         
         <p id="MSS_8543">
            kanakakamalakāntaiḥ sadya evāmbudhautaiḥ śravaṇataṭaniṣaktaiḥ pāṭalopāntanetraiḥ /<br />
            uṣasi vadanabimbairaṃsasaṃsaktakeśaiḥ śriya iva gṛhamadhye saṃsthitā yoṣito'dya //
             <span class="ref">MSS_8543</span></p>
         
         <p id="MSS_8544">
            kanakakamalakāntairānanaiḥ pāṇḍugaṇḍair uparinihitahāraiścandanārdraiḥ stanāntaiḥ
            /<br />
            madajanitavilāsairdūṣṭipātairmunīndrān stanabharanatanāryaḥ kāmayanti praśāntān //
             <span class="ref">MSS_8544</span></p>
         
         <p id="MSS_8545">
            kanakakalaśaśreṇī yatra prabhākaracumbanair atikharakarāghātairmadhyandine śithilīkṛtā
            /<br />
            dravati bhajate dārḍhyaṃ siktā samīraṇakampita- dhvajapaṭasamānītasvargāpagājalabindubhiḥ
            //
             <span class="ref">MSS_8545</span></p>
         
         <p id="MSS_8546">
            kanakakunḍalamaṇḍitabhāṣiṇe śakaripurviṣayān daśa vidviṣaḥ /<br />
            magadhakekayakeralakośalān kariśataṃ ca madālasalocanam //
             <span class="ref">MSS_8546</span></p>
         
         <p id="MSS_8547">
            kanakakramukāyitaṃ purastād atha paṅgeruhakorakāyamāṇam /<br />
            kramaśaḥ kalaśāyamānamāste sudṛśo vakṣasi kasya bhāgadheyam //
             <span class="ref">MSS_8547</span></p>
         
         <p id="MSS_8548">
            kanakacchatramambāyāḥ kurute kutukaṃ mahat /<br />
            viśadeva dṛśorantar yannirgacchati mūdhaini //
             <span class="ref">MSS_8548</span></p>
         
         <p id="MSS_8549">
            kanakadravakāntikāntayā militaṃ rāmamudīkṣya kāntayā /<br />
            capalāyutavāridabhramān nanṛte cātakapotakairvane //<br />
            kanakadravagauramambaraṃ dadhatorudvitayena sundaram /<br />
            udayanmaṇinūpuraprabhā- saraṇiśreṇijaṭālajānukam //
             <span class="ref">MSS_8549</span></p>
         
         <p id="MSS_8550">
            kanakanikaṣabhāsā sītayāliṅgitāṅgo navakuvalayadāmaśyāmavarṇābhirāmaḥ /<br />
            abhinava iva vidyunmaṇḍito medhakhaṇḍaḥ śamayatu mama tāpaṃ sarvato rāmacandraḥ //
             <span class="ref">MSS_8550</span></p>
         
         <p id="MSS_8551">
            kanakanikaṣasvacche rādhāpayodharamaṇḍale navajaladharaśyāmāmātmadyutiṃ pratibimbitām
            /<br />
            asitasicayaprāntabhrāntyā muhurmuhurutkṣipañ jayati janitavrīḍānamrapriyāhasito hariḥ
            //
             <span class="ref">MSS_8551</span></p>
         
         <p id="MSS_8552">
            kanakabhaṅgapiśaṅgadalairdadhe sarajasāruṇakeśaracārubhiḥ /<br />
            priyavimānitamānavatīruṣāṃ nirasanairasanairavṛthārthatā //
             <span class="ref">MSS_8552</span></p>
         
         <p id="MSS_8553">
            kanakabhūṣaṇasaṃgrahaṇocito yadi maṇis trapuṇi pratibadhyate /<br />
            na sa virauti na cāpi na śobhate bhavati yojayiturvacanīyatā //
             <span class="ref">MSS_8553</span></p>
         
         <p id="MSS_8554">
            kanakamṛgamudasya svāṃ kuṭīṃ saṃpraviṣṭaḥ kvacidapi na vadhūṭīṃ nodadarśāṅganādau
            /<br />
            tadapi sa raghuvīraḥ parṇaśālāgṛhāntar na viśati hṛdayāśātantunāśātibhīruḥ //
             <span class="ref">MSS_8554</span></p>
         
         <p id="MSS_8555">
            kanakarasamasṛṇavartita- hayagandhāmūlamiśraparyuṣitam /<br />
            māhiṣamiha navanītaṃ gatabīje kanakaphalamadhye
             <span class="ref">MSS_8555</span></p>
         
         <p id="MSS_8556">
            gomayagāḍhodvartita- pūrvaṃ paścādanena saṃliptam /<br />
            bhavati hayaliṅgasadṛśaṃ liṅgaṃ kaṭhināṅganādayitam //
             <span class="ref">MSS_8556</span></p>
         
         <p id="MSS_8557">
            kanakasya tu pañcāṅgaṃ karpūraṃ ketakīrajaḥ /<br />
            ātmaśukreṇa saṃyuktaṃ vaśyakṛd bhakṣitaṃ striyāḥ //
             <span class="ref">MSS_8557</span></p>
         
         <p id="MSS_8558">
            kanakahariṇaṃ hatvā rāmo yayau nijamāśramaṃ janakatanayāṃ prāṇebhyo'pi priyāmavilokayan
            /<br />
            dṛḍhamupagatairbāṣpāpūrairnimīlitalocano na viśati kuṭīmāśātantupraṇāśabhayādasau
            //
             <span class="ref">MSS_8558</span></p>
         
         <p id="MSS_8559">
            kanakācalakānticauryabhājoḥ kucayoḥ kuṅkumapaṅkapūjanāni /<br />
            anibandhanameva bandhanaṃ te kṛśatābhāgini kiṃ nu madhyabhāge //
             <span class="ref">MSS_8559</span></p>
         
         <p id="MSS_8560">
            kanakācalajitvarastanīnāṃ ramaṇīnāṃ khalu yatra sanniveśaḥ /<br />
            manasaḥ paramāṇutāṃ vadantaḥ kathamadyāpi na tārkikās trapante //
             <span class="ref">MSS_8560</span></p>
         
         <p id="MSS_8561">
            kaniṣṭhāṅgulivat sthūlaṃ pūrvārdhakṛtakuñcitam /<br />
            abhāve dantakāṣṭhasya pratiṣiddhadine'pi ca /<br />
            apāṃ dvādaśagaṇḍūṣair mukhaśuddhirbhaviṣyati //
             <span class="ref">MSS_8561</span></p>
         
         <p id="MSS_8562">
            kaniṣṭheṣu ca sarveṣu samatvenānuvartate /<br />
            samopabhogajīveṣu yathaiva tanayeṣu ca //<br />
            kanīnikākāntibhirañjanaṃ dṛśoḥ smitatviṣā candanacarccanaṃ hṛdaḥ /<br />
            kaṭākṣabhābhirnavamutpalaṃ śrutes tadā vadhūnāmiti bhūṣaṇānyabhān //<br />
            kanīnikeva netrasya kusumasyeva saurabham /<br />
            samyaktvamucyate sāraṃ sarveṣāṃ dharmakarmaṇām //
             <span class="ref">MSS_8562</span></p>
         
         <p id="MSS_8563">
            kanthāṃ vahasi durbuddhe gardabhairapi durvahām /<br />
            śikhāyajñopavītābhyāṃ bhāraḥ kaste bhaviṣyati //<br />
            kandamūlāni ye mūḍhāḥ sūryadeve jarnādane /<br />
            bhakṣayanti narāḥ pārtha te vai naraka gāminaḥ //
             <span class="ref">MSS_8563</span></p>
         
         <p id="MSS_8564">
            kandarpakaṇḍūlakaṭākṣabandīr indīvarākṣorabhilaṣyamāṇān /<br />
            mandasmitādhāramukhāravindān vandāmahe vallavadhūrtapādān //
             <span class="ref">MSS_8564</span></p>
         
         <p id="MSS_8565">
            kandarpakandali salīladṛśā lunīhi kopāṅkuraṃ caraṇayoḥ śaraṇātithiḥ syām /<br />
            paśya prasīda caramācalacūlacumbi bimbaṃ vidhorlavalapāṇḍuramastameti //
             <span class="ref">MSS_8565</span></p>
         
         <p id="MSS_8566">
            kandarpajvarasaṃjvarākulatanorāścaryamasyāściraṃ cetaścandanacandramaḥkamalinīcintāsu
            saṃtāmyati /<br />
            kiṃ tu klāntivaśena śītalataraṃ tvāmekameva kṣaṇaṃ dhyāyantī rahasi sthitā kathamapi
            kṣīṇā kṣaṇaṃ prāṇiti //
             <span class="ref">MSS_8566</span></p>
         
         <p id="MSS_8567">
            kandarpadarpakalitāṅgamanoharāṇāṃ premṇā svayaṃ suratamandiramāgatānām /<br />
            aṅgāni komalatarāṇi manoramāṇāṃ dhanyā narāḥ sarabhasaṃ hi pariṣvajante //
             <span class="ref">MSS_8567</span></p>
         
         <p id="MSS_8568">
            kandarpadevasya vimānasṛṣṭiḥ prāsādamālā rasapārthivasya /<br />
            caitrasya sarvartuviśeṣacihnaṃ dolāvilāsaḥ sudṛśāṃ rarāja //
             <span class="ref">MSS_8568</span></p>
         
         <p id="MSS_8569">
            kandarpapratibhūniveśitavalīrekhāvalīśobhite līlodañcitabāhupāśayugalāpātaiśca bhoḥ
            kāmukāḥ /<br />
            veśyānāṃ vipule nitambaphalake śāraiḥ kaṭākṣairito yadvaḥ krīḍitamatra dāsyati puro
            dāridryamevottaram //
             <span class="ref">MSS_8569</span></p>
         
         <p id="MSS_8570">
            kandarpapratimallakāntivibhavaṃ kādambinībāndhavaṃ vṛndāraṇyavilāsinīvyasaninaṃ veṣeṇa
            bhūṣāmayam /<br />
            mandasmeramukhāmbujaṃ madhurimavyāmṛṣṭabimbādharaṃ vande kandalitārdrayauvanavanaṃ
            kaiśorakaṃ śārṅgiṇaḥ //
             <span class="ref">MSS_8570</span></p>
         
         <p id="MSS_8571">
            kandarpaśca ratiśca kuṅkumamṛdālepena mūṣādvayaṃ kurvāte rasasādhanāya vidhivat kastūrikāmudvayā
            /<br />
            antardarpakabāṇatāpitayuvapremoṣmabhūyastayā niryātā rasabindavo bahirito hārasya
            muktācchalāt //
             <span class="ref">MSS_8571</span></p>
         
         <p id="MSS_8572">
            kandarpasya jagattrayīvijayinaḥ sāmrājyadīkṣāguruḥ kāntāmānaśiloñchavṛttirakhiladhvāntābhicā
            re kṛtī /<br />
            devastryambakamaulimaṇḍanasarittīrasthalītāpasaḥ śṛṅgārādhvaradīkṣito vijayate rājā
            dvijānāmayam //
             <span class="ref">MSS_8572</span></p>
         
         <p id="MSS_8573">
            kandarpādapi sundarākṛtiriti prauḍhotsaladrāgayā vṛddhatvaṃ varayoṣito'nayaditi trāsākulasvāntayā
            /<br />
            mārasyāpi śarairabhedyahṛditi śraddhābharaprahvayā pāyād vaḥ sphuṭabāṣpakampapulakaṃ
            ratyā jino vanditaḥ //
             <span class="ref">MSS_8573</span></p>
         
         <p id="MSS_8574">
            kandarpādapi sundaro ravimahāḥ pratyarthisīmantinī- vaktrāmbhojasudhākaro'tivibhavo
            yuddheṣu pārthopamaḥ /<br />
            rakṣākṛjjagataḥ svakīrtividito rāmo'stu yukto mudā dānīṃ śaṅkarasevako varaguṇo nītyuttamaḥ
            sarvadā //
             <span class="ref">MSS_8574</span></p>
         
         <p id="MSS_8575">
            kandarpe nalakūvare kumudinīkānte'pyavajñāvatāṃ tvatsaundaryakathāsu tāsu marutāṃ
            vṛttāsu kautūhalāt /<br />
            prāptā tānavamurvaśī ratiratiklāntā hatā rohiṇī jātā kiṃca kharasmarajvarabharā rambhāpi
            rambhātanuḥ //
             <span class="ref">MSS_8575</span></p>
         
         <p id="MSS_8576">
            kandarpaikakṛpāṇavallari vane kasmād akasyādiyaṃ he kālāgurubālamañjari hahā mohādiha
            prāruhaḥ /<br />
            sahyantāmupajātasaurabhapariṣvaṅgais tadaṅgairimāḥ kāntaiḥ kāntapuraṃdhrikuntalabharacchāyaiḥ
            kuṭhāracchidaḥ //
             <span class="ref">MSS_8576</span></p>
         
         <p id="MSS_8577">
            kandalayatyānandaṃ nindati mandānilenducandanakam /<br />
            mandayati mandabhāvaṃ saṃdhatte saṃpado'pi satsaṅgaḥ //<br />
            kandalīṣu kuṭajeṣu mālatī- jālakeṣu navaketakīṣu ca /<br />
            kantharāsu madhunā sukekināṃ saṃvibhakta iva vāridodayaḥ //
             <span class="ref">MSS_8577</span></p>
         
         <p id="MSS_8578">
            kandāgrāt protthitaḥ prāṇaḥ sadā vahati dehinām /<br />
            hṛdgataṃ jīvamāśvāsya bahirgatvā nivartate //
             <span class="ref">MSS_8578</span></p>
         
         <p id="MSS_8579">
            kanduko bhittiniḥkṣipta iva pratiphalan muhuḥ /<br />
            āpatatyātmanaḥ prāyo doṣo'nyasya cikīrṣitaḥ //
             <span class="ref">MSS_8579</span></p>
         
         <p id="MSS_8580">
            kande sundaratā dale saralatā varṇasya saṃpūrṇatā skandhe bandhuratā phale sarasatā
            kasyāparasyedṛśī /<br />
            dhanyastvaṃ sahakāra khinnapathikādhāra sthitaḥ satpathe dīrghāyurbhava sādhu sādhu
            vidhinā medhāvinā nirmitaḥ //
             <span class="ref">MSS_8580</span></p>
         
         <p id="MSS_8581">
            kandaiḥ kandalitaṃ vanaiḥ kiśalitaṃ vallībhirujjṛmbhitaṃ vṛkṣaiḥ pallavitaṃ janaiḥ
            pramuditaṃ dhārādhare varṣati /<br />
            bhrātaścātaka pātakaṃ kimapi te samyag na jānīmahe yenāsmin na patanti cañcupuṭake
            dvitrāḥ payobindavaḥ //
             <span class="ref">MSS_8581</span></p>
         
         <p id="MSS_8582">
            kandharāṃ samapahāya kaṃ dharāṃ prāpya saṃyati jahāsa kasyacit /<br />
            māṃ kilānamayataḥ svapūrtaye durbharāt kimudarādviyogataḥ //
             <span class="ref">MSS_8582</span></p>
         
         <p id="MSS_8583">
            kandharāvanatasyorvī gatasyādhomukhasya te /<br />
            lajjā na nāma nirlajjā garvo na galitaḥ katham //
             <span class="ref">MSS_8583</span></p>
         
         <p id="MSS_8584">
            kanyāṃ kāmapyudūhya pravijahadudayadyauvanāmajña enāṃ dravyāśāpāśakṛṣṭo bhramati cirataraṃ
            hanta deśāntareṣu /<br />
            anyonyāśleṣavāñchāvigalitavayasorāttamālinyam atyor daṃpatyorvyākṛtaivaṃ hatavidhirubhayorlokayoḥ
            śokayogam //<br />
            kanyāṃ chatraṃ phalaṃ pakvaṃ dīpamannaṃ mahādhvajam /<br />
            mantraṃ vā labhate yo hi tasya cintitasiddhayaḥ //
             <span class="ref">MSS_8584</span></p>
         
         <p id="MSS_8585">
            kanyāṃ bhuṅkte rajaḥkāle'gniḥ śaśī lomadarśane /<br />
            stanodbhaveṣu gandharvās tat prāgeva pradīyate //
             <span class="ref">MSS_8585</span></p>
         
         <p id="MSS_8586">
            kanyāṃ rūpavatīṃ dṛṣṭvā mohaṃ gacchen mahānapi /<br />
            caṇḍālyāmapyarundhatyāṃ vasiṣṭho mohito'bhavat //
             <span class="ref">MSS_8586</span></p>
         
         <p id="MSS_8587">
            kanyākartitasūtreṇa baddhāpāmārgamūlikā /<br />
            aihāhikajvaraṃ hanti śikhāyāmativegataḥ //
             <span class="ref">MSS_8587</span></p>
         
         <p id="MSS_8588">
            kanyā kācidihāpi karmaṇi paṇaḥ syādityasūyācalat- sītāpāṅgamayūkhamāṃsalamukhajyotsnāviluptīṃ
            divam /<br />
            kurvāṇena raghūdvahena cakṛṣe nārāyaṇīyaṃ dhanuḥ saṃdhāyātha śaraśca bhārgavagaticchedādamoghīkṛtaḥ
            //
             <span class="ref">MSS_8588</span></p>
         
         <p id="MSS_8589">
            kanyā kautukamātrakeṇa vidhavā saṃmardamātrārthinī veśyā vittalavecchayā svagṛhiṇī
            gatyantarāsaṃbhavāt /<br />
            vāñchantītthamanekakāraṇavaśāt puṃbhiḥ striyaḥ saṃgamaṃ śuddhasnehanibandhanā paravadhūḥ
            puṇyaiḥ paraiḥ prāpyate //
             <span class="ref">MSS_8589</span></p>
         
         <p id="MSS_8590">
            kanyāgate savitari tiṣṭhanti pitaro gṛhe /<br />
            śūnyaṃ pretapuraṃ tatra yāvad vṛścikadarśanam //<br />
            kanyā-go-bhūmyalīkāni nyāsāpaharaṇaṃ tathā /<br />
            kūṭasākṣyaṃ ca pañceti sthūlāsatyāni saṃtyajet //<br />
            kanyāgośaṅkhabherīdadhiphalakusumaṃ pāvako dīpyamāno nāgendro'śvo ratho vā nṛpatirabhimukhaḥ
            pūrṇakumbho dhvajo vā /<br />
            utkṣiptā naiva bhūmirkhalacarayugalaṃ siddhamannaṃ śatāyur veśyāstrī madyamāṃso hitamapi
            gaditaṃ maṅgalaṃ prasthitānām //
             <span class="ref">MSS_8590</span></p>
         
         <p id="MSS_8591">
            kanyādātre tu hyadhanaṃ dasyave sadhanaṃ naram /<br />
            guptaṃ jighāṃsave naiva vijñātamapi darśayet //
             <span class="ref">MSS_8591</span></p>
         
         <p id="MSS_8592">
            kanyā niṣkāsitā śreṣṭhā vadhūḥ śreṣṭhā praveśitā /<br />
            annaṃ saṃkalitaṃ śreṣṭhaṃ dharmaḥ śreṣṭho dine dine //
             <span class="ref">MSS_8592</span></p>
         
         <p id="MSS_8593">
            kanyāprasūtasya dhanuḥprasaṅgād aṅgādhikāsāditavikramasya /<br />
            dhanaṃjayādhīnaparākramasya himasya karṇasya ca ko viśeṣaḥ //
             <span class="ref">MSS_8593</span></p>
         
         <p id="MSS_8594">
            kanyāyāḥ kila pūjayanti pitaro jāmāturāptaṃ janaṃ sambandhe viparītameva tadabhūdārādhanaṃ
            te mayi /<br />
            tvaṃ kāmena tathāvidho'syapahṛtaḥ sambandhabījaṃ ca tad ghore'smin mama jīvalokanarake
            pāpasya dhiga jīvitam //
             <span class="ref">MSS_8594</span></p>
         
         <p id="MSS_8595">
            kanyā varayate rūpaṃ mātā vittaṃ pitā śrutam /<br />
            bāndhavāḥ kulamicchanti miṣṭānnamitare janāḥ //<br />
            kanyāvikrayiṇaścaiva rasavikrayiṇastathā /<br />
            viṣavikrayiṇaścaiva narā nirayagāminaḥ //
             <span class="ref">MSS_8595</span></p>
         
         <p id="MSS_8596">
            kanye samālokaya kānyakubjam akubjakīrtiṃ naranāthamenam /<br />
            kakubjaye yasya dharāparāgair bhavanti vārāṃnidhayaḥ sthalāni //
             <span class="ref">MSS_8596</span></p>
         
         <p id="MSS_8597">
            kapaṭaṃ ca bahutaraṃ na jānāti hi kaścana /<br />
            kauliko viṣṇurūpeṇa bhuñjati rājakanyakām //
             <span class="ref">MSS_8597</span></p>
         
         <p id="MSS_8598">
            kapaṭakalitanidraṃ mandamālokayantī priyamadharamadhūni svecchayā pātumaicchat /<br />
            madanamadamanojñā lajjayākṛṣṭacittā mukulitamukhapadmā citrasaṃstheva tasthau //
             <span class="ref">MSS_8598</span></p>
         
         <p id="MSS_8599">
            kapaṭanaṭanakoṭerdhūrjaṭeḥ sannaṭasyod- bhaṭavikaṭajaṭābhistāḍitāḥ śailakūṭāt /<br />
            kharatarakaraghātairutthitā diksthitāste nabhasi niravalambaṃ dantinaḥ saṃcaranti
            //
             <span class="ref">MSS_8599</span></p>
         
         <p id="MSS_8600">
            kapaṭapaṭutā drohe cittaṃ satāṃ ca vimānane matirapanaye śāṭhyaṃ mitre suteṣvapi vañcanā
            /<br />
            kṛtakamadhurā vāk pratyakṣaṃ parokṣavighātinī kaliyugamahārājasyaitāḥ svarājyavibhūtayaḥ
            //
             <span class="ref">MSS_8600</span></p>
         
         <p id="MSS_8601">
            kapaṭavacanabhājā kenacid vārayoṣā sakalarasikagoṣṭhīvañcikā vañcitāsau /<br />
            iti vihasati riṅgad bhṛṅgavikṣiptacakṣur vikacakusumakānticchadmanā kelikuñjaḥ //
             <span class="ref">MSS_8601</span></p>
         
         <p id="MSS_8602">
            kapaṭaśatanadīṣṇairvairibhirvañcito'pi nikṛtikaraṇadakṣo'pyatra saṃsārabhīruḥ /<br />
            tanuvacanamanobhirvakratāṃ yo na yāti gatamalamṛjumānaṃ tasya sādhorvadanti //
             <span class="ref">MSS_8602</span></p>
         
         <p id="MSS_8603">
            kapaṭādapi ripuhananaṃ kuryāditi nītirauśanasī /<br />
            hananamṛte ca gurumate bandhādi vidhīyate ripoḥ kapaṭaiḥ //
             <span class="ref">MSS_8603</span></p>
         
         <p id="MSS_8604">
            kapaṭena punarnaiva vyāpāro yadi yā kṛtaḥ /<br />
            punarna paripākārhā haṇḍikā kāṣṭhanirmitā //
             <span class="ref">MSS_8604</span></p>
         
         <p id="MSS_8605">
            kapardī bhūtisaṃpanno jagatīpatiradvayaḥ /<br />
            dhigdaivamavyayaḥ so'pi bhṛṅgī śuṣyatyato bhṛśam //
             <span class="ref">MSS_8605</span></p>
         
         <p id="MSS_8606">
            kapāṭamuddhāṭaya cārunetre kāmo'sti śatrurmama pṛṣṭhalagnaḥ /<br />
            āpūritaṃ tasya śaraiḥ śarīraṃ candrānane tvāṃ śaraṇaṃ prapannaḥ //
             <span class="ref">MSS_8606</span></p>
         
         <p id="MSS_8607">
            kapāṭamuddhāṭaya lolalocane kandarpaśatrurmama pṛṣṭhalagnaḥ /<br />
            ākṛṣya bāṇaṃ śithilīkaroti candrānane tvāṃ śaraṇāgato'smi //
             <span class="ref">MSS_8607</span></p>
         
         <p id="MSS_8608">
            kapāṭavistīrṇamanoramoraḥ- sthalasthitiśrīlalanasya tasya /<br />
            ānanditāśeṣajanā babhūva sarvāṅgasaṅginyaparaiva lakṣmīḥ //
             <span class="ref">MSS_8608</span></p>
         
         <p id="MSS_8609">
            kapālaṃ vṛkṣamūlāni kucelasasahāyatā /<br />
            samatā caiva sarvasminn etan muktasya lakṣaṇam //
             <span class="ref">MSS_8609</span></p>
         
         <p id="MSS_8610">
            kapāla upahāraśca saṃtānaḥ saṃgatas tathā /<br />
            upanyāsaḥ pratīkāraḥ saṃyogaḥ puruṣāntaraḥ //
             <span class="ref">MSS_8610</span></p>
         
         <p id="MSS_8611">
            adṛṣṭanara ādiṣṭa ātmāmiṣa upagrahaḥ /<br />
            parikrayas tathocchinnas tathā ca paradūṣaṇaḥ //
             <span class="ref">MSS_8611</span></p>
         
         <p id="MSS_8612">
            skandhopaneyaḥ saṃdhiśca ṣoḍaśaḥ parakīrtitaḥ /<br />
            iti ṣoḍaśakaṃ prāhuḥ saṃdhiṃ sandhivicakṣaṇāḥ //
             <span class="ref">MSS_8612</span></p>
         
         <p id="MSS_8613">
            kapālasaṃdhirvijñepaḥ kevalaṃ samasaṃdhikaḥ /<br />
            saṃpradānād bhavati ya upahāraḥ sa ucyate //
             <span class="ref">MSS_8613</span></p>
         
         <p id="MSS_8614">
            kapāle gambhīraḥ kuhariṇi jaṭāsaṃdhiṣu kṛśaḥ samuttālaścūḍābhujagaphaṇaratnavyatikare
            /<br />
            mṛdurlekhākoṇe rayavaśavilolasya śaśinaḥ punīyād dīrghaṃ vo haraśirasi gaṅgākalakalaḥ
            //
             <span class="ref">MSS_8614</span></p>
         
         <p id="MSS_8615">
            kapāle mārjāraḥ paya iti karān leḍhi śaśinaḥ tarucchidraprotān bisamiti karī saṃkalayati
            /<br />
            ratānte talpasthān harati vanitāpyaṃśukamiti prabhāmattaś candro jagadidamaho viplavayati
            //
             <span class="ref">MSS_8615</span></p>
         
         <p id="MSS_8616">
            kapāle yadvadāpaḥ syuḥ śvadṛtau vā yathā payaḥ /<br />
            āśrayasthānadoṣeṇa vṛttahīne tathā śrutam //
             <span class="ref">MSS_8616</span></p>
         
         <p id="MSS_8617">
            kapālairyo baddhaḥ kathamakhilaviśvaprabhurasāv anāryairasmābhiḥ paramiyamapūrvaiva
            racanā /<br />
            yadindoḥ pīyūṣadravamayamayūkhotkarakiraḥ kalaṅkoratnaṃ tu pratiphaṇamanarghaṃ viṣabhṛtām
            //
             <span class="ref">MSS_8617</span></p>
         
         <p id="MSS_8618">
            kapikacchūmūlena ca nijacaraṇavilepanād bhavati /<br />
            bījastambhaḥ puṃso bahuśo dṛṣṭaḥ prayogo'yam //
             <span class="ref">MSS_8618</span></p>
         
         <p id="MSS_8619">
            kapikacchūmūlena ca madavihralachāgamūtrapiṣṭena /<br />
            milanaṃ stabdhīkaraṇaṃ mūlena durālabhāyāśca //
             <span class="ref">MSS_8619</span></p>
         
         <p id="MSS_8620">
            kapikulanakhamukhakhaṇḍita- tarutalaphalabhojano varaṃ puruṣaḥ /<br />
            na punardhanamadagarvita- mukhabhaṅgakadarthitā vṛttiḥ //
             <span class="ref">MSS_8620</span></p>
         
         <p id="MSS_8621">
            kapirapi ca kāpiśāyana- madamatto vṛścikena saṃdaṣṭaḥ /<br />
            api ca piśācagrastaḥ kiṃ brūmo vaikṛtaṃ tasya //
             <span class="ref">MSS_8621</span></p>
         
         <p id="MSS_8622">
            kapilākṣīrapānena brāhmaṇīgamanena ca /<br />
            vedākṣaravicāreṇa sa śūdro narakaṃ vrajet //<br />
            kapilānāṃ sahasrāṇi yo viprebhyaḥ prayacchati /<br />
            ekasya jīvitaṃ dadyān na ca tulyaṃ yudhiṣṭhira //
             <span class="ref">MSS_8622</span></p>
         
         <p id="MSS_8623">
            kapīnāṃ vasayāśvānāṃ vahnidāhasamudbhavā /<br />
            vyathā vināśamabhyeti tamaḥ sūryodaye yathā //
             <span class="ref">MSS_8623</span></p>
         
         <p id="MSS_8624">
            kapermadhyaṃ śiśurbaddhvā yathonnatapadaṃ vrajet /<br />
            tadvadrakṣakamāśritya padamunnatamāśrayet //
             <span class="ref">MSS_8624</span></p>
         
         <p id="MSS_8625">
            kapolaṃ pakṣmabhyaḥ kalayati kapolāt kucataṭaṃ kucānmadhyaṃ madhyānnavamuditanābhīsarasijam
            /<br />
            na jānīmaḥ kiṃ nu kva nu kiyadanena vyavasitaṃ yadasyāḥ pratyaṅgaṃ nayanajalabindurviharati
            //
             <span class="ref">MSS_8625</span></p>
         
         <p id="MSS_8626">
            kapolakaṇḍūḥ karibhir vinetuṃ vighaṭṭitānāṃ saraladrumāṇām /<br />
            yatra srutakṣīratayā prasūtaḥ sānūni gandhaḥ surabhīkaroti //
             <span class="ref">MSS_8626</span></p>
         
         <p id="MSS_8627">
            kapolapatrān makarāt saketur bhrūbhyāṃ jigīṣurdhanuṣāṃ jaganti /<br />
            ihāvalabhbyāsti ratiṃ manobhū rajyadvayasyo madhunādhareṇa //
             <span class="ref">MSS_8627</span></p>
         
         <p id="MSS_8628">
            kapolapālīṃ tava tanvi manye lāvaṇyadhanye diśamuttarākhyām /<br />
            vibhāti yasyāṃ lalitālakāyāṃ manoharā vai śravaṇasya lakṣmīḥ //
             <span class="ref">MSS_8628</span></p>
         
         <p id="MSS_8629">
            kapolaphalakāvasyāḥ kaṣṭaṃ bhūtvā tathāvidhau /<br />
            apaśyantāvivānyonyamīdṛkṣāṃ kṣamatāṃ gatau //
             <span class="ref">MSS_8629</span></p>
         
         <p id="MSS_8630">
            kapolayorinduñjitoramuṣyāḥ prasarpatoreva mitho jayāya /<br />
            svayaṃ svayaṃbhūḥ kṛtarodhamantar vyadhatta nāsāmiha sāmyadaṇḍam //
             <span class="ref">MSS_8630</span></p>
         
         <p id="MSS_8631">
            kapolavyālolaśravaṇanavamākandakalikā- marandavyāmiśrāstava varatanu svedapṛṣataḥ
            /<br />
            rativyatyāsasya śramamapalapeyuryadi bhaved abhedopakrāntakvaṇitaraśanādāma jaghanam
            //
             <span class="ref">MSS_8631</span></p>
         
         <p id="MSS_8632">
            kapolāduḍḍīnairbhayavaśavilolairmadhukarair madāmbhaḥsaṃlobhādupari patituṃ baddhapaṭalaiḥ
            /<br />
            caladbarhacchatraśriyamiva dadhāno'tirucirām avighnaṃ herambo bhavadaghavighātaṃ ghaṭayatu
            //<br />
            kapolāvunmīlatpulakanikurambau mayi manāṅ mṛśatyantaḥsmerastabakitamukhāmbhoruharucaḥ
            /<br />
            kathaṃkāraṃ śakyāḥ parigaditumindīvaradṛśo daladdrākṣāniryadrasabharasapakṣā bhaṇitayaḥ
            //
             <span class="ref">MSS_8632</span></p>
         
         <p id="MSS_8633">
            kapole jānakyāḥ karikalabhadantadyutimuṣi smarasmeraṃ gaṇḍoḍḍamarapulakaṃ vaktrakamalam
            /<br />
            muhuḥ paśyañ śṛṇvan rajanicarasenākalakalaṃ jaṭājūṭagranthiṃ draḍhayati raghūṇāṃ parivṛḍhaḥ
            //
             <span class="ref">MSS_8633</span></p>
         
         <p id="MSS_8634">
            kapole patrālīṃ pulakini vidhātuṃ vyavasitaḥ svayaṃ śrīrādhāyāḥ karakalitavartirmadhuripuḥ
            /<br />
            abhūd vaktrendau yan nihitanayanaḥ kampitabhujas tadetat sāmarthyaṃ tadabhinavarūpasya
            jayati //
             <span class="ref">MSS_8634</span></p>
         
         <p id="MSS_8635">
            kapole patrālī karatalanirodhena mṛditā nipīto niḥśvāsairayamamṛtahṛdyo'dhararasaḥ
            /<br />
            muhuḥ kaṇṭhe lagnas taralayati bāṣpaḥ stanataṭaṃ priyo manyurjātas tava niranurodhe
            na tu vayam //
             <span class="ref">MSS_8635</span></p>
         
         <p id="MSS_8636">
            kapole pāṇḍutvaṃ kimapi jaladhārāṃ nayanayos tanau kārśyaṃ dainyaṃ vacasi hṛdi dāvānalaśikhām
            /<br />
            avajñāṃ prāṇeṣu prakṛtiṣu viparyāsamadhunā kimanyad vairāgyaṃ sakalaviṣayeṣvākalayate
            //
             <span class="ref">MSS_8636</span></p>
         
         <p id="MSS_8637">
            kapole'mbhojākṣyāḥ priyadaśanacihnaṃ priyadṛśoḥ sarojākṣī vaktracyutabhujagavallīrasalavam
            /<br />
            sapatnī dṛṣṭvārādurutaraviniśvāsataralo- nnatorojadvandvaṃ rahasi śanakai roditi muhuḥ
            //
             <span class="ref">MSS_8637</span></p>
         
         <p id="MSS_8638">
            kapolau lolākṣyā madhumukulalīlāvijayinā- vurojau rejāte kanakakalaśābhogasubhagau
            /<br />
            dṛśau vātotkhelattaralataranīlotpalarucau vaco no jānīmaḥ kimamṛtamayaṃ kiṃ viṣamayam
            //<br />
            kaphamūtramalaprāyaṃ nirjanturjagatītale /<br />
            yatnādyadutsṛjetsādhuḥ sotsargasamitirbhavet //
             <span class="ref">MSS_8638</span></p>
         
         <p id="MSS_8639">
            kabandhaḥ parighābhāso dṛśyate bhāskarāntike /<br />
            jagrāsa sūryaṃ svarbhānur aparvaṇi mahāgrahaḥ //
             <span class="ref">MSS_8639</span></p>
         
         <p id="MSS_8640">
            kamaṭhapṛṣṭhakaṭhoramidaṃ dhanur madhuramūrtirasau raghunandanaḥ /<br />
            kathamadhijyamanena vidhīyatām ahaha tāta paṇas tava dāruṇaḥ //
             <span class="ref">MSS_8640</span></p>
         
         <p id="MSS_8641">
            kamaṇḍalūpamo'mātyas tanutyāgī bahugrahaḥ /<br />
            nṛpate kiṅkṣaṇo mūrkho daridraḥ kiṃvarāṭakaḥ //
             <span class="ref">MSS_8641</span></p>
         
         <p id="MSS_8642">
            kamanīyatānivāsaḥ karṇas tasyā vicitramaṇibhūṣaḥ /<br />
            savidhaprasūtaratnaṃ śaṅkhanidhiṃ dūrataramakarot //<br />
            kamanīyatārahārā candanaparihasitacārunīhārā /<br />
            paricitapāṇḍyavihārā kamalamukhīyaṃ karāñcadupahārā //
             <span class="ref">MSS_8642</span></p>
         
         <p id="MSS_8643">
            kamanekatamādānaṃ suratanarajatucchalaṃ tadāsīnam /<br />
            apyatimānaṃ khamate so'ganikānaṃ naraṃ jetum //
             <span class="ref">MSS_8643</span></p>
         
         <p id="MSS_8644">
            kamalaṃ kavalīkṛtaṃ na vā salilaṃ vā na salīlamāhutam /<br />
            kariṇā pariṇāmadāruṇo dadṛśe vindhyavane mṛgādhipaḥ //
             <span class="ref">MSS_8644</span></p>
         
         <p id="MSS_8645">
            kamalaṃ tava padakamale vimale mama dehi cañcarīkatvam /<br />
            nānyat kimapi ca kāṅkṣe paścād gānaṃ kimasti bhikṣāyāḥ //
             <span class="ref">MSS_8645</span></p>
         
         <p id="MSS_8646">
            kamalaṃ bhavanaṃ rajo'ṅgarāgo madhu pānaṃ madhurāḥ priyāpralāpāḥ /<br />
            śayanaṃ mṛdu kesaropadhānaṃ bhramarasyāmbhasi kā na rājalīlā //<br />
            kamaladṛśo'dhikapolaṃ daśanakṣatapaṅktirābhāti /<br />
            yūno vaśayitumicchor japamālevātanoḥ pravālamayī //
             <span class="ref">MSS_8646</span></p>
         
         <p id="MSS_8647">
            kamalanayana yuṣmadviprayogāturā sā sarasi sarasijāntaḥ snātukāmā mamajja /<br />
            drutataramanuyāyād yāvadūrdhvaṃ kṛśāṅgī hari hari hariṇākṣī paṅkamagnā babhūva //
             <span class="ref">MSS_8647</span></p>
         
         <p id="MSS_8648">
            kamalanayanākarṇābhūṣe sphuranmaṇimañjule tribhuvanatale dṛṣṭvāmodaṃ prayāti na ko
            yuvā /<br />
            śamabhaṭaśiraśchettuṃ sajjīkṛte bata vedhasā na kimu kumate rajjūtkṣipte vibodhasi
            cakrake //
             <span class="ref">MSS_8648</span></p>
         
         <p id="MSS_8649">
            kamalapallavavārikaṇopamaṃ kimiva pāsi sadā nidhanaṃ dhanam /<br />
            kalabhakarṇacalāñcalacañcalaṃ sthiratarāṇi yaśāṃsi na jīvitam //
             <span class="ref">MSS_8649</span></p>
         
         <p id="MSS_8650">
            kamalabhūtanayā vadanāmbuje vasatu te kamalā karapallave /<br />
            vapuṣi te ramatāṃ kamalāṅgajaḥ pratidinaṃ hṛdaye kamalāpatiḥ //
             <span class="ref">MSS_8650</span></p>
         
         <p id="MSS_8651">
            kamalamadhunas tyaktvā pānaṃ vihāya navotpalaṃ prakṛtisubhagāṃ gandhoddāmāmapāsya
            ca mālatīm /<br />
            śaṭhamadhukarāḥ kliśyantīme kaṭāmbuṣu dantināṃ sulabhamapahāyai'vaṃ lokaḥ kaṭeṣu hi
            rajyate //
             <span class="ref">MSS_8651</span></p>
         
         <p id="MSS_8652">
            kamalamanambhasi kamale ca kuvalaye tāni kanakalatikāyām /<br />
            sā ca sukumārasubhagety utpātaparamparā keyam //
             <span class="ref">MSS_8652</span></p>
         
         <p id="MSS_8653">
            kamalamiva cāru vadanaṃ mṛṇālamiva komalaṃ bhujāyugalam /<br />
            alimāleva ca nīlā tavaiva madirekṣaṇe kabarī //
             <span class="ref">MSS_8653</span></p>
         
         <p id="MSS_8654">
            kamalamukulamṛdvī phullarājīvagandhaḥ suratapayasi yasyāḥ saurabhaṃ divyamaṅge /<br />
            cakitamṛgadṛśābhe prāntarakte ca netre stanayugalamanarghyaṃ śrīphalaśrīviḍambi //
             <span class="ref">MSS_8654</span></p>
         
         <p id="MSS_8655">
            tilakusumasamānāṃ bibhratī nāsikāṃ ca dvijagurusurapūjāṃ śraddadhānā sadaiva /<br />
            kuvalayadalakāntiḥ kāpi cāmpeyagaurī vikacakamalakośākārakāmātapatrā //
             <span class="ref">MSS_8655</span></p>
         
         <p id="MSS_8656">
            vrajati mṛdu salīlaṃ rājahaṃsīva tanvī trivalivalitamaghyā haṃsavāṇī suveṣā /<br />
            mṛdu śuci laghu bhuṅkte māninī gāḍhalajjā dhavalakusumavāsovallabhā padminī syāt //
             <span class="ref">MSS_8656</span></p>
         
         <p id="MSS_8657">
            kamalamukhi sarvatomukha- nivāraṇaṃ vidadhadeva bhūṣayati /<br />
            rodhoruddhasvarasās taraṅgiṇīs taralanayanāśca //
             <span class="ref">MSS_8657</span></p>
         
         <p id="MSS_8658">
            kamalavadanā pīnottuṅgaṃ ghaṭākṛti vibhratī stanayugamiyaṃ tanvī śyāmā viśāladṛgañcalā
            /<br />
            viśadadaśanā madhyakṣāmā vṛtheti janāḥ śramaṃ vidadhati mudhā rāgāduccairanīdṛśavarṇane
            //
             <span class="ref">MSS_8658</span></p>
         
         <p id="MSS_8659">
            kamalavanacitāmbuḥ pāṭalāmodaramyaḥ sukhasalilaniṣekaḥ sevyacandrāṃśuhāraḥ /<br />
            vrajatu tava nidāghaḥ kāminībhiḥ sameto niśi sulalitagīte harmyapṛṣṭhe sukhena //
             <span class="ref">MSS_8659</span></p>
         
         <p id="MSS_8660">
            kamalaśaradhirambhāsaikatānukramāḍhyaṃ kanakakalaśabhārākrāntasaudāminīkam /<br />
            kisalayitamṛṇālaṃ hāragarbhapravālaṃ kuvalayitaśaśāṅkaṃ kauśalaṃ sā vidhātuḥ //
             <span class="ref">MSS_8660</span></p>
         
         <p id="MSS_8661">
            kamalāḥ pākavinamrā mūlatalāghrātasurabhikahlārāḥ /<br />
            pavanākampitaśirasaḥ prāyaḥ kurvanti parimalaślāghām //<br />
            kamalākucakanakācala- jaladharamābhīrasundarīmadanam /<br />
            adhitataśeṣaphaṇāvali- kamalavanībhṛṅgamacyutaṃ vande //
             <span class="ref">MSS_8661</span></p>
         
         <p id="MSS_8662">
            kamalākṣi vilambyatāṃ kṣaṇaṃ kamanīye kacabhārabandhane /<br />
            dṛḍhalagnamidaṃ dṛśoryugaṃ śanakairadya samuddharāmyaham //
             <span class="ref">MSS_8662</span></p>
         
         <p id="MSS_8663">
            kamalācibukonnāyī kṛṣṇasya karaḥ karotu kalyāṇam /<br />
            mukura iva nīlavṛnto bhāti nitāntaṃ tadānanaṃ yena //
             <span class="ref">MSS_8663</span></p>
         
         <p id="MSS_8664">
            kamalāni pānamadhubhājanāni naḥ pidadhāti yaḥ sa vidhureṣa gocaraḥ /<br />
            iti roṣaṇairiva madhuvratairdhutaṃ dadhatī mukhaṃ surabhicārumārutam //
             <span class="ref">MSS_8664</span></p>
         
         <p id="MSS_8665">
            kamalābhyāṃ sudhāsindhuvadanekṣaṇayos tulām /<br />
            kalayantu pare kiṃ tu kveme paṅkeruhe kva te //
             <span class="ref">MSS_8665</span></p>
         
         <p id="MSS_8666">
            kamalāsanakamalekṣaṇa- kamalārikirīṭakamalabhṛdvāhaiḥ /<br />
            nutapadakamalā kamalā karadhṛtakamalā karotu me kuśalam //
             <span class="ref">MSS_8666</span></p>
         
         <p id="MSS_8667">
            kamalini malinīkaroṣi cetaḥ kimiti bakairavahelitānabhijñaiḥ /<br />
            pariṇatamakarandamārmikāste jagati bhavantu cirāyuṣo milindāḥ //
             <span class="ref">MSS_8667</span></p>
         
         <p id="MSS_8668">
            kamalini vimale jale janis te taducitamācaraṇaṃ na saṃtanoṣi /<br />
            malinamalikulaṃ yatastvamantaḥ śaśikiraṇān vimalān bahiṣkaroṣi //
             <span class="ref">MSS_8668</span></p>
         
         <p id="MSS_8669">
            kamalinīmalinī dayitaṃ vinā na sahate saha tena niṣevitām /<br />
            tamadhunā madhunā nihitaṃ hṛdi smarati sā ratisāramaharniśam //
             <span class="ref">MSS_8669</span></p>
         
         <p id="MSS_8670">
            kamalinīvanakelikalārasī guṇavaśīkṛtakairaviṇīguṇaḥ /<br />
            alirasau tava saurabhalobhataḥ patati ketakikaṇṭakasaṃkaṭe //
             <span class="ref">MSS_8670</span></p>
         
         <p id="MSS_8671">
            kamaleḥ samakeśaṃ te kamalerṣyākaraṃ mukham /<br />
            kamalekhyaṃ karoṣi tvaṃ kamalevonmadiṣṇuṣu //
             <span class="ref">MSS_8671</span></p>
         
         <p id="MSS_8672">
            kamale kamalā śete haraḥ śete himālaye /<br />
            kṣīrābdhau ca hariḥ śete manye matkuṇaśaṅkayā //
             <span class="ref">MSS_8672</span></p>
         
         <p id="MSS_8673">
            kamale kamale nityaṃ madhūni pibatas tava /<br />
            bhaviṣyanti na sandehaḥ kaṣṭaṃ doṣākarodaye //
             <span class="ref">MSS_8673</span></p>
         
         <p id="MSS_8674">
            kamale kamalotpattiḥ śrūyate na ca dṛśyate /<br />
            bāle tava mukhāmbhoje dṛṣṭamindīvaradvayam //
             <span class="ref">MSS_8674</span></p>
         
         <p id="MSS_8675">
            kamale nidhāya kamalaṃ kalayantī kamalavāsinaṃ kamale /<br />
            kamalayugādudbhūtaṃ kamalaṃ kamalena vārayati //
             <span class="ref">MSS_8675</span></p>
         
         <p id="MSS_8676">
            kamaleva matirmatiriva kamalā tanuriva vibhā vibheva tanuḥ /<br />
            dharaṇīva dhṛtirdhūtiriva dharaṇī satataṃ vibhāti bata yasya //<br />
            kamalodarakomalapādatalaṃ gaṇanāparivarjitabāhubalam /<br />
            praṇamāmi jagattrayabodhikaraṃ giranāravibhūṣaṇanemijinam //
             <span class="ref">MSS_8676</span></p>
         
         <p id="MSS_8677">
            kamiturabhisṛtvarīṇāṃ gaurāṅgīṇāmihendudhavalāsu /<br />
            uḍḍayamānānāmiva rajaniṣu paramīkṣyate chāyā //<br />
            kampaḥ svedaḥ śramo mūrcchā bhramirglānirbalakṣayaḥ /<br />
            rājayakṣmādirogāśca bhaveyurmaithunotthitāḥ //<br />
            kampakṣitīśamaniśaṃ kathayanti santaḥ saṅgītadugdhajaladheruditaṃ sudhāṃśum /<br />
            sāhityamānasasarovararājahaṃsaṃ saṅgrāmaraṅganaṭanasthitisūtradhāram //
             <span class="ref">MSS_8677</span></p>
         
         <p id="MSS_8678">
            kampate guṇamuṣṭis tu mārgaṇasya hi pṛṣṭhataḥ /<br />
            saṃmukhī syād dhanurmuṣṭis tadā vāme gatirbhavet //
             <span class="ref">MSS_8678</span></p>
         
         <p id="MSS_8679">
            kampante kapayo bhṛśaṃ jaḍakṛśaṃ go'jāvikaṃ glāyati śvā cullīkuharodaraṃ kṣaṇamapi
            kṣipto'pi naivojjñati /<br />
            śītārtivyasanāturaḥ punarayaṃ dīno janaḥ kūrmavat svānyaṅgāni śarīra eva hi nije nihnotumākāṅkṣati
            //
             <span class="ref">MSS_8679</span></p>
         
         <p id="MSS_8680">
            kampante girayaḥ puraṃdarabhiyā mainākamukhyāḥ punaḥ krandantyambudharāḥ sphuranti
            baḍavāvaktrodgatā vahnayaḥ /<br />
            bhoḥ kumbhodbhava mucyatāṃ jalanidhiḥ svastyastu te sāṃprataṃ nidrāluḥ ślathabāhuvallikamalāśleṣo
            hariḥ sīdati //
             <span class="ref">MSS_8680</span></p>
         
         <p id="MSS_8681">
            kampaprado'sau śiśirartucauro muṣṇāti vṛkṣān harate kimasmān /<br />
            itīva bhītvā paripāṇḍurāṇi jātāni śuṣkāṇi tṛṇāni bhūmau //
             <span class="ref">MSS_8681</span></p>
         
         <p id="MSS_8682">
            kampitaṃ bhītamudghṛṣṭam avyaktamanunāsikam /<br />
            kākasvaraṃ śiraḥsthaṃ ca tathā sthānavivarjitam //
             <span class="ref">MSS_8682</span></p>
         
         <p id="MSS_8683">
            kampitaḥ patasi pādakayugme netrakoṇanihato'pi bhayārtaḥ /<br />
            yudhyase kimiṣubhiḥ priya bhīruṃ bhāṣukāmiti hasaṃścalito'nyaḥ //
             <span class="ref">MSS_8683</span></p>
         
         <p id="MSS_8684">
            kampī ko'bhividhau kimavyayamiha kvāste dravatvaṃ punaḥ syād rūpaṃ prathamādvitīyavacane
            kiṃ veḥ khamadyāhvaya /<br />
            ko dhāturgatigandhayordraviṇināṃ kiṃ yācate bhikṣukaḥ praśnānāṃ drutamuttarāṇi vada
            re bhayyā jalebī khavā //
             <span class="ref">MSS_8684</span></p>
         
         <p id="MSS_8685">
            kampoparuddhasarvāṅgair galatsvedodabindubhiḥ /<br />
            tvadārabdhairmahīnātha vairibhirvanitāyitam //
             <span class="ref">MSS_8685</span></p>
         
         <p id="MSS_8686">
            kambāghātairvapuṣi nihatairucchalacchoṇitaughaiḥ kārāgārairnibiḍanigaḍairlaṅghanaṃ
            cumbanaṃ ca /<br />
            evaṃ jñātvā virama sumate mā kuru tvaṃ niyogaṃ karṇopānte malinavadanā lekhinī phūtkaroti
            //
             <span class="ref">MSS_8686</span></p>
         
         <p id="MSS_8687">
            kambukaṇṭhi caraṇaḥ śanaiścaro rāhureṣa tava keśakalāpaḥ /<br />
            na cyutaṃ tadapi yauvanametat sā payodharaguroranukampā //
             <span class="ref">MSS_8687</span></p>
         
         <p id="MSS_8688">
            kayāpi krīḍatu brahmā divyāḥ strīrdīvyata svayam /<br />
            kalistu caratu brahma praita vātipriyāya vaḥ //
             <span class="ref">MSS_8688</span></p>
         
         <p id="MSS_8689">
            kayāsi kāmin suratāparādhāt pādānataḥ kopanayāvadhūtaḥ /<br />
            tasyāḥ kariṣyāmi dṛḍhānutāpaṃ pravālaśayyāśaraṇaṃ śarīram //
             <span class="ref">MSS_8689</span></p>
         
         <p id="MSS_8690">
            karaṃ gṛhītvā parimṛdya mandaṃ kaṭiṃ nipīḍyānuvimṛjya corum /<br />
            nīvīmapākṛtya vilakṣaṇāyāḥ śaṭho manojopaniṣat papāṭha //
             <span class="ref">MSS_8690</span></p>
         
         <p id="MSS_8691">
            karaṃ prasārya sūryeṇa dakṣiṇāśāvalambinā /<br />
            na kevalamanenātmā divaso'pi laghūkṛtaḥ //
             <span class="ref">MSS_8691</span></p>
         
         <p id="MSS_8692">
            karakaṅkaṭakuṭyaṅkakhaṅgasaṃghaṭṭaṭāṅkṛtaiḥ /<br />
            kālarātryā pranṛtyantyā raṇavīṇeva vādyate //
             <span class="ref">MSS_8692</span></p>
         
         <p id="MSS_8693">
            karakajalapūtabhūtala- nihitapado vihitavikṛtahuṃkāraḥ /<br />
            api vitathamantragaṇanā- vyagrasamagrāṅgulīparvā //
             <span class="ref">MSS_8693</span></p>
         
         <p id="MSS_8694">
            karakampitakhaṅgayaṣṭibhīme raṇasaṃnāhitarāmanāthavīre /<br />
            aribhūbhṛdamartyasundarīṇām acalan dakṣiṇavāmalocanāni //
             <span class="ref">MSS_8694</span></p>
         
         <p id="MSS_8695">
            karakalitadāranarake śerata iha ye sajanti bhavasindhau /<br />
            rasikās ta eva mānyā manyantāṃ dhanyamātmānam //
             <span class="ref">MSS_8695</span></p>
         
         <p id="MSS_8696">
            karakalitapināka nākanātha dbiṣadurumānasaśūla śūlapāṇe /<br />
            bhava vṛṣabhavimāna mānaśauṇḍa trijagadakāraṇatāraka prasīda //
             <span class="ref">MSS_8696</span></p>
         
         <p id="MSS_8697">
            karakākṛtabhīkabhekaloka- pratipālyāḥ kimu sāgareṇa kulyāḥ /<br />
            valabhitkuliśaprahārabhīru- kṣitibhṛdrakṣaṇadakṣiṇena tulyāḥ //<br />
            karakiśalayacālyamānasūrpa- kramanamadunnamadakṣipakṣmapāli /<br />
            karanihitakanīnikaṃ smitākṣyāḥ kṣaṇamapi notpavanaṃ jahāti cetaḥ //
             <span class="ref">MSS_8697</span></p>
         
         <p id="MSS_8698">
            karakisalayaṃ dhūtvā dhūtvā vilambitamekhalā kṣipati sumanomālāśeṣaṃ pradīpaśikhāṃ
            prati /<br />
            sthagayati muhuḥ patyurnetre vihasya samākulā surataviratau ramyaṃ tanvī punaḥ punarīkṣyate
            //<br />
            karakisalayamūlaṃ dhunvatīnāṃ sa dhanyaḥ śravaṇapathamanalpaṃ yasya puṃsaḥ praviṣṭāḥ
            /<br />
            navarataparirambhe bālasīmantinīnāṃ ahaha na na na mā mā muñca muñceti vācaḥ //
             <span class="ref">MSS_8698</span></p>
         
         <p id="MSS_8699">
            karacaraṇakāñcihāra- prahāramavacintya balagṛhītakacaḥ /<br />
            praṇayī cumbati dayitā- vadanaṃ sphuradadharamaruṇākṣam //
             <span class="ref">MSS_8699</span></p>
         
         <p id="MSS_8700">
            karacaraṇakṛtaṃ vā kāyajaṃ karmajaṃ vā śravaṇanayanajaṃ vā mānasaṃ vāparādham /<br />
            vihitamavihitaṃ vā sarvametat kṣamasva jaya jaya karuṇābdhe śrīmahādeva śaṃbho //
             <span class="ref">MSS_8700</span></p>
         
         <p id="MSS_8701">
            karacaraṇanāsamādau karṇau gṛhṇāti raktatāṃ gamayan /<br />
            śītaṃ gurukṛtapīḍaṃ paścādaṅgāni kūrma iva //
             <span class="ref">MSS_8701</span></p>
         
         <p id="MSS_8702">
            karacaraṇena praharati yathā yathāṅgeṣu kopataralākṣī /<br />
            roṣayati paruṣavacanais tathā tathā preyasīṃ rasikaḥ //
             <span class="ref">MSS_8702</span></p>
         
         <p id="MSS_8703">
            karaculukajalo mahodadhiś caraṇanibaddhamaho nijāṅgaṇam /<br />
            nijasadanasamaṃ rasātalaṃ bhavati nṛṇāṃ vyavasāyaśālinām //
             <span class="ref">MSS_8703</span></p>
         
         <p id="MSS_8704">
            karajadaśanacihnaṃ naiśamaṅge'nyanārī- janitamiti saroṣāmīrṣyayā śaṅkamānām /<br />
            smarasi na khalu dattaṃ mattayaitattvayaiva striyamanunayatītthaṃ vrīḍamānāṃ vilāsī
            //
             <span class="ref">MSS_8704</span></p>
         
         <p id="MSS_8705">
            karajapadavibhūṣitā yathā tvaṃ sudati daśanavikṣatādharā ca /<br />
            gatirapi caraṇāvalagnamandā tvamasi mṛgasamākṣi kāmadattā //
             <span class="ref">MSS_8705</span></p>
         
         <p id="MSS_8706">
            karajālamapūrvaceṣṭitaṃ vas tadabhīṣṭapradamastu tigmabhāsaḥ /<br />
            kriyate bhavabandhanād vimuktiḥ praṇatānāmupasevitena yena //
             <span class="ref">MSS_8706</span></p>
         
         <p id="MSS_8707">
            karañjāragvadhāriṣṭasaptaparṇatvacākṛtaḥ /<br />
            upacāraḥ krimiharo mūtramustaviḍaṅgavān //
             <span class="ref">MSS_8707</span></p>
         
         <p id="MSS_8708">
            karaṭikaraṭe bhrasyaddānapravāhapipāsayā parisarasaradbhṛṅgaśreṇī karoti yadā ravam
            /<br />
            vadati śirasaḥ kampairnāsmānnivāraya vāraṇa vitara vitarāmānaṃ dānaṃ calāḥ kila saṃpadaḥ
            //
             <span class="ref">MSS_8708</span></p>
         
         <p id="MSS_8709">
            karaṇabhagaṇadoṣaṃ vārasaṃkrāntidoṣaṃ kutithikulikadoṣaṃ yāmayāmārdhadoṣam /<br />
            kujaśaniravidoṣaṃ rāhuketvādidoṣaṃ harati sakaladoṣaṃ candramāḥ saṃmukhasthaḥ //
             <span class="ref">MSS_8709</span></p>
         
         <p id="MSS_8710">
            karataralitabandhaṃ kañcukaṃ kurvatīnāṃ pratiphalitamidānīṃ daipamātāmramarciḥ /<br />
            stanataṭapariṇāhe bhāminīnāṃ bhaviṣyan nakhapadalipilīlāsūtrapātaṃ karoti //
             <span class="ref">MSS_8710</span></p>
         
         <p id="MSS_8711">
            karatalayugapariṇaddhe kucakalaśe kuṅkumāruṇe tasyāḥ /<br />
            sindūrite karipateḥ kumbhe nakṣatramāleva //
             <span class="ref">MSS_8711</span></p>
         
         <p id="MSS_8712">
            karadīkaraṇaṃ rājñāṃ ripūṇāṃ parimardanam /<br />
            bhūmerupārjanaṃ bhūyo rājavṛttaṃ tu cāṣṭadhā //
             <span class="ref">MSS_8712</span></p>
         
         <p id="MSS_8713">
            karanakharavidīrṇadhvāntakumbhīndrakumbhāt tuhinakaṇamiṣeṇa kṣiptamuktāprarohaḥ /<br />
            ayamudayadharitrīdhārimūrdhāviruḍho nayanapathamupeto bhānumatkesarīndraḥ //
             <span class="ref">MSS_8713</span></p>
         
         <p id="MSS_8714">
            karapadānanalocananāmabhiḥ śatadalaiḥ sutanorvirahajvare /<br />
            ravimaho bahupītacaraṃ cirād aniśatāpamiṣādudasṛjyata //
             <span class="ref">MSS_8714</span></p>
         
         <p id="MSS_8715">
            karapātairdurālokais tīkṣṇaḥ saṃtāpayan prajāḥ /<br />
            bhānurna bhavatā tulyaḥ kṣaṇasaṃraktamaṇḍalaḥ //
             <span class="ref">MSS_8715</span></p>
         
         <p id="MSS_8716">
            karapraceyāmuttuṅgaprabhuśaktiṃ prathīyasīm /<br />
            prajñābalabṛhanmūlaḥ phalatyutsāhapādapaḥ //
             <span class="ref">MSS_8716</span></p>
         
         <p id="MSS_8717">
            karabadarasadṛśamakhilaṃ bhuvanatalaṃ yatprasādataḥ kavayaḥ /<br />
            paśyanti sūkṣmamatayaḥ sā jayati sarasvatī devī //
             <span class="ref">MSS_8717</span></p>
         
         <p id="MSS_8718">
            karabha kimidaṃ dīrghocchvāsaiḥ kṣiṇoṣi śarīrakaṃ virama śaṭha he kasyātyantaṃ sakhe
            sukhamāgatam /<br />
            cara kisalayaṃ svasthaḥ pīlorvimuñca madhuspṛhāṃ punarapi bhavān kalyāṇānāṃ bhaviṣyati
            bhājanam //
             <span class="ref">MSS_8718</span></p>
         
         <p id="MSS_8719">
            karabhadayite yattat pītaṃ sudurlabhamekadā madhu vanagataṃ tasyālābhe virauṣi kimutsukā
            /<br />
            kuru paricitaiḥ pīloḥ patrairdhūtiṃ marugocarair jagati sakale kasyāvāptiḥ sukhasya
            nirantarā //
             <span class="ref">MSS_8719</span></p>
         
         <p id="MSS_8720">
            karabhadayite yo'sau pīlus tvayā madhulubdhayā vyapagataghanacchāyas tyakto na sādaramīkṣitaḥ
            /<br />
            calakisalayaḥ so'pīdānīṃ prarūḍhanavāṅkuraḥ karabhadayitāvṛndairanyaiḥ sukhaṃ paribhujyate
            //
             <span class="ref">MSS_8720</span></p>
         
         <p id="MSS_8721">
            karabha yadi kadācit prabhraman daivayogān madhukarakulatastvaṃ prāpayethā madhūni
            /<br />
            virama virama tebhyaḥ santi śaṣpāṇyaraṇye prathamamukharasāste śoṣayantyeva paścāt
            //
             <span class="ref">MSS_8721</span></p>
         
         <p id="MSS_8722">
            karabha rabhasāt kroṣṭuṃ vāñchasyaho śravaṇajvaraṃ śaraṇamathavānṛjvī dīrghā tavaiva
            śirodharā /<br />
            bahugalabilāvṛttiśrāntoccaliṣyati vāṅ mukhāt kiyati samaye ko jānīte bhaviṣyati kasya
            kim //
             <span class="ref">MSS_8722</span></p>
         
         <p id="MSS_8723">
            karamudayamahīdharastanāgre galitatamaḥpaṭalāṃśuke niveśya /<br />
            vikasitakumudekṣaṇaṃ vicumba- tyayamamareśadiśo mukhaṃ sudhāṃśuḥ //
             <span class="ref">MSS_8723</span></p>
         
         <p id="MSS_8724">
            karayugmapadmamukulāpavarjitaiḥ prativeśma lājakusumairavākiran /<br />
            avadīrṇaśuktipuṭamuktamauktaka- prakarairiva priyarathāṅgamaṅganāḥ //
             <span class="ref">MSS_8724</span></p>
         
         <p id="MSS_8725">
            karayoḥ kalahāyamānayor ubhayoreva payodharopari /<br />
            valayāvalayo balābalaṃ bahuvelaṃ patayālavo jaguḥ //
             <span class="ref">MSS_8725</span></p>
         
         <p id="MSS_8726">
            kararuddhanīvi dayitopagatau galitaṃ tvarāvirahitāsanayā /<br />
            kṣaṇadṛṣṭahāṭakaśilāsadṛśa- sphuradūrubhitti vasanaṃ vavase //
             <span class="ref">MSS_8726</span></p>
         
         <p id="MSS_8727">
            kararuhaśikhānikhāta bhrāntvā viśrānta rajaniduravāpa /<br />
            raviriva yantrollikhitaḥ kṛśo'pi lokasya harasi dṛśam //
             <span class="ref">MSS_8727</span></p>
         
         <p id="MSS_8728">
            karalālito'pi dahati jvalati vyajanena vījyamāno'pi /<br />
            dahana ivānirvāṇaṃ na vimuñcatyuṣṇatāṃ piśunaḥ //
             <span class="ref">MSS_8728</span></p>
         
         <p id="MSS_8729">
            karavāriruheṇa saṃdhunāne taravārri nṛpatau mukundadeve /<br />
            racayantyamarāvatītaruṇyaḥ prathamaṃ kāñcanapārijātamālāḥ //
             <span class="ref">MSS_8729</span></p>
         
         <p id="MSS_8730">
            karavālakarālavāridhārā yamunā divyataraṅgiṇī ca kīrtiḥ /<br />
            tava kāmada tīrtharāja dūrād anubadhnāti sarasvatī kavīnām //
             <span class="ref">MSS_8730</span></p>
         
         <p id="MSS_8731">
            karaśīkaraśītalaṃ vitanvan vanabhūbhāgamudagradāvadagdham /<br />
            purato'ñcati cen na yūthanāthaḥ kalabhānāṃ sulabhas tadā na panthāḥ //
             <span class="ref">MSS_8731</span></p>
         
         <p id="MSS_8732">
            karasādo'mbaratyāgas tejohāniḥ sarāgatā /<br />
            vāruṇīsaṅgajāvasthā bhānunāpyanubhūyate //<br />
            karasthamapyevamamī kṛṣīvalāḥ kṣipanti baujaṃ pṛthupaṅkasaṅkaṭe /<br />
            vayasya kenāpi kathaṃ vilokitaḥ samasti nāstītyathavā phalodayaḥ //
             <span class="ref">MSS_8732</span></p>
         
         <p id="MSS_8733">
            karasthamudakaṃ tyaktvā ghanasthamabhivāñchati /<br />
            siddhamannaṃ parityajya bhikṣāmaṭati durmatiḥ //
             <span class="ref">MSS_8733</span></p>
         
         <p id="MSS_8734">
            karasparśārambhāt pulakitapṛthūrojakalaśo śramāmbho vāmārdhe vamati madanākūtisulabham
            /<br />
            vibhorvāraṃ vāraṃ kṛtasamadhikoddhūlanavidhes tanau bhasmasnānaṃ kathamapi samāptaṃ
            vijayate //
             <span class="ref">MSS_8734</span></p>
         
         <p id="MSS_8735">
            karāgrajāgracchatakoṭirarthī yayorimau tau tulayet kucau cet /<br />
            sarvaṃ tadā śrīphalamunmadiṣṇu jātaṃ vaṭīmapyadhunā na labdhum //
             <span class="ref">MSS_8735</span></p>
         
         <p id="MSS_8736">
            karādgalitakhādyasya kā hāniḥ kariṇo bhavet /<br />
            pipīlikā tu tenaiva bibharti svakuṭumbakam //
             <span class="ref">MSS_8736</span></p>
         
         <p id="MSS_8737">
            karānītaṃ paṭānītaṃ striyānītaṃ tathaiva ca /<br />
            eraṇḍapatrairānītaṃ devatānāṃ ca nārhati //<br />
            karān tirodhāya tarūnnipīḍya śilā avaskandya mahīyaso'pi /<br />
            ujjṛmbhitaḥ kālavaśāt tadanyas teṣāmadhastātpunareva jātaḥ //
             <span class="ref">MSS_8737</span></p>
         
         <p id="MSS_8738">
            karāmbujasajatsamākṣavalayā tanus tava śubhe jitendusuṣamā /<br />
            chinattu duritacchaṭāṃ mama nadī taṭīmiva calajjaloddhatagatiḥ //
             <span class="ref">MSS_8738</span></p>
         
         <p id="MSS_8739">
            karāmbhoje kañjī madanamadabhañjī padajuṣāṃ manaḥpuñjārañjī madhuramaṇimañjīracaraṇaḥ
            /<br />
            kalākūtavyañjī vrajayuvatisañjī jalamucāṃ gabhīrābhāgañjī mama sa paramañjīvanadhanam
            //
             <span class="ref">MSS_8739</span></p>
         
         <p id="MSS_8740">
            karāravindena padāravindaṃ mukhāravinde viniveśayantam /<br />
            vaṭasya patrasya puṭe śayānaṃ bālaṃ mukundaṃ satataṃ smarāmi //
             <span class="ref">MSS_8740</span></p>
         
         <p id="MSS_8741">
            karālakālarupeṇa janatāduritāpahā /<br />
            tāraṇī tariṇī bhūyād amunā yamunāmbunā //
             <span class="ref">MSS_8741</span></p>
         
         <p id="MSS_8742">
            karālavācālamukhāścamūkhanair dhvastāmbarā vīkṣya diśo rajasvalāḥ /<br />
            tirobabhūve gahanairdineśvaro rajondhakāraiḥ varitaḥ kuto'pyasau //
             <span class="ref">MSS_8742</span></p>
         
         <p id="MSS_8743">
            karālairvikaṭaiḥ kṛṣṇaiḥ puruṣairudyatāyudhaiḥ /<br />
            pāṣāṇais tāḍitaḥ svapne sadyo mṛtyuṃ labhen naraḥ //
             <span class="ref">MSS_8743</span></p>
         
         <p id="MSS_8744">
            karāviva śarīrasya netrayoriva pakṣmaṇī /<br />
            avicārya priyaṃ kuryāt tan mitraṃ mitramucyate //
             <span class="ref">MSS_8744</span></p>
         
         <p id="MSS_8745">
            karā himāṃśorapi tāpayantīty etat priye cetasi naiva śaṅkyam /<br />
            viyogataptaṃ hṛdayaṃ madīyaṃ tatra sthitāṃ tvāṃ samupaiti tāpaḥ //
             <span class="ref">MSS_8745</span></p>
         
         <p id="MSS_8746">
            karikapolamadoddhatabuddhito malinapaṅkajavṛndamihāśrayan /<br />
            kanakagauramamaṃ navacampakaṃ madhupa cañcala muñcasi kiṃ mudhā //
             <span class="ref">MSS_8746</span></p>
         
         <p id="MSS_8747">
            karikalabha vimuñca lolatāṃ cara vinayavratamānatānanaḥ /<br />
            mṛgapatinakhakoṭibhaṅguro gururupari kṣamate na te'ṅkuśaḥ //
             <span class="ref">MSS_8747</span></p>
         
         <p id="MSS_8748">
            karikavalitamṛṣṭaiḥ śākhiśākhāgrapatrair aruṇasaraṇayo'mī sarvato bhīṣayante /<br />
            calitaśabarasenādattagośṛṅgacaṇḍa- dhvanicakitavarāhavyākulā vindhyapādāḥ //<br />
            karikumbhatulāmurojayoḥ kriyamāṇāṃ kavibhirviśṛṅkhalaiḥ /<br />
            kathamāli śṛṇoṣi sādaraṃ viparītārthavido hi yoṣitaḥ //
             <span class="ref">MSS_8748</span></p>
         
         <p id="MSS_8749">
            karikṛṣṇāśvagandhā ca navanītaṃ ca māhiṣam /<br />
            eteṣāṃ mardanālliṅgavṛddhiḥ saṃjāyate parā //
             <span class="ref">MSS_8749</span></p>
         
         <p id="MSS_8750">
            kariṇaśca hastikarṇair nirdeśyā vājino'śvakarṇena /<br />
            gāvaśca pāṭalābhiḥ kadalībhirajāvikaṃ bhavati //
             <span class="ref">MSS_8750</span></p>
         
         <p id="MSS_8751">
            karin mā garjoccairmūgapatirihāste'tinikaṭe na dṛṣṭastvaṃ daivādapasara sudūraṃ drutamitaḥ
            /<br />
            na kiṃ paśyasyagre kharanakharanirdāritakari- prakīrṇāsthiśreṇīdhavalitamimaṃ śailakaṭakam
            //
             <span class="ref">MSS_8751</span></p>
         
         <p id="MSS_8752">
            karimadaparimalavāhī vahati bahirgirisaritsamīra iti /<br />
            mṛdugarbhāntarmāvaṃ na jahāti guhāgṛhasya harigṛhiṇī //
             <span class="ref">MSS_8752</span></p>
         
         <p id="MSS_8753">
            karivaramṛditavalīmukha- nalakairmūleṣu kīlitasya taroḥ /<br />
            saṃvatsaraṃ ca yāvat phalinasya phalāni jāyante //
             <span class="ref">MSS_8753</span></p>
         
         <p id="MSS_8754">
            kariṣyati kalānāthaḥ kutukī karamambare /<br />
            iti nirvāpayāmāsa ravidīpaṃ niśāṅganā //
             <span class="ref">MSS_8754</span></p>
         
         <p id="MSS_8755">
            kariṣyan na prabhāṣeta kṛtānyeva ca daśaiyet /<br />
            dharmakāmārthakāryāṇi tathā mantro na bhidyate //
             <span class="ref">MSS_8755</span></p>
         
         <p id="MSS_8756">
            kariṣyate yatra suduścarāṇi prasattaye gotrabhidas tapāṃsi /<br />
            śiloccayaṃ cāruśiloccayaṃ tam eṣa kṣaṇānneṣyati guhyakas tvām //
             <span class="ref">MSS_8756</span></p>
         
         <p id="MSS_8757">
            kariṣyāmi kariṣyāmi kariṣyāmīti cintayā /<br />
            mariṣyāmi mariṣyāmi mariṣyāmīti vismṛtam //
             <span class="ref">MSS_8757</span></p>
         
         <p id="MSS_8758">
            kariṣye'vaśyamityuktiḥ kariṣyannapi duṣyasi /<br />
            dṛṣṭādṛṣṭā hi nāyattāḥ kāryīyā hetavastava //<br />
            karī barībharīti ced diśaṃ sarīsarīti kāṃ sthirīcarīkarīti cet na cañcarīkarītikām
            /<br />
            darīdharīti ketakaṃ varīvarīti sārasaṃ jarījarīti mañjarī nirītirītirīdṛśī //
             <span class="ref">MSS_8758</span></p>
         
         <p id="MSS_8759">
            karīṣamadhye nihitaṃ tat sarvaṃ pañcamāsakam /<br />
            dravībhūtaṃ tataḥ sarvam uddharet tena lepayet //
             <span class="ref">MSS_8759</span></p>
         
         <p id="MSS_8760">
            karuṇamabhihitaṃ trapā nirastā tadabhimukhaṃ ca vimuktamaśru tābhiḥ /<br />
            prakupitamabhisāraṇe'nunetuṃ priyamiyatī hyabalājanasya bhūmiḥ /
             <span class="ref">MSS_8760</span></p>
         
         <p id="MSS_8761">
            karuṇādravameva durjanaḥ sutarāṃ satpuruṣaṃ prabādhate /<br />
            mṛdukaṃ hi bhinatti kaṇṭakaḥ kaṭhine kuṇṭhaka eva jāyate //<br />
            kare kṛtvā tūlaṃ kucakalaśamūlaṃ vidadhatī sphuṭaṃ vāraṃ vāraṃ taralayati hāraṃ suvadanā
            /<br />
            samīcīnā mīnāyatanayananīlotpaladalā vitanvānā tantūn vikalayati jantūnavikalam //
             <span class="ref">MSS_8761</span></p>
         
         <p id="MSS_8762">
            kare ca dakṣiṇe vyādhiṃ hṛdi rājyādilābhadā /<br />
            pṛṣṭhe copadravaṃ hantyudare miṣṭānnabhojanam //
             <span class="ref">MSS_8762</span></p>
         
         <p id="MSS_8763">
            kareṇa kaṇḍūyati dakṣiṇena yakṣo yadā vāmakaraṃ tadānīm /<br />
            prabhūtamātaṅgaghaṭāsamṛddhaṃ brūte samantāt pṛthivīpatitvam //
             <span class="ref">MSS_8763</span></p>
         
         <p id="MSS_8764">
            kareṇa kariṇā vīraḥ sugṛhīto'pi kopinā /<br />
            asināsūn jahārāśu tasyaiva svaymakṣataḥ //
             <span class="ref">MSS_8764</span></p>
         
         <p id="MSS_8765">
            kareṇa te raṇeṣvantakareṇa dviṣatāṃ hatāḥ /<br />
            kareṇavaḥ kṣaradraktā bhānti saṃdhyāghanā iva //
             <span class="ref">MSS_8765</span></p>
         
         <p id="MSS_8766">
            kareṇa dānaṃ munirādadāno bhaktasya saṃketamiti bravīti /<br />
            lokadvayecchāphalasaṃpradāne datto mayā dakṣiṇahasta eṣaḥ //
             <span class="ref">MSS_8766</span></p>
         
         <p id="MSS_8767">
            kareṇa vāñcheva vidhuṃ vidhartuṃ yamitthamātthādariṇī tamartham /<br />
            pātuṃ śrutibhyāmapi nādhikurve varṇaṃ śrutervarṇa ivāntimaḥ kim //
             <span class="ref">MSS_8767</span></p>
         
         <p id="MSS_8768">
            kareṇa vātāyanalambitena spṛṣṭas tvayā caṇḍi kutūhalinyā /<br />
            āmuñcatīvābharaṇaṃ dvitīyam udbhinnavidyudvalayo ghanas te //<br />
            kareṇa salilārdreṇa na gaṇḍau nāparaṃ karam /<br />
            nekṣaṇe ca spṛśet kiṃ tu spraṣṭavye jānunī śriye //
             <span class="ref">MSS_8768</span></p>
         
         <p id="MSS_8769">
            kareṇurnāhūtā nijakavalabhāgapraṇayinī na cāmṛṣṭaḥ snehāt karakisalayenāpi kalabhaḥ
            /<br />
            sa yenāsau darpāt pratigajajigīṣārabhasataḥ krudhā dhāvan magno hradapayasi kaṣṭaṃ
            karipatiḥ //<br />
            kare dānaṃ hṛdi dhyānaṃ mukhe maunaṃ gṛhe dhanam /<br />
            tīrthe yānaṃ giri jñānaṃ maṇḍanaṃ mahatāmidam //<br />
            kare vāme vāsastadaparakare hāralatikāṃ vahantyā bimboṣṭhe patidaśanadattavraṇapadam
            /<br />
            parimlānāṃ mālāṃ śirasi śaśikhaṇḍaṃ stanataṭe ratāntottiṣṭhantyā jagadapi na mūlyaṃ
            mṛgadaśaḥ //
             <span class="ref">MSS_8769</span></p>
         
         <p id="MSS_8770">
            kare vidhṛtyeśvarayā girāṃ sā pānthā pathīndrasya kṛtā vihasya /<br />
            vāmeti nāmaiva babhāja sārdhaṃ purandhrisādhāraṇasaṃvibhāgam //
             <span class="ref">MSS_8770</span></p>
         
         <p id="MSS_8771">
            kare vibhāti tanvaṅgyā raṇadvalayasaṃhatiḥ /<br />
            manaḥkuraṅgabandhāya pāśālīva manobhuvaḥ //
             <span class="ref">MSS_8771</span></p>
         
         <p id="MSS_8772">
            kare veṇīmeṇīsadṛśanayanā snānaviratau dadhānā harmyāgre haranayanatejohutamapi /<br />
            iyaṃ mugdhā dugdhāmbudhibahalakallolasadṛśā dṛśā vāraṃ vāraṃ manasijataruṃ pallavayati
            //
             <span class="ref">MSS_8772</span></p>
         
         <p id="MSS_8773">
            kare ślāghyas tyāgaḥ śirasi gurupādapraṇamatā mukhe satyā vāṇī vijayi bhujayorvīryamatulam
            /<br />
            hṛdi svacchā vṛttiḥ śrutamadhigataṃ ca śravaṇayor vināpyaiśvaryeṇa prakṛtimahatāṃ
            maṇḍanamidam //<br />
            karairupāttān kamalotkarebhyo nijairvivasvān vikacodarebhyaḥ /<br />
            tasyā nicikṣepa mukhāravinde svedāpadeśānmakarandabindūn //
             <span class="ref">MSS_8773</span></p>
         
         <p id="MSS_8774">
            karairvā pramitairgrāmair vatsare prabalaṃ ripum /<br />
            toṣayet taddhi dānaṃ syād yathāyogeṣu śatruṣu //
             <span class="ref">MSS_8774</span></p>
         
         <p id="MSS_8775">
            karoti kālaḥ sakalaṃ saṃharet kāla eva hi /<br />
            kālaḥ sthāpayate viśvaṃ kālādhīnamidaṃ jagat //
             <span class="ref">MSS_8775</span></p>
         
         <p id="MSS_8776">
            karo'titāmro rāmāṇāṃ tantrītāḍanavibhramam /<br />
            karoti serṣyaṃ kānte ca śravaṇotpalatāḍanam //
             <span class="ref">MSS_8776</span></p>
         
         <p id="MSS_8777">
            karoti doṣaṃ na tamatra kesarī na dandaśūko na karī na bhūmipaḥ /<br />
            atīva ruṣṭo na ca śatruruddhato yamugramithyātvaripuḥ śarīriṇām //
             <span class="ref">MSS_8777</span></p>
         
         <p id="MSS_8778">
            karoti nirmalādhāras tucchasyāpi mahārghatām /<br />
            ambuno binduralpo'pi śuktau muktāphalaṃ bhavet //
             <span class="ref">MSS_8778</span></p>
         
         <p id="MSS_8779">
            karoti nīḍaṃ bhuvi ced varāhī samānyapatyāni vijāyate vā /<br />
            samudbhavadbhānumayūkhavahnau jājvalyate tajjagatī samastā //
             <span class="ref">MSS_8779</span></p>
         
         <p id="MSS_8780">
            karoti pāpaṃ yo'jñānān nātmano vetti ca kṣamam /<br />
            pradveṣṭi sādhuvṛttāṃśca sa lokasyaiti vācyatām //<br />
            karoti puṣpairjinanāyakasya pūjaṃ trikālaṃ tanumān sadā yaḥ /<br />
            tasyāmareśāvanināthacakra- varttyādilakṣmīrvaśagā bhaved drāk //
             <span class="ref">MSS_8780</span></p>
         
         <p id="MSS_8781">
            karoti pūjyamāno'pi lokavyasanadīkṣitaḥ /<br />
            darśane darśane trāsaṃ gṛhāhiriva durjanaḥ //
             <span class="ref">MSS_8781</span></p>
         
         <p id="MSS_8782">
            karoti māṃsaṃ balamindriyāṇāṃ tato'bhivṛddhiṃ madanasya tasmāt /<br />
            karotyayuktiṃ pravicintya buddhyā tyajanti māṃsaṃ trividhena santaḥ //
             <span class="ref">MSS_8782</span></p>
         
         <p id="MSS_8783">
            karoti yaḥ paradrohaṃ janasyānaparādhinaḥ /<br />
            tasya rājñaḥ sthirāpi śrīḥ samūlaṃ nāśamṛcchati //
             <span class="ref">MSS_8783</span></p>
         
         <p id="MSS_8784">
            karoti yo'śeṣajanātiriktāṃ saṃbhāvanāmarthavatīṃ kriyābhiḥ /<br />
            saṃsatsu jāte puruṣādhikāre na pūraṇī taṃ samupaiti saṃkhyā //
             <span class="ref">MSS_8784</span></p>
         
         <p id="MSS_8785">
            karoti lābhahīnena gauraveṇa kimāśritaḥ /<br />
            kṣāmasyendorguṇaṃ dhatte kamīśvaraśirodhṛtiḥ //<br />
            karoti viratiṃ dhanyo yaḥ sadā niśibhojanāt /<br />
            so'rdhaṃ puruṣāyuṣasya syādavaśyamupoṣitaḥ //
             <span class="ref">MSS_8785</span></p>
         
         <p id="MSS_8786">
            karoti vairaṃ sphuṭamucyamānaḥ pratuṣyati śrotrasukhairapathyaiḥ /<br />
            vivekaśūnyaḥ prabhurātmamānī mahānanarthaḥ suhṛdāṃ batāyam //
             <span class="ref">MSS_8786</span></p>
         
         <p id="MSS_8787">
            karoti śobhāmalake striyāḥ ko dṛśyā na kāntā vidhinā ca koktā /<br />
            aṅge tu kasmin dahanaḥ purāreḥ sindūrabindurvidhavālalāṭe //
             <span class="ref">MSS_8787</span></p>
         
         <p id="MSS_8788">
            karoti saṃsāraśarīrabhoga- virāgabhāvaṃ vidadhāti rāgam /<br />
            śīlavratadhyānatapaḥkṛpāsu jñānī vimokṣāya kṛtaprayāsaḥ //
             <span class="ref">MSS_8788</span></p>
         
         <p id="MSS_8789">
            ... ... ... ... ... ... /<br />
            karoti saphalaṃ jantoḥ karma yacca karoti saḥ //
             <span class="ref">MSS_8789</span></p>
         
         <p id="MSS_8790">
            karoti sahakārasya kalikotkalikottaram /<br />
            manmano manmano'pyeṣa mattakokilanisvanaḥ //
             <span class="ref">MSS_8790</span></p>
         
         <p id="MSS_8791">
            karoti suhṛdāṃ dainyam ahitānāṃ tathā mudam /<br />
            akāle ca jarāṃ pitroḥ kusutaḥ kurute dhruvam //
             <span class="ref">MSS_8791</span></p>
         
         <p id="MSS_8792">
            karoti svamukhenaiva bahudhānyasya khaṇḍanam /<br />
            namaḥ patanaśīlāya musalāya khalāya ca //
             <span class="ref">MSS_8792</span></p>
         
         <p id="MSS_8793">
            karoti huṃhuṃ śṛgiti dhvaniṃ yo neṣṭo na duṣṭaḥ sa yato ratārthī /<br />
            calaścalaḥ syāt kalahāya śabdaḥ kikīti dīpto gururugluśāntaḥ //<br />
            karoti he daityasuta yāvanmātraṃ parigraham /<br />
            tāvanmātraṃ sa evāsya duḥkhaṃ cetasi yacchati //<br />
            karotu karaṭaḥ śabdaṃ sarvadā prāṅgaṇe vasan /<br />
            na śṛṇoti budhaḥ prītyā śṛṇoti pikabhāṣitam //
             <span class="ref">MSS_8793</span></p>
         
         <p id="MSS_8794">
            karotu tādṛśīṃ prītiṃ yādṛśī nīrapaṅkayoḥ /<br />
            raviṇā śoṣite nīre paṅgadeho viśīryate //
             <span class="ref">MSS_8794</span></p>
         
         <p id="MSS_8795">
            karotu nāma nītijño vyavasāyamitastataḥ /<br />
            phalaṃ punas tadeva syād yad vidhermanasi sthitam //
             <span class="ref">MSS_8795</span></p>
         
         <p id="MSS_8796">
            karomīśo'pi nākrāntiṃ paritāpena khedavān /<br />
            daridro'pi na vāñchāmi tena jīvāmyanāmayaḥ //
             <span class="ref">MSS_8796</span></p>
         
         <p id="MSS_8797">
            karomyahamidaṃ tadā kṛtamidaṃ kariṣyāmyadaḥ pumāniti sadā kriyākaraṇakāraṇavyāpṛtaḥ
            /<br />
            vivekarahitāśayo vigatasarvadharmakṣamo na vetti gatamapyaho jagati kālamatyākulaḥ
            //
             <span class="ref">MSS_8797</span></p>
         
         <p id="MSS_8798">
            karoṣi tāstvamutkhātamohasthāne sthirā matīḥ /<br />
            padaṃ yatiḥ sutapasā labhate'taḥ saśuklima //<br />
            karoṣi yat pretyahitāya kiṃcit kadācidalpaṃ sukṛtaṃ kathaṃcit /<br />
            mā jīharastanmadamatsarādyair vinā ca tanmā narakātithirbhūḥ //
             <span class="ref">MSS_8798</span></p>
         
         <p id="MSS_8799">
            karau dhunānā navapallavākṛtī payasyagādhe kila jātasaṃbhramā /<br />
            sakhīṣu nirvācyamadhārṣṭyadūṣitaṃ priyāṅgasaṃśleṣamavāpa māninī //
             <span class="ref">MSS_8799</span></p>
         
         <p id="MSS_8800">
            karau dhunānā navapallavākṛtī vṛthā kṛthā mānini mā pariśramam /<br />
            upeyuṣī kalpalatābhiśaṅkayā kathaṃ nvitastrasyati ṣaṭpadāvaliḥ //
             <span class="ref">MSS_8800</span></p>
         
         <p id="MSS_8801">
            karau śaradijāmbujakramavilāsaśikṣāgurū padau vibudhapādapaprathamapallavollaṅghinau
            /<br />
            dṛśau dalitadurmadatribhuvanopamānaśriyau vilokaya vilocanāmṛtamaho mahaḥ śaiśavam
            //
             <span class="ref">MSS_8801</span></p>
         
         <p id="MSS_8802">
            karkandhūphalamuccinoti śabarī muktāphalākāṅkṣayā gṛdhrolūkakadambakasya purataḥ kāko'pi
            haṃsāyate /<br />
            kīrtyā te dhavalīṛkte tribhuvane kṣmāpāla lakṣmīḥ punaḥ kṛṣṇaṃ vīkṣya balo'yamityupahitavrīḍaṃ
            śanairjalpati //
             <span class="ref">MSS_8802</span></p>
         
         <p id="MSS_8803">
            karkaśaṃ duḥsahavākyaṃ jalpanti vañcitāḥ paraiḥ /<br />
            kurvanti dyūtakārasya karṇanāsādichedanam //
             <span class="ref">MSS_8803</span></p>
         
         <p id="MSS_8804">
            karkaśatarkavicāra- vyagraḥ kiṃ vetti kāvyahṛdayāni /<br />
            grāmya iva kṛṣivilagnaś cañcalanayanāvacorahasyāni //
             <span class="ref">MSS_8804</span></p>
         
         <p id="MSS_8805">
            karkaśena tu cāpena yaḥ kṛṣṭau hīnamuṣṭinā /<br />
            matsyapucchā gatis tasya sāyakasya prakīrtitā //
             <span class="ref">MSS_8805</span></p>
         
         <p id="MSS_8806">
            karkoṭikārkayormūlaṃ cūrṇayitvā ca sarṣapān /<br />
            sarpiṣā pāyayen mantrī sthāvarakṣveḍaśāntaye //
             <span class="ref">MSS_8806</span></p>
         
         <p id="MSS_8807">
            karṇaṃ cakṣurajīgaṇattava pitus tātaḥ pitā te punaḥ śaktyādhārakumāramapyajagaṇattaṃ
            kātaratvena saḥ /<br />
            devogānmahiṣīti paśyati jagattvevaṃ vivektuṃ punaḥ prāgalbhyaṃ prathayanti vastadapi
            ca prajñādhanāḥ sādhavaḥ //
             <span class="ref">MSS_8807</span></p>
         
         <p id="MSS_8808">
            karṇaḥ sarvaśirogatastribhuvane karṇena kiṃ na śrūtaṃ viśrāmyanti mṛgīdṛśāmapi dṛśaḥ
            karṇe na citraṃ kvacit /<br />
            āścaryaṃ punaretadeva yadayaṃ niśchidrasanmaṇḍalaḥ saptāmbhonidhimekhalāṃ vasumatīṃ
            dhatte jaganmaṇḍalaḥ //
             <span class="ref">MSS_8808</span></p>
         
         <p id="MSS_8809">
            karṇakalpitarasālamañjarī- piñjarīkṛtakapolamaṇḍalaḥ /<br />
            niṣpatannayanavāridhārayā rādhayā madhuripurnirīkṣyate //
             <span class="ref">MSS_8809</span></p>
         
         <p id="MSS_8810">
            karṇagateyamamoghā dṛṣṭis tava śaktirindradattā ca /<br />
            sā nāsāditavijayā kvacidapi nāpārthapatiteyam //<br />
            karṇadvayāvanatakāñcanatālapatrā veṇyantalambimaṇimauktikahemagucchā /<br />
            kūrpāsakotkavacitastanabāhumūlā lāṭī nitambaparivṛttadaśāntanīvī //
             <span class="ref">MSS_8810</span></p>
         
         <p id="MSS_8811">
            karṇalaṅghiguṇotkarṣā vadānyā dhanvino yathā /<br />
            niṣphalān na vimuñcanti mārgaṇān samitau sthitā //
             <span class="ref">MSS_8811</span></p>
         
         <p id="MSS_8812">
            karṇaviṣeṇa ca bhagnaḥ kiṃ kiṃ na karoti bāliśo lokaḥ /<br />
            kṣapaṇakatāmapi dhatte pibati surāṃ narakapālena //
             <span class="ref">MSS_8812</span></p>
         
         <p id="MSS_8813">
            karṇas tvacaṃ śibirmāṃsaṃ jīvaṃ jīmūtavāhanaḥ /<br />
            dadau dadhīcirasthīni nāstyadeyaṃ mahātmanām //<br />
            karṇasphuratkanakakuṇḍalakāntiramyam ādṛṣṭigocarakucadvayalobhanīyam /<br />
            kāleyabindukalikāyitakuṅkumāṅkaṃ karṇāṭayauvatamidaṃ kamanīyarūpam //
             <span class="ref">MSS_8813</span></p>
         
         <p id="MSS_8814">
            karṇasya bhūṣaṇamidaṃ mamāyativirodhinaḥ /<br />
            iti karṇotpalaṃ prāyas tava dṛṣṭyā vilaṅghyate //
             <span class="ref">MSS_8814</span></p>
         
         <p id="MSS_8815">
            karṇākṣidantacchadabāhupāṇi- pādādinaḥ svākhilatulyajetuḥ /<br />
            udvegabhāgadvayatābhimānād ihaiva vedhā vyadhita dvitīyam //
             <span class="ref">MSS_8815</span></p>
         
         <p id="MSS_8816">
            karṇāgranthitakiṃtanurnataśirā bibhrajjarājarjara- sphiksaṃdhipraviveśitapravicalallāṅgūlanālaḥ
            kṣaṇam /<br />
            ārād vīkṣya vipakṣamākramakṛtakrodhasphuratkandharaṃ śvā mallīkalikāvikāśidaśanaḥ
            kiṃcit kvaṇan gacchati //
             <span class="ref">MSS_8816</span></p>
         
         <p id="MSS_8817">
            karṇāgre pīḍite yeṣāṃ sindūrābhasya darśanam /<br />
            śoṇitasya bhavet kṣipraṃ te vāhyāścirajīvinaḥ //
             <span class="ref">MSS_8817</span></p>
         
         <p id="MSS_8818">
            karṇāṭaṃ dehi karṇādhikavidhivihitatyāga lāṭaṃ lalāṭa- prottuṅga drāviḍaṃ vā pracalabhujabalaprauḍhimāgāḍharāḍham
            /<br />
            prasphūrjadgurjaraṃ vā dalitaripuvadhūgarbha vaidarbhakaṃ vā gājī rājīvadṛṣṭe kuśaśatamathavā
            śāhajallāludīna //
             <span class="ref">MSS_8818</span></p>
         
         <p id="MSS_8819">
            karṇāṭīdaśanāṅkitaḥ śitamahārāṣṭrīkaṭākṣāhatataḥ prauḍhāndhrīstanapīḍitaḥ praṇayinībhrūbhaṅgavitrāsitaḥ
            /<br />
            lāṭībāhuviveṣṭitaśca malayastrītarjanītarjitaḥ so'yaṃ saṃprati rājaśekharakavirvārāṇasīṃ
            vāñchati //
             <span class="ref">MSS_8819</span></p>
         
         <p id="MSS_8820">
            karṇābhyarṇavidīrṇasṛkkavikaṭavyādānadīptāgnibhir daṃṣṭrākoṭiviśaṅkaṭairita ito dhāvadbhirākīryate
            /<br />
            vidyutpuñjanikāśakeśanayanabhrūśmaśrujālairna bho lakṣyālakṣyaviśuṣkadīrghavapuṣāmulkāmu
            khānāṃ mukhaiḥ //
             <span class="ref">MSS_8820</span></p>
         
         <p id="MSS_8821">
            karṇābhyarṇāriśṛṅgakṣatirudhirarasāsvādanābaddhagardha- dhvāṅkṣacchāyāttabhītipratihatadhavalīvargasaṃ
            vardhanecchaḥ /<br />
            śīlavyākruddhagopīlaguḍahatinamatpṛṣṭhavaṃśaḥ kathaṃcit prātaḥ kedāranīraṃ kalamadalabhiyā
            kūṇitākṣo mahokṣaḥ //
             <span class="ref">MSS_8821</span></p>
         
         <p id="MSS_8822">
            karṇāmṛtaṃ sūkrisaṃ vimucya doṣe prayatnaḥ sumahān khalānām /<br />
            nirīkṣate kelivanaṃ praviśya kramelakaḥ kaṇṭakajālameva //
             <span class="ref">MSS_8822</span></p>
         
         <p id="MSS_8823">
            karṇāruntudamantareṇa raṇitaṃ gāhasva kāka svayam mākandaṃ makarandasundaramidaṃ tvāṃ
            kokilaṃ manmahe /<br />
            bhavyāni sthalasauṣṭhavena katicid vastūni kastūrikāṃ nepālakṣitipālabhālatilake paṅkaṃ
            na śaṅketa kaḥ //
             <span class="ref">MSS_8823</span></p>
         
         <p id="MSS_8824">
            karṇāruntudameva kokilarutaṃ tasyāḥ śrute bhāṣite candre lokarucis tadānanaruceḥ prāgeva
            saṃdarśanāt /<br />
            cakṣurmīlanameva tannayanayoragre mṛgīṇāṃ varaṃ haimo vallyapi tāvadeva lalitā yāvanna
            sā lakṣyate //
             <span class="ref">MSS_8824</span></p>
         
         <p id="MSS_8825">
            karṇārpito lodhrakaṣāyarūkṣe gorocanākṣepanitāntagaure /<br />
            tasyāḥ kapole parabhāgalābhād babandha cakṣūṃṣi yavaprarohaḥ //<br />
            karṇālaṅkaraṇaṃ kadā kṛtamiti sparśaḥ kapole kṛtaḥ kīdṛk kāntamaho nu kañcukamiti
            nyastaḥ karo vakṣasi /<br />
            rāgaḥ sāhajikaḥ kimeṣa vadane'pyasparśi bimbādharo mogdhyenaiva mṛgīdṛśi vyavasitaṃ
            nirvighnamāsīnmama //
             <span class="ref">MSS_8825</span></p>
         
         <p id="MSS_8826">
            karṇāhativyatikaraṃ kariṇāmupekṣya dānaṃ vyavasyati madhruvrata eṣa tiktam /<br />
            smartavyatāmupagateṣu saroruheṣu dhig jīvitavyasanamasya malīmasasya //
             <span class="ref">MSS_8826</span></p>
         
         <p id="MSS_8827">
            karṇikādiṣviva svarṇam arṇavādiṣvivodakam /<br />
            bhediṣvabhedi yat tasmai parasmai mahase namaḥ //
             <span class="ref">MSS_8827</span></p>
         
         <p id="MSS_8828">
            karṇikāralatāḥ phullakusumākulaṣaṭpadāḥ /<br />
            sakajjalaśikhā rejur dīpamālā ivojjvalāḥ //
             <span class="ref">MSS_8828</span></p>
         
         <p id="MSS_8829">
            karṇikārasasauvīraguptāṃ trikaṭumādhavīm /<br />
            yaṣṭīdhānyaguḍakṣīraṃ daṣṭo mattaśunā pibet //
             <span class="ref">MSS_8829</span></p>
         
         <p id="MSS_8830">
            karṇinālīkanārācā nirharanti śarīrataḥ /<br />
            vākśalyas tu na nirhartuṃ śakyo hṛdiśayo hi saḥ //
             <span class="ref">MSS_8830</span></p>
         
         <p id="MSS_8831">
            karṇe kāntāgamanavacanaśrāviṇi svarṇabhūṣāṃ tasyādarśinyakṛta nayane śyāmikāmañjanena
            /<br />
            sthāpyaḥ kutra priya iti parāmṛśya hārāvṛtāṅke hṛtparyaṅke pulakapaṭalītūlikāmāstṛṇoti
            //
             <span class="ref">MSS_8831</span></p>
         
         <p id="MSS_8832">
            karṇeṃ cāmaracārukambukalikā kaṇṭhe maṇīnāṃ gaṇaḥ sindūraprakaraḥ śiraḥparisare pārśvāntike
            kiṅkiṇī /<br />
            labdhaścen nṛpavāhanena kariṇā baddhena bhūṣāvidhis tat kiṃ bhūdharadhūlidhūsaratanurmānyo
            na vanyaḥ karī //
             <span class="ref">MSS_8832</span></p>
         
         <p id="MSS_8833">
            karṇejapaḥ kuṭilamūrtirasavyapāṇir agresaras taditaras tava baddhamuṣṭiḥ /<br />
            tanmārgaṇās tadapi lakṣamamī labhante dhānuṣka tat kimapi kauśalamadbhutaṃ te //
             <span class="ref">MSS_8833</span></p>
         
         <p id="MSS_8834">
            karṇejapā api sadā kuṭilasvabhāvā duṣṭāśayā nirabhisaṃdhitavairibhūtāḥ /<br />
            sohārdahṛṣṭahṛdayā mayi santu yeṣāṃ jihvāpaṭurvinimayeṣu guṇā guṇānām //
             <span class="ref">MSS_8834</span></p>
         
         <p id="MSS_8835">
            karṇejapānāṃ vacanaprapañcān- mahātmanaḥ kvāpi na dūṣayanti /<br />
            bhujaṅgamānāṃ garalaprasaṅgān- nāpeyatāṃ yānti mahāsarāṃsi //
             <span class="ref">MSS_8835</span></p>
         
         <p id="MSS_8836">
            karṇe tat kathayanti dundubhiravai rāṣṭre yadudghoṣitaṃ tannamrāṅgatayā vadanti karuṇaṃ
            yasmāt trapāvān bhavet /<br />
            ślāghante tadudīryate yadariṇāpyugraṃ na marmāntakṛd ye kecin nanu śāṭhyamaugdhyanidhayas
            te bhūbhṛtāṃ rañjakāḥ //
             <span class="ref">MSS_8836</span></p>
         
         <p id="MSS_8837">
            karṇe tāṭaṅkalakṣmīmurasi makarikāpatramūrau dukūlaṃ savye'rdhe dakṣiṇe ca dvirasanabhasitavyālakṛttīrdadhānaḥ
            /<br />
            kaṇṭhe niḥsīmaśīrṣasrajamatha vidadhadvīkṣitaḥ śailaputryā sabhrūvikṣepamantaḥsmitalalitamukho
            bhūtabhartāvatād vaḥ //
             <span class="ref">MSS_8837</span></p>
         
         <p id="MSS_8838">
            karṇe tāladalaṃ tanau malayajaṃ karpūravāsoṃ'śuke cūle gumphitaketakīdalabharaḥ kaṇṭhe
            navaikāvalī /<br />
            vāsaḥ śrīvanavāsasīmani vacaśrīḥ satkaveruktayo vaktre nāgarakhaṇḍamastu purataḥ premākulāḥ
            kuntalāḥ //
             <span class="ref">MSS_8838</span></p>
         
         <p id="MSS_8839">
            karṇena ghātayitvā ghaṭotkacaṃ śakraśaktinirmokṣāt /<br />
            jīvitamarakṣi pārthaiḥ svātmānaṃ sarvato rakṣet //
             <span class="ref">MSS_8839</span></p>
         
         <p id="MSS_8840">
            karṇena nirjito'smīti cintāṃ cintāmaṇe tyaja /<br />
            jitā devadrumāḥ pañca na duḥkhaṃ pañcabhiḥ saha //
             <span class="ref">MSS_8840</span></p>
         
         <p id="MSS_8841">
            karṇe baddhā ravau śvetaturaṃgaripumūlikā /<br />
            sarvajvaraharā śvetamandārasya ca mūlikā //
             <span class="ref">MSS_8841</span></p>
         
         <p id="MSS_8842">
            karṇe yanna kṛtaṃ sakhījanavaco yannādṛtā bandhuvāk yat pāde nipatannapi priyatamaḥ
            karṇotpalenāhataḥ /<br />
            tenendurdahanāyate malayajālepaḥ sphuliṅgāyate rātriḥ kalpaśatāyate bisalatāhāro'pi
            bhārāyate //
             <span class="ref">MSS_8842</span></p>
         
         <p id="MSS_8843">
            karṇe'vataṃsayitumarpayituṃ śikhāsu māṣṭuṃ ratiśramajalaṃ caṣake nidhātum /<br />
            kaṇṭhe guṇaṃ racayituṃ valayān rvidhātuṃ strīṇāṃ mano'tilulubhe śaśinaḥ kareṣu //
             <span class="ref">MSS_8843</span></p>
         
         <p id="MSS_8844">
            karṇottaṃsaḥ śiśuśukavadhūpicchalīlaṃ śirīṣaṃ sāntaḥsūtrāḥ parimalamuco mallikānāṃ
            ca hārāḥ /<br />
            muktāgaurairvalayaracanākandalāgrairbisānāṃ grīṣmārambhe ramayati navaṃ maṇḍanaṃ kāminīnām
            //
             <span class="ref">MSS_8844</span></p>
         
         <p id="MSS_8845">
            karṇottālitakuntalāntanipatattoyakṣaṇāsaṅginā hāreṇeva vṛtastanī pulakitā śītena sītkāriṇī
            /<br />
            nirdhautāñjanaśoṇakoṇanayanā snānāvasāne'ṅganā prasyandatkabarībharā na kurute kasya
            spṛhārdraṃ manaḥ //<br />
            karṇotpalaṃ kaṭākṣāḥ kāntiste kanakakañcukaviśeṣaḥ /<br />
            hasitāni sindhukanye hārāsstanaśailanirjhaṃravihārāḥ //
             <span class="ref">MSS_8845</span></p>
         
         <p id="MSS_8846">
            karṇotpalānnayanamapi gaticyutātte tanmīlane mukhamayaṃ na jahāti bhṛṅgaḥ /<br />
            yenaivamadya vinivārayasi pramatte tasmin kare'pi na kimambujasāmyadoṣaḥ //
             <span class="ref">MSS_8846</span></p>
         
         <p id="MSS_8847">
            karṇotpalenāpi mukhaṃ sanāthaṃ labheta netradyutinirjitena /<br />
            yadyetadīyena tataḥ kṛtārthā svacakṣuṣī kiṃ kurute kuraṅgī //
             <span class="ref">MSS_8847</span></p>
         
         <p id="MSS_8848">
            karṇotsaṅgavisarpiṇī nayanayoḥ kāntirvataṃsotpalaṃ lākṣāsaṃbhramanirvyapekṣamadharaṃ
            lāvaṇyamevāñcati /<br />
            hāro'syāḥ smitacandrikaiva kucayoraṅgaprabhā kañcukī tanvyāḥ kevalamaṅgabhāramadhunā
            manye paraṃ bhūṣaṇam //
             <span class="ref">MSS_8848</span></p>
         
         <p id="MSS_8849">
            karṇau tāvat kuvalayadṛśāṃ locanāmbhoruhābhyām abhyākrāntau kanakaruciro bhāladeśo'pi
            neyaḥ /<br />
            ityāśaṅkākulitamanasā vedhasā kajjalaughaiḥ sīmārekhā vyaraci nibiḍabhrūlatākaitavena
            //
             <span class="ref">MSS_8849</span></p>
         
         <p id="MSS_8850">
            karṇau sapatnyaḥ praviśālayeyur viśālayeyurna kadāpi netre /<br />
            vidyā sadabhyāsavaśena labhyā saujanyamabhyāsavaśādalabhyam //<br />
            kartavyaṃ jinavandanaṃ vidhiparairharṣollasanmānasaiḥ saccāritravibhūṣitāḥ pratidinaṃ
            sevyāḥ sadā sādhavaḥ /<br />
            śrotavyaṃ ca dine dine jinavaco mithyātvanirnāśanaṃ dānādau vratapālane ca satataṃ
            kāryā ratiḥ śrāvakaiḥ //
             <span class="ref">MSS_8850</span></p>
         
         <p id="MSS_8851">
            kartavyaṃ tveva karmeti manoreṣa viniścayaḥ /<br />
            ekāntena hyanīho'yaṃ parābhavati pūruṣaḥ //
             <span class="ref">MSS_8851</span></p>
         
         <p id="MSS_8852">
            kartavyaṃ na karoti bandhubhirapi snehātmabhirbodhitaḥ kāmitvādavamanyate hitamataṃ
            dhīro'pyabhīṣṭaṃ naraḥ /<br />
            niṣkāmasya na vikriyā tanubhṛto loke kvacid dṛśyate yattasmādidameva mūlamakhilānarthasya
            nirdhāritam //
             <span class="ref">MSS_8852</span></p>
         
         <p id="MSS_8853">
            kartavyaṃ bhūmipālena śaraṇāgatarakṣaṇam /<br />
            kapotarakṣaṇaṃ śyenāt kṛtvā kīrtiṃ śibirgataḥ //
             <span class="ref">MSS_8853</span></p>
         
         <p id="MSS_8854">
            kartavyaṃ vacanaṃ sarvaiḥ samūhahitavādinām /<br />
            ... ... ... ... ... ... //
             <span class="ref">MSS_8854</span></p>
         
         <p id="MSS_8855">
            kartavyaḥ pratidivasaṃ prasannacittaiḥ svalpo'pi vrataniyamopavāsadharmaḥ /<br />
            prāṇeṣu praharati nityameva mṛtyur bhūtānāṃ mahati kṛte'pi hi prayatne //
             <span class="ref">MSS_8855</span></p>
         
         <p id="MSS_8856">
            kartavyaḥ saṃcayo nityaṃ na tu kāryo'tisaṃcayaḥ /<br />
            atisaṃcayaśīlo'yaṃ dhanuṣā jambuko hataḥ //
             <span class="ref">MSS_8856</span></p>
         
         <p id="MSS_8857">
            kartavyameva kartavyaṃ prāṇaiḥ kaṇṭhagatairapi /<br />
            akartavyaṃ na kartavyaṃ prāṇaiḥ kaṇṭhagatairapi //
             <span class="ref">MSS_8857</span></p>
         
         <p id="MSS_8858">
            kartavyā cārthasāre'pi kāvye śabdavicitratā /<br />
            vinā ghaṇṭāṭaṇatkāraṃ gajo gacchanna śobhate //
             <span class="ref">MSS_8858</span></p>
         
         <p id="MSS_8859">
            kartavyāni ca mitrāṇi durbalāni balāni ca /<br />
            paśya kūrmapatirbaddho mūṣikeṇa vimocitaḥ //
             <span class="ref">MSS_8859</span></p>
         
         <p id="MSS_8860">
            kartavyānyeva mitrāṇi sabalānyabalāni ca /<br />
            hastiyūthaṃ vane baddhaṃ mūṣakairyad vimocitam //
             <span class="ref">MSS_8860</span></p>
         
         <p id="MSS_8861">
            kartavye sāhasaṃ nityam utkaṭaṃ hi vigarhitam /<br />
            atisāhasadoṣeṇa bhīmaḥ sarpavaśaṃ gataḥ //<br />
            kartavyo guṇasaṃgrahaḥ parihate deyaṃ nijaṃ mānasaṃ śrotavyaṃ vacanāmṛtaṃ jinavacaḥ
            kāryaṃ yathāsthānavat /<br />
            dātavyaṃ yatipuṅgaveṣu nijakaṃ nyāyaprakalpyaṃ dhanaṃ śraddheyaṃ satataṃ satāṃ sucaritaśreyaskaro'yaṃ
            vidhiḥ //
             <span class="ref">MSS_8861</span></p>
         
         <p id="MSS_8862">
            kartavyo'pyāśrayaḥ śreyān phalaṃ bhāgyānusārataḥ /<br />
            nīlakaṇṭhasya kaṇṭhe'pi vāsukirvāyubhakṣakaḥ //
             <span class="ref">MSS_8862</span></p>
         
         <p id="MSS_8863">
            kartavyo bhrātṛṣu sneho vismartavyā guṇetarāḥ /<br />
            saṃbandho bandhubhiḥ śreyān lokayorubhayorapi //
             <span class="ref">MSS_8863</span></p>
         
         <p id="MSS_8864">
            kartavyo hṛdi vartate yadi tarorasyopakāras tadā mā kālaṃ gamayāmbuvāha samaye siñcainamambhobharaiḥ
            /<br />
            śīrṇe puṣpaphale dale vigalite mūle gate śuṣkatāṃ kasmai kiṃ hitamācariṣyasi parītāpas
            tu te sthāsyati //
             <span class="ref">MSS_8864</span></p>
         
         <p id="MSS_8865">
            kartā kārayitā caiva preṣako hyanumodakaḥ /<br />
            sakṛtaṃ duṣkṛtaṃ caiva catvāraḥ samabhāginaḥ //
             <span class="ref">MSS_8865</span></p>
         
         <p id="MSS_8866">
            kartā kārayitā caiva yaścaivamanumanyate /<br />
            śubhaṃ vā yadi vā pāpaṃ teṣāmapi samaṃ phalam /
             <span class="ref">MSS_8866</span></p>
         
         <p id="MSS_8867">
            kartā dyūtacchalānāṃ jatumayaśaraṇoddīpanaḥ so'timānī kṛṣṇākeśottarīyavyapanayanamarut
            pāṇḍavā yasya dāsāḥ /<br />
            rājā duḥśāsanādergururanujaśatasyāṅgarājasya mitraṃ kvāste duryodhano'sau kathayata
            na ruṣā druṣṭumabhyāgatau svaḥ //
             <span class="ref">MSS_8867</span></p>
         
         <p id="MSS_8868">
            kartuṃ trilocanādanyo na pārthavijayaṃ kṣamaḥ /<br />
            tadarthaḥ śakyate draṣṭuṃ locanadvayibhiḥ katham //
             <span class="ref">MSS_8868</span></p>
         
         <p id="MSS_8869">
            kartumakartuṃ śaktaḥ sakalaṃ jagadetadanyathākartum /<br />
            yastaṃ vihāya rāmaṃ kāmaṃ mā dhehi mānasānyasmin //
             <span class="ref">MSS_8869</span></p>
         
         <p id="MSS_8870">
            kartumiṣṭamaniṣṭaṃ vā kaḥ prabhurvidhinā vinā /<br />
            kartāramanyamāropya lokas tuṣyati kupyati //
             <span class="ref">MSS_8870</span></p>
         
         <p id="MSS_8871">
            kardamavadātmavaibhavam ullāsya ca mānavīṃ prajāṃ suciram /<br />
            tapanottāpapluṣṭaṃ svavapuḥ kṛtvā gataṃ sarasā //
             <span class="ref">MSS_8871</span></p>
         
         <p id="MSS_8872">
            karpāsabījamajjānāṃ cūrṇaṃ tailena pācayet /<br />
            tena saṃjāyate puṣpaṃ yuvatīnāṃ cirād gatam //<br />
            karpāsabhasmatakrāsthivarjaṃ sarvaṃ sitaṃ śubham /<br />
            govājigajadevarṣivarjaṃ kṛṣṇaṃ tu ninditam //
             <span class="ref">MSS_8872</span></p>
         
         <p id="MSS_8873">
            karpāsāsthipracayanicitā nirdhanaśrotriyāṇāṃ yeṣāṃ vātyāpravitatakuṭīprāṅgaṇāntā babhūvuḥ
            /<br />
            tatsaudhānāṃ parisarabhuvi tvatprasādādidānīṃ krīḍāyuddhacchidurayuvatīhāramuktāḥ
            patanti //
             <span class="ref">MSS_8873</span></p>
         
         <p id="MSS_8874">
            karpūraṃ candanaṃ kuṣṭhaṃ tulasī sarjasaṃbhavam /<br />
            mustaṃ śilārasaṃ caiva dhattūramagurus tathā //
             <span class="ref">MSS_8874</span></p>
         
         <p id="MSS_8875">
            śephālī śatapuṣpā ca sarṣapāstagaraṃ guḍaḥ /<br />
            tathā rudrajaṭā sarvam etadekatra kārayet //
             <span class="ref">MSS_8875</span></p>
         
         <p id="MSS_1564">
            (anena yogarājena dhūpitāmbarabhūṣaṇaḥ /<br />
            dhūpitāṅgastribhuvanaṃ manujaḥ kurute vaśam //)
             <span class="ref">MSS_1564</span></p>
         
         <p id="MSS_8876">
            karpūra iva dagdhopi śaktimān yo jane jane /<br />
            namo'stvavāryavīryāya tasmai makaraketave //
             <span class="ref">MSS_8876</span></p>
         
         <p id="MSS_8877">
            karpūragauraṃ karuṇāvatāraṃ saṃsārasāraṃ bhujagendrahāram /<br />
            sadā vasantaṃ hṛdayāravinde bhavaṃ bhavānīsahitaṃ namāmi //
             <span class="ref">MSS_8877</span></p>
         
         <p id="MSS_8878">
            karpūracandanarajo dhavalaṃ vahantīm āśyānacandanavilepanamaṅgamaṅgam /<br />
            antargatasya dahatī mahataḥ smarāgner dagdhasya saṃkṣayavaśādiva bhasmaśeṣam //
             <span class="ref">MSS_8878</span></p>
         
         <p id="MSS_8879">
            karpūradravaśīkarotkaramahānīhāramagnāmiva pratyagrāmṛtaphenapaṅkapaṭalīlepopadigdhāmiva
            /<br />
            svacchaikasphaṭikāśmaveśmajaṭharakṣiptāmiva kṣmāmimāṃ kurvan pārvaṇaśarvarīpatirasāvuddāmamuddyotate
            //
             <span class="ref">MSS_8879</span></p>
         
         <p id="MSS_8880">
            karpūradhūlidhavaladyutipūradhauta- diṅmaṇḍale śiśirarociṣi tasya yūnaḥ /<br />
            līlāśiroṃ'śukaniveśaviśeṣakḷpti- vyaktastanonnatirabhūnnayanāvanau sā //<br />
            karpūradhūlīracitālavālaḥ kastūrikākalpitadohadaśrīḥ /<br />
            himāmbupūrairabhiṣicyamānaḥ prāñcaṃ guṇaṃ muñcati kiṃ palāṇḍuḥ //
             <span class="ref">MSS_8880</span></p>
         
         <p id="MSS_8881">
            karpūradhūlīracitālavālaḥ kastūrikākuṅkumaliptadehaḥ /<br />
            suvarṇakumbhaiḥ pariṣicyamāno nijaṃ guṇaṃ muñcati kiṃ palāṇḍuḥ //
             <span class="ref">MSS_8881</span></p>
         
         <p id="MSS_8882">
            karpūrantaki ketakantaki śaradrākāśaśāṅkantaki śrīcandrantaki candanantaki sudhāsārācchapūrantaki
            /<br />
            kailāsantaki dugdhasāgaralasatsvacchācchadundhantaki śrīśambhuntaki kīrtayas tava
            vibho darvīkarendrantaki //
             <span class="ref">MSS_8882</span></p>
         
         <p id="MSS_8883">
            karpūranti sudhādravanti kamalāhāsanti haṃsanti ca prāleyanti himālayanti karakāsāranti
            hāranti ca /<br />
            trailokyāṅganaraṅgalaṅghimagatiprāgalbhyasaṃbhāvit āḥ śītāṃśoḥ kiraṇacchaṭā iva jayantyetarhi
            tatkīrtayaḥ //
             <span class="ref">MSS_8883</span></p>
         
         <p id="MSS_8884">
            karpūrapūracchavivādavidyā- saṃvāvadūkadyutiśuktitāmre /<br />
            indau nṛpadveṣi tamovitānaṃ sūryodaye roditi cakravākī //
             <span class="ref">MSS_8884</span></p>
         
         <p id="MSS_8885">
            karpūrapūratulanāṃ kalayanti kīrteḥ śrīrāmacandra tava yat kavayaḥ kathaṃ tat /<br />
            tvadvairiṇāmatitarāmapakīrtito'syāḥ syād dhūsaratvamiti tatra vayaṃ pratīmaḥ //
             <span class="ref">MSS_8885</span></p>
         
         <p id="MSS_8886">
            karpūrapratipanthino himagirigrāvāgrasaṃgharṣiṇaḥ kṣīrāmbhonidhimadhyagarbhajayino
            gaṅgaughasarvaṃkaṣāḥ /<br />
            svacchandaṃ haricandanadyutitudaḥ kundendusaṃvādinas tasyāsannaravindakandarucayo'neke
            guṇāḥ kecana //
             <span class="ref">MSS_8886</span></p>
         
         <p id="MSS_8887">
            karpūrabhallātakaśaṅkhacūrṇaṃ kṣāro yavānāṃ samanaḥśilaśca /<br />
            tailaṃ vipakvaṃ haritālamiśraṃ nirmūlalomāni karoti sadyaḥ //
             <span class="ref">MSS_8887</span></p>
         
         <p id="MSS_8888">
            karpūramiśrasehuṇḍadugdhalepena jāyate /<br />
            śephaso mahatī vṛddhiḥ kaṭhinastrīsukhāvahā //
             <span class="ref">MSS_8888</span></p>
         
         <p id="MSS_8889">
            karpūramiśreṇa ca kaṇṭakārī- bījodbhavenaiva rasena liptam /<br />
            liṅgaṃ rate drāvakaraṃ vadhūnāṃ saṃjāyate'tyantasukhāvahaṃ ca //
             <span class="ref">MSS_8889</span></p>
         
         <p id="MSS_8890">
            karpūra re parimalas tava marditasya śrīkhaṇḍa re parimalas tava gharṣitasya /<br />
            re kākatuṇḍa tava vahnigatasya gandhaḥ kastūrikā svayamathādhitagandhadṛṣṭā //
             <span class="ref">MSS_8890</span></p>
         
         <p id="MSS_8891">
            karpūravartiriva locanatāpahantrī phullāmbujasragiva kaṇṭhasukhaikahetuḥ /<br />
            cetaścamatkṛtipadaṃ kaviteva ramyā namyā narībhiramarīva hi sā vireje //
             <span class="ref">MSS_8891</span></p>
         
         <p id="MSS_8892">
            karpūrādapi kairavādapi dalatkundādapi svarṇadī- kallolādapi ketakādapi lalatkāntādṛgantādapi
            /<br />
            dūronmuktakalaṅkaśaṃkaraśiraḥśītāṃśukhaṇḍādapi śvetābhis tava kīrtibhirdhavalitā saptārṇavā
            medinī //
             <span class="ref">MSS_8892</span></p>
         
         <p id="MSS_8893">
            karpūrāmbuniṣekabhāji sarasairambhojinīnāṃ dalair āstīrṇe'pi vivartamānavapuṣoḥ srastasraji
            srastare /<br />
            mandonmeṣadṛśeḥ kimanyadabhavatsā kāpyavasthā tayor yasyāṃ candanacandracampakadalaśreṇyādi
            vahnīyate //
             <span class="ref">MSS_8893</span></p>
         
         <p id="MSS_8894">
            karpūrāyitasaikatāya śiśirakṣodāyamānātapa- vyūhāya vyajanānilāyitamahājhañjhāmarudraṃhase
            /<br />
            asmai tanvi nidāghavāsaravayomadhyābhisārakramo- tsāhātyutsavasāhasāya mahate sauhārdamīhāmahe
            //
             <span class="ref">MSS_8894</span></p>
         
         <p id="MSS_8895">
            karpūrīyanti bhūmau sarasi sarabhasaṃ kairavīyanti gaṅgā- kallolīyanti nāke diśi diśi
            paritaḥ ketakīyanti kiṃ ca /<br />
            haṃsīyantyantarikṣe kamaladaladṛśāṃ mauktikīyanti kaṇṭhe śuktīyanyamburāśau viśadavisaruco
            raśmayaḥ śītaraśmeḥ //
             <span class="ref">MSS_8895</span></p>
         
         <p id="MSS_8896">
            karpūreṇa sthalaviracanā kuṅkumenālavālaṃ mādhvīkāni pratidinapayaḥ pañcabāṇaḥ kṛṣāṇaḥ
            /<br />
            tatrotpannā yadi kila bhavet kāñcanī kāpi vallī sā cedasyāḥ kimapi labhate subhruvaḥ
            saukumāryam //
             <span class="ref">MSS_8896</span></p>
         
         <p id="MSS_8897">
            karpūraiḥ kimapūri kiṃ malayajairālepi kiṃ pāradair akṣāli sphaṭikopalaiḥ kimaghaṭi
            dyāvāpṛthivyorvapuḥ /<br />
            etat tarkaya kairavaklamahare śṛṅgāradīkṣāgurau dikkāntāmukure cakorasuhṛdi prauḍhe
            tuṣāratviṣi //
             <span class="ref">MSS_8897</span></p>
         
         <p id="MSS_8898">
            karpūrairiva pāradairiva sudhāsyandairivāplāvite jāte hanta divāpi deva kakubhāṃ garbhe
            bhavatkīrtibhiḥ /<br />
            dhṛtvāṅge kavacaṃ nibadhya śaradhiṃ kṛtvā puro mādhavaṃ kāmaḥ kairavabāndhavodayadhiyā
            dhunvan dhanurdhāvati //
             <span class="ref">MSS_8898</span></p>
         
         <p id="MSS_8899">
            karma khalviha kartavyaṃ jātenāmitrakarśana /<br />
            akarmāṇo hi jīvanti sthāvarā netare janāḥ //
             <span class="ref">MSS_8899</span></p>
         
         <p id="MSS_8900">
            karma cātmahitaṃ kāryaṃ tīkṣṇaṃ vā yadi vā mṛdu /<br />
            grasyate'karmaśīlas tu sadānarthairakiṃcanaḥ //
             <span class="ref">MSS_8900</span></p>
         
         <p id="MSS_8901">
            karma caiva hi sarveṣāṃ kāraṇānāṃ prayojakam /<br />
            śreyaḥpāpīyasāṃ cātra phalaṃ bhavati karmaṇām //
             <span class="ref">MSS_8901</span></p>
         
         <p id="MSS_8902">
            karmajanyaśarīreṣu romāḥ śārīramānasāḥ /<br />
            śarā iva patantīha vimuktā dṛḍhadhanvibhiḥ //
             <span class="ref">MSS_8902</span></p>
         
         <p id="MSS_8903">
            karmajāḥ prabhavantyeva yathākālamupadravāḥ /<br />
            etattu kaṣṭaṃ yacchatruḥ kartāhamiti manyate //<br />
            karma jīvaṃ ca saṃśliṣṭaṃ parijñātātmaniścayaḥ /<br />
            vibhinnīkurute sādhuḥ sāmāyikaśalākayā //
             <span class="ref">MSS_8903</span></p>
         
         <p id="MSS_8904">
            karmajñānaṃ ca mokṣāya karmaṇyartho'dhikāritā /<br />
            ato'rthenaiva kaivalyaṃ na kaivalyena labhyate //
             <span class="ref">MSS_8904</span></p>
         
         <p id="MSS_8905">
            karmaṇaḥ phalanirvṛttiṃ svayamaśnāti kārakaḥ /<br />
            pratyakṣaṃ dṛśyate loke kṛtasyāpyakṛtasya ca //
             <span class="ref">MSS_8905</span></p>
         
         <p id="MSS_8906">
            karmaṇaḥ saṃcayāt svarganarakau mokṣabandhane /<br />
            karmaṇo jñāyate jantur bījādiva navāṅkuraḥ //
             <span class="ref">MSS_8906</span></p>
         
         <p id="MSS_8907">
            karmaṇaḥ sukṛtasyāhuḥ sāttvikaṃ nirmalaṃ phalam /<br />
            rajasas tu phalaṃ duḥkham ajñānaṃ tamasaḥ phalam //
             <span class="ref">MSS_8907</span></p>
         
         <p id="MSS_8908">
            sattvāt saṃjāyate jñānaṃ rajaso lobha eva ca /<br />
            pramādamohau tamaso bhavato'jñānameva ca //
             <span class="ref">MSS_8908</span></p>
         
         <p id="MSS_8909">
            karmaṇāṃ tu praśastānām anuṣṭhānaṃ sukhāvaham /<br />
            teṣāmevānanuṣṭhānaṃ paścāt tāpakaraṃ mahat //
             <span class="ref">MSS_8909</span></p>
         
         <p id="MSS_8910">
            karmaṇācaritaṃ pūrvaṃ sadbhirācaritaṃ ca yat /<br />
            tadevāsthāya modante dāntāḥ śamaparāyaṇāḥ //
             <span class="ref">MSS_8910</span></p>
         
         <p id="MSS_8911">
            karmaṇā jāyate jantuḥ karmaṇaiva vilīyate /<br />
            sukhaṃ duḥkhaṃ bhayaṃ kṣemaṃ karmaṇaivābhipadyate //
             <span class="ref">MSS_8911</span></p>
         
         <p id="MSS_8912">
            asti cedīśvaraḥ kaścit phalarūpyanyakarmaṇām /<br />
            kartāraṃ bhajate so'pi na hyakartuḥ prabhurhi saḥ //
             <span class="ref">MSS_8912</span></p>
         
         <p id="MSS_8913">
            karmaṇā takṣakāreṇa manuṣyo yattu putrikā /<br />
            vāsanārajjumākṛṣya savaṃkarmasu coditaḥ //<br />
            karmaṇā badhyate jantur vidyayā tu pramucyate /<br />
            tasmāt karma na kurvanti yatayaḥ pāradarśinaḥ //
             <span class="ref">MSS_8913</span></p>
         
         <p id="MSS_8914">
            karmaṇā bādhyate buddhir buddhyā karma na bādhyate /<br />
            subuddhirapi yad rāmo haimaṃ hariṇamanvagāt //
             <span class="ref">MSS_8914</span></p>
         
         <p id="MSS_8915">
            karmaṇā manasā vācā yatnāddharmaṃ samācaret /<br />
            asvargyaṃ lokavidviṣṭaṃ dharmyamapyācaren na tu //
             <span class="ref">MSS_8915</span></p>
         
         <p id="MSS_8916">
            karmaṇā manasā vācā yadabhīkṣṇaṃ niṣevate /<br />
            tadevāpaharatyenaṃ tasmāt kalyāṇamācaret //<br />
            karmaṇā manasā vācā sarvabhūteṣu sarvadā /<br />
            akleśajananaṃ proktaṃ tvahiṃsā paramarṣibhiḥ //
             <span class="ref">MSS_8916</span></p>
         
         <p id="MSS_8917">
            karmaṇāmiṣṭaduṣṭānāṃ jāyate phalasaṃkṣayaḥ /<br />
            cetaso'rthakaṣāyatvād yatra sā ghvastirucyate //<br />
            karmaṇā mohanīyena mohitaṃ sakalaṃ jagat /<br />
            dhanyā mohaṃ samutsārya tapasyanti mahādhiyaḥ //
             <span class="ref">MSS_8917</span></p>
         
         <p id="MSS_8918">
            karmaṇā yena teneha mṛdunā dāruṇena vā /<br />
            uddhared dīnamātmānaṃ samartho dharmamācaret //
             <span class="ref">MSS_8918</span></p>
         
         <p id="MSS_8919">
            karmaṇā rahitaṃ jñānaṃ paṅgunā sadṛśaṃ bhavet /<br />
            na tena prāpyate kiṃcit na ca kiṃcit prasādhyate //
             <span class="ref">MSS_8919</span></p>
         
         <p id="MSS_8920">
            evaṃ jñānena hīnaṃ yat karmāndhena samaṃ smṛtam /<br />
            mārgo vā mārgalakṣyaṃ vā naiva tasya pratīyate //
             <span class="ref">MSS_8920</span></p>
         
         <p id="MSS_8921">
            karmaṇā manasā vācā kartavyaṃ karma kurvataḥ /<br />
            tasmādeveṣṭasaṃsiddhiś caturasrā prajāyate //
             <span class="ref">MSS_8921</span></p>
         
         <p id="MSS_8922">
            karmaṇaiva hi saṃsiddhim āsthitā janakādayaḥ /<br />
            lokasaṃgrahamevāpi saṃpaśyan kartumarhasi //
             <span class="ref">MSS_8922</span></p>
         
         <p id="MSS_8923">
            karmaṇo'pi pradhānatvaṃ kiṃ kurvanti śubhā grahāḥ /<br />
            vasiṣṭhadattalagne'pi jānakī duḥkhabhāginī //
             <span class="ref">MSS_8923</span></p>
         
         <p id="MSS_8924">
            karmaṇo yasya yaḥ kālaḥ tatkālavyāpinī tithiḥ /<br />
            tayā karmāṇi kurvīta hrāsavṛddhiṃ na kārayet //
             <span class="ref">MSS_8924</span></p>
         
         <p id="MSS_8925">
            karmaṇo hi pradhānena buddhinā kiṃ prayojanam /<br />
            pāṣāṇasya kuto buddhis tato devo bhaviṣyati //
             <span class="ref">MSS_8925</span></p>
         
         <p id="MSS_8926">
            karmaṇo hyapi boddhavyaṃ boddhavyaṃ ca vikarmaṇaḥ /<br />
            akarmaṇaśca boddhavyaṃ gahanā karmaṇo gatiḥ //
             <span class="ref">MSS_8926</span></p>
         
         <p id="MSS_8927">
            karmaṇyakarma yaḥ paśyed akarmaṇi ca karma yaḥ /<br />
            sa buddhimān manuṣyeṣu sa yuktaḥ kṛtsnakarmakṛt //
             <span class="ref">MSS_8927</span></p>
         
         <p id="MSS_8928">
            karmaṇyakarmavidhireṣa yadācaranti karmāṇi tattadanubandhajihāsayeti /<br />
            satyaṃ tathāpyabhinavo bhavitā na bandhaḥ prācīnabandhaharaṇe ka ivābhyupāyaḥ //
             <span class="ref">MSS_8928</span></p>
         
         <p id="MSS_8929">
            karmaṇyakovidāḥ stabdhā mūrkhāḥ paṇḍitamāninaḥ /<br />
            vadanti cāṭukān mūḍhā yayā mādhvyā girotsukāḥ //
             <span class="ref">MSS_8929</span></p>
         
         <p id="MSS_8930">
            karmaṇyevādhikāras te mā phaleṣu kadācana /<br />
            mā karmaphalaheturbhūr mā te saṅgo'stvakarmaṇi //
             <span class="ref">MSS_8930</span></p>
         
         <p id="MSS_8931">
            karma tyajema yadi nūnamadhaḥ patema yadyācarema na kadāpi bhavaṃ tarema /<br />
            karma tyajediti carediti ca pravṛttā bhāvena kena nigamā iti na pratīmaḥ //
             <span class="ref">MSS_8931</span></p>
         
         <p id="MSS_8932">
            karmadāyādaval lokaḥ karmasaṃbandhalakṣaṇaḥ /<br />
            karmāṇi codayantīha yathānyonyaṃ tathā vayam //
             <span class="ref">MSS_8932</span></p>
         
         <p id="MSS_8933">
            karmabrahmavicāraṇāṃ vijahato bhogāpavargapradāṃ ghoṣaṃ kaṃcana kaṇṭhaśoṣaphalakaṃ
            kurvantyamī tārkikāḥ /<br />
            pratyakṣaṃ na punāti nāpaharate pāpāni pīlucchaṭā vyaptirnāvati naiva pātyanumitirno
            pakṣatā rakṣati //
             <span class="ref">MSS_8933</span></p>
         
         <p id="MSS_8934">
            karmabhiḥ svairavāptasya janmanaḥ pitarau yathā /<br />
            rājñaṃ tathānye rājyasya pravṛttāveva kāraṇam //
             <span class="ref">MSS_8934</span></p>
         
         <p id="MSS_8935">
            karmabhūmimimāṃ prāpya kartavyaṃ karma yacchubham /<br />
            agnirvāyuśca somaśca karmaṇāṃ phalabhāginaḥ //
             <span class="ref">MSS_8935</span></p>
         
         <p id="MSS_8936">
            karmabhūmiriyaṃ brahman phalabhūmirasau matā /<br />
            iha yat kriyate karma tat paratropabhujyate //
             <span class="ref">MSS_8936</span></p>
         
         <p id="MSS_8937">
            karma lokaviruddhaṃ tu kurvāṇaṃ kṣaṇadācara /<br />
            tīkṣṇaṃ sarvajano hanti sarpaṃ duṣṭamivāgatam //
             <span class="ref">MSS_8937</span></p>
         
         <p id="MSS_8938">
            karma sarvottamaṃ kiṃ me karaṇīyaṃ bhavediti /<br />
            mānavaḥ prabhaved vettuṃ labdhvā sthairyaṃ śamaṃ tathā //
             <span class="ref">MSS_8938</span></p>
         
         <p id="MSS_8939">
            karmāṇi janmāntarasaṃcitāni mahānti vijñānamahāhutāśe /<br />
            sarvāṇi dagdhāni bhavanti sadyo mahānalasyāsti kimārdrabhāvaḥ //
             <span class="ref">MSS_8939</span></p>
         
         <p id="MSS_8940">
            karmāṇi badhnanti śubhāśubhāni kartātramaupādhikameva jīvam /<br />
            paraṃ na tatsākṣiṇamastadoṣam ābhīramadyāt kimaje śayāne //
             <span class="ref">MSS_8940</span></p>
         
         <p id="MSS_8941">
            karmāṇi yāni loke duḥkhanimittāni lajjanīyāni /<br />
            sarvāṇi tāni kurute jaṭharanarendrasya vaśamito jantuḥ //<br />
            karmāṇi sarvāṇi ca mohanīye duḥkhāni sarvāṇi daridratāyām /<br />
            pāpāni sarvāṇi ca cauryabhāve doṣā aśeṣā anṛte bhavanti //
             <span class="ref">MSS_8941</span></p>
         
         <p id="MSS_8942">
            karmāṇyārabhamāṇānāṃ duḥkhahatyai sukhāya ca /<br />
            paśyet pākaviparyāsaṃ mithunīcāriṇāṃ nṛṇām //
             <span class="ref">MSS_8942</span></p>
         
         <p id="MSS_8943">
            karmāniṣṭaṃ vidhatte bhavati paravaśo lajjate no janānāṃ dharmādharmau na vetti tyajati
            gurukulaṃ sevate nīcalokam /<br />
            bhūtvā prājñaḥ kulīnaḥ prathitapṛthuguṇo mānanīyo budho'pi grasto yenātra dehī nuda
            madanaripuṃ jīva taṃ buḥkhadakṣam //<br />
            karmānubhāvaduḥkhita evaṃ mohāndhakāragahanavati /<br />
            andha iva durgamārge bhramati hi saṃsārakāntāre //
             <span class="ref">MSS_8943</span></p>
         
         <p id="MSS_8944">
            karmānumeyāḥ sarvatra parokṣaguṇavṛttayaḥ /<br />
            tasmāt parokṣavṛttīnāṃ phalaiḥ karma vibhāvayet //
             <span class="ref">MSS_8944</span></p>
         
         <p id="MSS_8945">
            karmānyajanmani kṛtaṃ sadasacca daivaṃ tat kevalaṃ bhavati janmani satkulādye /<br />
            bālyāt paraṃ vinayasauṣṭhavapātratāpi puṃdaivajā kṛṣivadityata udyameta //
             <span class="ref">MSS_8945</span></p>
         
         <p id="MSS_8946">
            karmāparādhāt sattvānāṃ vināśe samupasthite /<br />
            anayo nayarūpeṇa buddhimākramya tiṣṭhati //
             <span class="ref">MSS_8946</span></p>
         
         <p id="MSS_8947">
            karmāyattaṃ phalaṃ puṃsāṃ buddhiḥ karmānusāriṇī /<br />
            tathāpi sudhiyā bhāvyaṃ suvicāryaiva kurvatā //
             <span class="ref">MSS_8947</span></p>
         
         <p id="MSS_8948">
            karmāraṇyaṃ dahati śikhivanmātṛvatpāti duḥkhāt samyagrītiṃ vadati guruvat svāmivad
            yad bibharti /<br />
            tattvātattvaprakaṭanapaṭuḥ spaṣṭamāpnoti pūtaṃ tat saṃjñānaṃ vigalitamalaṃ jñānadānena
            martyaḥ //
             <span class="ref">MSS_8948</span></p>
         
         <p id="MSS_8949">
            karmendriyāṇi saṃyamya ya āste manasā smaran /<br />
            indriyārthān rvimūḍhātmā mithyācāraḥ sa ucyate //
             <span class="ref">MSS_8949</span></p>
         
         <p id="MSS_8950">
            yas tv indriyāṇi manasā niyamyārabhate'rjuna /<br />
            karmendriyaiḥ karmayogam asaktaḥ sa viśiṣyate //<br />
            karmendhanaṃ yadajñānāt saṃcitaṃ janmakānane /<br />
            upavāsaśikhī sarvaṃ tadbhasmīkurute kṣaṇāt //<br />
            karmendhanaṃ samāśritya dṛḍhā sadbhāvanāhutiḥ /<br />
            dharmadhyānāgninā kāryā dīkṣitenāgnikārikā //
             <span class="ref">MSS_8950</span></p>
         
         <p id="MSS_8951">
            karmaiva kāraṇaṃ cātra sugatiṃ durgatiṃ prati /<br />
            karmaiva prāktanamapi kṣaṇaṃ kiṃ ko'sti cākriyaḥ //
             <span class="ref">MSS_8951</span></p>
         
         <p id="MSS_8952">
            karmoktinarmanirmāṇaiḥ prātaḥ prātaḥ pradhāvatām /<br />
            dhanaṃ dhanaṃ pralapatāṃ nidhanaṃ vismṛtaṃ nṛṇām //<br />
            karmodayād bhavagatir bhavagatimūlā śarīranirvṛttiḥ /<br />
            dehādindriyaviṣayā viṣayanimitte ca sukhaduḥkhe //
             <span class="ref">MSS_8952</span></p>
         
         <p id="MSS_8953">
            kāryasya niḥsaṃśayamātmahetoḥ sarūpatāṃ hetubhirabhyupetya /<br />
            duḥkhasya kāryaṃ sukhamāmanantaḥ svenaiva vākyena hatā varākāḥ //
             <span class="ref">MSS_8953</span></p>
         
         <p id="MSS_8954">
            karṣaṇānveṣaṇe yātuḥ kṣutaṃ jaladavṛṣṭaye /<br />
            hemādibhūṣaṇe navye vidhṛte bhūṣaṇāptaye //
             <span class="ref">MSS_8954</span></p>
         
         <p id="MSS_8955">
            karṣati vapati lunīte dīvyati sīvyati punāti vayate ca /<br />
            vidadhāti kiṃ na kṛtyaṃ jaṭharānalaśāntaye tanumān //
             <span class="ref">MSS_8955</span></p>
         
         <p id="MSS_8956">
            karṣadbhiḥ sicayāñcalānatirasāt kurvadbhirāliṅganaṃ gṛhṇānaiḥ kacamālikhadbhiradharaṃ
            vidrāvayadbhiḥ kucau /<br />
            pratyakṣe'pi kaliṅgamaṇḍalapaterantaḥpurāṇāmaho dhikkaṣṭaṃ viṭapairviṭairiva vane
            kiṃ nāma nāceṣṭitam //
             <span class="ref">MSS_8956</span></p>
         
         <p id="MSS_8957">
            kalaṃ kamuktaṃ tanumadhyanāmikā stanadvayī ca tvadṛte na hantyataḥ /<br />
            na yāti bhūtaṃ gaṇane bhavanmukhe kalaṅkamuktaṃ tanumadhyanāmikā //
             <span class="ref">MSS_8957</span></p>
         
         <p id="MSS_8958">
            kalakaṇṭha gaṇāsvādye kāmasyāstre nijāṅkure /<br />
            nimbavṛttibhirudgadīrṇe na cūtaḥ paritapyate //
             <span class="ref">MSS_8958</span></p>
         
         <p id="MSS_8959">
            kalakalamaparā mudhā vidhāya kṣititilakān nayanāntamāsasāda /<br />
            avatarati mṛgīdṛśāṃ tṛtīyaṃ manasijacakṣurupāyadarśaneṣu //
             <span class="ref">MSS_8959</span></p>
         
         <p id="MSS_8960">
            kalakokilanādavivādabalad- bhramarāvalilolarasāladruma- /<br />
            kramamālatikādikadambalasat- kusumāgamamodamanojaśaraiḥ //
             <span class="ref">MSS_8960</span></p>
         
         <p id="MSS_8961">
            paripīḍitayā vidhusāndrakalā- kamalākaracampakasaṃgadadhat- /<br />
            pavanairanucintitayā priya sā sakhi samprati kiṃ kriyate'balayā //
             <span class="ref">MSS_8961</span></p>
         
         <p id="MSS_8962">
            kalakvaṇitagarbheṇa kaṇṭhenāghūrṇitekṣaṇaḥ /<br />
            pārāvataḥ paribhramya riraṃsuścumbati priyām //
             <span class="ref">MSS_8962</span></p>
         
         <p id="MSS_8963">
            kalakvāṇe vīṇe virama raṇitāt kokila sakhe sakhedo mābhūstvaṃ druhiṇavihitaste paribhavaḥ
            /<br />
            sudhe muñca spardhāmadharamadhusaṃsargasarasāḥ sphuṭantyetā vācaḥ kimapi kamanīyā
            mṛgadṛśaḥ //
             <span class="ref">MSS_8963</span></p>
         
         <p id="MSS_8964">
            kalaṅkadāśo gaganāmburāśau prasārya candrātapatantujālam /<br />
            lagnoḍumīnāṃllaghu saṃjighṛkṣuś candraplavasthaścaramāvdhimeti //
             <span class="ref">MSS_8964</span></p>
         
         <p id="MSS_8965">
            kalaṅkayanti sanmārgajuṣaḥ paribhavantyalam /<br />
            vātyā ivāticapalāḥ striyo bhūrirajovṛtāḥ //
             <span class="ref">MSS_8965</span></p>
         
         <p id="MSS_8966">
            tat tāsu na prasaktavyaṃ dhīrasattvaiḥ subuddhibhiḥ /<br />
            śīlamabhyasanīyaṃ tu vītarāgapadāptaye //
             <span class="ref">MSS_8966</span></p>
         
         <p id="MSS_8967">
            kalaṅkahīnaḥ kṣayadoṣaśūnyaḥ sadā nivṛttas tamaso bhayācca /<br />
            batābhaviṣyad dvijanāyako'pi tadāpi manye na tavānanābham //
             <span class="ref">MSS_8967</span></p>
         
         <p id="MSS_8968">
            kalaṅkinaḥ priye doṣākarasya ca jaḍasya ca /<br />
            na jātu śaktirindos te mukhena pratigarjitum //
             <span class="ref">MSS_8968</span></p>
         
         <p id="MSS_8969">
            kalaṅkini jale kvāpi sauraṃ pratiphalan mahaḥ /<br />
            tamo'pahatvaṃ tanute samṛddhiṃ ca dine dine //
             <span class="ref">MSS_8969</span></p>
         
         <p id="MSS_8970">
            kalaṅkī niḥśaṅkaṃ paritapatu śītadyutirasau bhujaṅgavyāsaṅgīvamatu garalaṃ candanarasaḥ
            /<br />
            svayaṃ dagdho dāhaṃ vitaratu manobhūrapi bhṛśaṃ jagatprāṇa prāṇānapaharasi kiṃ te
            samucitam //<br />
            kalaṅkena yathā candraḥ kṣāreṇa lavaṇāmbudhiḥ /<br />
            kalahena tathā bhāti jñānavānāpi mānavaḥ //
             <span class="ref">MSS_8970</span></p>
         
         <p id="MSS_8971">
            kalatraṃ pṛṣṭhataḥ kṛtvā ramate yaḥ parastriyaḥ /<br />
            adharmaścāpadastasya sadyaḥ phalati nityaśaḥ //
             <span class="ref">MSS_8971</span></p>
         
         <p id="MSS_8972">
            kalatracintākucitasya puṃsaḥ śrutaṃ ca śīlaṃ ca guṇāśca sarve /<br />
            apakvakumbhe nihitā ivāpaḥ prayānti dehena samaṃ vināśam //
             <span class="ref">MSS_8972</span></p>
         
         <p id="MSS_8973">
            kalatranindāguruṇā kilaivam abhyāhataṃ kīrtiviparyayeṇa /<br />
            ayoghanenāya ivābhitaptaṃ vaidehibandhor hṛdayaṃ vidadre //
             <span class="ref">MSS_8973</span></p>
         
         <p id="MSS_8974">
            kalatraputrādinimittataḥ kdacid vinindyarūpe vihite'pi karmaṇi /<br />
            idaṃ kṛtaṃ karma vininditaṃ satāṃ mayeti bhavyaścakito vinindati //
             <span class="ref">MSS_8974</span></p>
         
         <p id="MSS_8975">
            kalatrabhāreṇa vilolanīvinā galaddukūlastanaśālinorasā /<br />
            valivyapāyasphuṭaromarājinā nirāyatattvādudareṇa tāmyatā //
             <span class="ref">MSS_8975</span></p>
         
         <p id="MSS_8976">
            vilambamānākulakeśapāśayā kayācidāviṣkṛtabāhumūlayā /<br />
            taruprasūnānyapadiśya sādaraṃ manodhināthasya manaḥ samādade //
             <span class="ref">MSS_8976</span></p>
         
         <p id="MSS_8977">
            kalatramātmā suhṛdo dhanāni vṛthā bhavantīha nimeṣamātrāt /<br />
            muhurmuhuś cākulitāni tāni tasmān na vidvānativigrahī syāt //<br />
            kalatraharaṇalkeśāt khinnānāmātmanastanau /<br />
            dhartumutsukatā naṣṭeḥ sudṛśāṃ sudhiyāmiva //
             <span class="ref">MSS_8977</span></p>
         
         <p id="MSS_8978">
            kalabha tavāntikamāgatam alimetaṃ mā kadāpyavajñāsīḥ /<br />
            api dānasundarāṇāṃ dvipadhuryāṇāmayaṃ śirodhāryaḥ //
             <span class="ref">MSS_8978</span></p>
         
         <p id="MSS_8979">
            kalamākrāntaviśvasya maṣīkṛṣṇasya bhoginaḥ /<br />
            āsannabandhanasyānte divirasya dhanena kim //
             <span class="ref">MSS_8979</span></p>
         
         <p id="MSS_8980">
            kalamaṃ phalabhārātigurumūrdhatayā śanaiḥ /<br />
            vināmāntikodbhūtaṃ samāghrātumivotpalam //<br />
            kalamadhuraraktakaṇṭhī śayane madirālasā samadanā ca /<br />
            vaktrāparavaktrābhyām upatiṣṭhatu vāramukhyā tvām //
             <span class="ref">MSS_8980</span></p>
         
         <p id="MSS_8981">
            kalamāḥ pākavinamrā mūlatalāghrātasurabhikalhārāḥ /<br />
            pavanākampitaśirasaḥ prāyaḥ kurvanti parimalaślāghām //
             <span class="ref">MSS_8981</span></p>
         
         <p id="MSS_8982">
            kalamāntanirgatamaṣī- binduvyājena sāñjanāśrukaṇā /<br />
            kāyasthaluṇṭhyamānā roditi khinneva rājaśrīḥ //
             <span class="ref">MSS_8982</span></p>
         
         <p id="MSS_8983">
            kalaya kamalamasmirnnityudīrya sthitānāṃ pratiphalitamukheṣu nyastahastāravindāḥ /<br />
            sphaṭikavipinamadhye māṇikapreyasīnāṃ nibhṛtahasitapātraṃ yatra yātā yuvānaḥ //
             <span class="ref">MSS_8983</span></p>
         
         <p id="MSS_8984">
            kalayati kamalopamānamakṣṇoḥ prathayati vāci sudhārasasya sāmyam /<br />
            sakhi kathaya kimācarāmi kānte samajani tatra sahiṣṇutaiva doṣaḥ //
             <span class="ref">MSS_8984</span></p>
         
         <p id="MSS_8985">
            kalayati kiṃ na sadā phalatāṃ bahuphalatāṃ ca sa vṛkṣaḥ /<br />
            yasya paropakṛtau kaścin na sapakṣo'pi vipakṣaḥ //
             <span class="ref">MSS_8985</span></p>
         
         <p id="MSS_8986">
            kalayati kuvalayamālā- lalitaṃ kuṭilaḥ kaṭākṣavikṣepaḥ /<br />
            adharaḥ kisalayalīlā- mānanamasyāḥ kalānidhivilāsam //
             <span class="ref">MSS_8986</span></p>
         
         <p id="MSS_8987">
            kalayati mama cetastalpamaṅgārakalpaṃ jvalayati mama gātraṃ candanaṃ candrakaśca /<br />
            tirayati mama netre mohajanmāndhakāro vikṛtabahuvikāraṃ manmatho māṃ dunoti //
             <span class="ref">MSS_8987</span></p>
         
         <p id="MSS_8988">
            kalayatu haṃsavilāsagatiṃ sa bakaḥ sarasi varākaḥ /<br />
            nīrakṣīravivekavidhau tasya kutaḥ paripākaḥ //
             <span class="ref">MSS_8988</span></p>
         
         <p id="MSS_8989">
            kalaya valayaṃ dhammille'sminniveśaya mallikāṃ racaya sicayaṃ muktāhāraṃ vibhūṣaya
            satvaram /<br />
            mṛgamadamaṣīpatrālepaṃ kuruṣva kapolayoḥ sahacari samāyātaḥ prātaḥ sa te hṛdayapriyaḥ
            //
             <span class="ref">MSS_8989</span></p>
         
         <p id="MSS_8990">
            kalayasi vayasya kasmāt tvaṃ ruciraṃ bhāratīśāstram /<br />
            atro'ktipratyuktau kalaya mitho bhūriśastrapātaraṇam //
             <span class="ref">MSS_8990</span></p>
         
         <p id="MSS_8991">
            kalayā tuṣārakiraṇasya puraḥ parimandabhinnatimiraughajaṭam /<br />
            kṣaṇamabhyapadyata janairna mṛṣā gaganaṃ gaṇādhipatimūrtiriti //
             <span class="ref">MSS_8991</span></p>
         
         <p id="MSS_8992">
            kalayātra prakāśyaṃ cet kiṃcidvā divyajīvane /<br />
            tasyāmapi prakāśā syād viśālā śāntirujjvalā //<br />
            kalaye kisalayamadharaṃ śaṅke paṅkeruhaṃ karadvandvam /<br />
            manye manasijavetraṃ gātraṃ netraikamohanaṃ tanvyāḥ //<br />
            kalaravakaṇṭhakarambita- kalaravakalakaṇṭhakūjite surate /<br />
            tava manumīlitalocana- mānanamavalokituṃ priye kalaye //
             <span class="ref">MSS_8992</span></p>
         
         <p id="MSS_8993">
            kalaśe nijahetudaṇḍajaḥ kimu cakrabhramakāritāguṇaḥ /<br />
            sa taduccakucau bhavan prabhā- jharacakrabhramamātanoti yat //
             <span class="ref">MSS_8993</span></p>
         
         <p id="MSS_8994">
            kalahaḥ kadāpi māstviti kalitaśarīraikyayoḥ śivayoḥ /<br />
            ahamasmyahamasmīti prāptaḥ kalaho mama trāṇe //
             <span class="ref">MSS_8994</span></p>
         
         <p id="MSS_8995">
            kalahakalabhavindhyaḥ kopagṛdhraśmaśānaṃ vyasanabhujagarandhraṃ dveṣadasyupradoṣaḥ
            /<br />
            sukṛtavanadavāgnirmārdavāmbhodavāyur nayanalinatuṣāro'tyarthamarthānurāgaḥ //
             <span class="ref">MSS_8995</span></p>
         
         <p id="MSS_8996">
            kalahakalayā yat saṃvṛtyai trapāvanatānanā pihitapulakodbhedaṃ subhrūścakarṣa na kañcukam
            /<br />
            dayitamabhitastāmutkaṇṭhāṃ vivavruranantaraṃ jhaṭiti taṭiti truṭyanto'ntaḥ stanāṃśukasandhayaḥ
            //
             <span class="ref">MSS_8996</span></p>
         
         <p id="MSS_8997">
            kalahapriyātidīrghā kharvā vā śyāmapītaharitā vā /<br />
            lamboṣṭhī laghunāsā laghuśithilastanavibhāgā ca //
             <span class="ref">MSS_8997</span></p>
         
         <p id="MSS_8998">
            kalahamātanute madirāvaśas tamiha yena nirasyati jīvitam /<br />
            vṛṣamapāsyati saṃcinute malaṃ dhanamapaiti janaiḥ paribhūyate //
             <span class="ref">MSS_8998</span></p>
         
         <p id="MSS_8999">
            kalahāntaritāpralapanam ataḥ paraṃ nāyakasya śikṣā ca /<br />
            saṃbhogāviṣkaraṇaṃ kulaṭā saṃkīrṇamiti ca śṛṅgāraḥ //
             <span class="ref">MSS_8999</span></p>
         
         <p id="MSS_9000">
            kalahāntāni harmyāṇi kuvākyāntaṃ ca sauhṛdam /<br />
            kurājāntāni rāṣṭrāṇi kukarmāntaṃ yaśo nṛṇām //
             <span class="ref">MSS_9000</span></p>
         
         <p id="MSS_9001">
            kalahāyante mūḍhāḥ kaḥ pratibhūḥ śvaḥ prabhāta iti /<br />
            tasyāmeva rajanyāṃ kaḥ pratibhūḥ svasya sattāyām //
             <span class="ref">MSS_9001</span></p>
         
         <p id="MSS_9002">
            kalāṃ tāmaindavīṃ vande yayā yādaṣpatiḥ pitā /<br />
            āruhya haramūrdhānaṃ kṛtas trailokyamūrdhani //
             <span class="ref">MSS_9002</span></p>
         
         <p id="MSS_9003">
            kalāḥ sarve harereva saprajāpatays tathā /<br />
            ete tvaṃśakalāḥ puṃsaḥ kṛṣṇas tu bhagavān svayam //<br />
            kalākalāpasampannā upakartuḥ parañmukhāḥ /<br />
            na bhavanti mahātmānaḥ sarasaḥ śikhino yathā //
             <span class="ref">MSS_9003</span></p>
         
         <p id="MSS_9004">
            kalākāṣṭhāmuhūrtānāṃ kālasya vrajatāṃ javāt /<br />
            na lakṣyate vibhāgena dīpasyevārciṣāṃ gatiḥ //
             <span class="ref">MSS_9004</span></p>
         
         <p id="MSS_9005">
            kalāttamāyālavakāntamūrtiḥ kalakvaṇadveṇuninādaramyaḥ /<br />
            śrito hṛdi vyākulayaṃstrilokīṃ śriye'stu gopījanavallabho vaḥ //
             <span class="ref">MSS_9005</span></p>
         
         <p id="MSS_9006">
            kalādhāro vakraḥ sphuradadhararāgo navatanur galanmānāveśāstaruṇaramaṇīrnāgara iva
            /<br />
            ghanaśroṇībimbe nayanamukule cādharadale kapole grīvāyāṃ kucakalaśayoścumbati śaśī
            //
             <span class="ref">MSS_9006</span></p>
         
         <p id="MSS_9007">
            kalādhināthādhigamād dvitīye kimadvitīyeti tanoṣi garvam /<br />
            ayi tvamasmadvacasi pratīyā ayaṃ tṛtīyāmupagantukāmaḥ //
             <span class="ref">MSS_9007</span></p>
         
         <p id="MSS_9008">
            kalādhināthānayanāya sāyaṃ kumudvatīpreṣita eva bhṛṅgaḥ /<br />
            kimindunāliṅgya sarāgamaṅke kṛtaḥ kalaṅkabhramamātanoti //
             <span class="ref">MSS_9008</span></p>
         
         <p id="MSS_9009">
            kalānāṃ grahaṇādeva saubhāgyamupajāyate /<br />
            deśakālau tvapekṣyāsāṃ prayogaḥ saṃbhavenna vā //
             <span class="ref">MSS_9009</span></p>
         
         <p id="MSS_9010">
            kalānāthaḥ kāmaṃ bhajati bahudoṣāṅkitatanuṃ kumudvatyāstasminnapi bhavati kiṃ nāma
            na ruciḥ /<br />
            na padminyā modaḥ kimudayatyuṣṇamahasi priye prāyo doṣān na gaṇayati cittaṃ mṛgadṛśaḥ
            //<br />
            kalānidhikarasparśāt prasannollāsitārakā /<br />
            bimraṇāmbaramānīlaṃ kāminī yāminīyate //
             <span class="ref">MSS_9010</span></p>
         
         <p id="MSS_9011">
            kalānidhirayaṃ raveḥ samupalabhya rūpaṃ svayaṃ dināntasamaye'spṛśat sapadi padminīṃ
            rāgavān /<br />
            dhavānyakarasaṃgamānmukuliteti pūrvākṛtiṃ samīkṣya jahasuḥ priyā dhruvamabhūdataḥ
            pāṇḍuraḥ //
             <span class="ref">MSS_9011</span></p>
         
         <p id="MSS_9012">
            kalāpināṃ cārutayopayānti vṛndāni lāpoḍhaghanāgamānām /<br />
            vṛndānilāpoḍhaghanāgamānāṃ kalāpināṃ cārutayo'payānti //
             <span class="ref">MSS_9012</span></p>
         
         <p id="MSS_9013">
            kalābhirucchritā veśyā rūpaśīlaguṇānvitā /<br />
            labhate gaṇikāśabdaṃ sthānaṃ ca janasaṃsadi //
             <span class="ref">MSS_9013</span></p>
         
         <p id="MSS_9014">
            kalāminduḥ karaṃ dātā dhārāṃ dhārādharo yadi /<br />
            saṃkocayiṣyate tarhi jīviṣyati kathaṃ jagat //
             <span class="ref">MSS_9014</span></p>
         
         <p id="MSS_9015">
            kalāratnaṃ gītaṃ gaganatalaratnaṃ dinamaṇiḥ sabhāratnaṃ vidvān śravaṇapuṭaratnaṃ harikathā
            /<br />
            niśāratnaṃ candraḥ śayanatalaratnaṃ śaśimukhī mahīratnaṃ śrīmāñjayati raghunātho nṛpavaraḥ
            //
             <span class="ref">MSS_9015</span></p>
         
         <p id="MSS_9016">
            kalāvataḥ saiva kalā yayādhaḥkriyate bhavaḥ /<br />
            bahvībhiśca kalābhiḥ kiṃ yābhiraṅkaḥ pradarśyate //
             <span class="ref">MSS_9016</span></p>
         
         <p id="MSS_9017">
            kalāvati kṣatatamasi prabhāvati sphuṭodaye jananayanābhinandini /<br />
            dadurdūśaṃ śaśini ruṣābhisārikāḥ kvacid bhavatyatisubhago'pi durbhagaḥ //
             <span class="ref">MSS_9017</span></p>
         
         <p id="MSS_9018">
            kalāvati calāṃ dṛṣṭiṃ na kuryās tvaṃ muhurmuhuḥ /<br />
            lagno'pi na tathā bāṇo bādhate cālito yathā //
             <span class="ref">MSS_9018</span></p>
         
         <p id="MSS_9019">
            kalāsīmā kāvyaṃ sakalaguṇasīmā vitaraṇaṃ bhaye sīmā mṛtyuḥ sakalasukhasīmā suvadanā
            /<br />
            tapaḥsīmā muktiḥ sakalakṛtisīmāśritabhṛtiḥ priye sīmāhlādaḥ śravaṇasukhasīmā harikathā
            //
             <span class="ref">MSS_9019</span></p>
         
         <p id="MSS_9020">
            kalā sevātha dharmārthau tṛṣṇādāridryapaddhatī /<br />
            santoṣakṣāntikaruṇā vairāgyaṃ tadanu stutiḥ //
             <span class="ref">MSS_9020</span></p>
         
         <p id="MSS_9021">
            kalāstāstāḥ samyagvahasi yadasi tvaṃ dvijapatir dyutis tādṛgnūtnā janirapi ca ratnākarakule
            /<br />
            bahu brūmaḥ kiṃ vā puraharaśiromaṇḍanamasi tvadīyaṃ tat sarvaṃ śaśadhara kalaṅkād
            viphalitam //
             <span class="ref">MSS_9021</span></p>
         
         <p id="MSS_9022">
            kalikaluṣasaṅkaṭākula- kuṭumbasaṃvalanakhedavikalasya<br />
            pratinidhiriva pravāsaḥ saṃsāravirāgasukhasamudrasya //
             <span class="ref">MSS_9022</span></p>
         
         <p id="MSS_9023">
            kalikaluṣe manasi sve kathamiva jagadārjavaṃ labhate /<br />
            cakṣurdoṣe jāgrati candradvitvaṃ kuto yātu //
             <span class="ref">MSS_9023</span></p>
         
         <p id="MSS_9024">
            kalikālamiyaṃ yāvad agastyasya munarepi /<br />
            mānasaṃ khaṇḍayatyatra śaśikhaṇḍānukāriṇī //
             <span class="ref">MSS_9024</span></p>
         
         <p id="MSS_9025">
            kalitagarimā śroṇirmadhyaṃ vivṛddhavalitrayaṃ hṛdayamudayallajjaṃ majjaccirantanacāpalam
            /<br />
            mukulitakucaṃ vakṣaścakṣurmanāgdhṛtavakrima kramaparigaladbālyaṃ tasyā vapus tanute
            śriyam //
             <span class="ref">MSS_9025</span></p>
         
         <p id="MSS_9026">
            kalitamambaramākalayan karair mṛditapaṅkajakośapayodharaḥ /<br />
            vikasadutpalanetravilokitaḥ sakhi niśāṃ sarasīkurute vidhuḥ //
             <span class="ref">MSS_9026</span></p>
         
         <p id="MSS_9027">
            kalito ruciraṃ na karma cet kriyate'naṅgakṛteḥ kutaḥ phalam /<br />
            smarato hṛdi puṇḍarīkadṛg bhajate'sau saphalas tataḥ śramaḥ //
             <span class="ref">MSS_9027</span></p>
         
         <p id="MSS_9028">
            kalindagirinandinītaṭavanāntaraṃ bhāsayan sadā pathi gatāgataśramabharaṃ haran prāṇinām
            /<br />
            latāvaliśatāvṛto madhurayā rucā saṃbhṛto mamāśu haratu śramānatitamāṃ tamāladrumaḥ
            //<br />
            kalindajānīrabhare'rdhamagnā bakāḥ prakāmaṃ kṛtabhūriśabdāḥ /<br />
            dhvāntena vairād vinigīryaṃmāṇāḥ krośanti manye śaśinaḥ kiśorāḥ //
             <span class="ref">MSS_9028</span></p>
         
         <p id="MSS_9029">
            kalibhūpe samāyāte dharmo'dharmāyate bhuvi /<br />
            adharmaḥ sarvaṃtaḥ puṃsāṃ hanta dharmavadarthyate //
             <span class="ref">MSS_9029</span></p>
         
         <p id="MSS_9030">
            kalimāyāntamutprekṣya vilīyante surā api /<br />
            tadāśritasya dharmādeḥ kā kathā jīvane punaḥ //
             <span class="ref">MSS_9030</span></p>
         
         <p id="MSS_9031">
            kalilaṃ caikarātreṇa pañcarātreṇa budbudam /<br />
            pakṣaikenāṇḍakaḥ so'tha māsapūrṇe śiro kuru //
             <span class="ref">MSS_9031</span></p>
         
         <p id="MSS_9032">
            kalisāmrājyamāsādya na bhetavyaṃ bhavāntarāt /<br />
            dharmānuṣṭhānamūḍhāvāṃ bhītirekāvaśiṣyate //
             <span class="ref">MSS_9032</span></p>
         
         <p id="MSS_9033">
            kaluṣaṃ kaṭukaṃ lavaṇaṃ virasaṃ salilaṃ yadi vāśubhagandhi bhavet /<br />
            tadanena bhavatyamalaṃ surasaṃ sasugandhi guṇairaparaiśca yutam //
             <span class="ref">MSS_9033</span></p>
         
         <p id="MSS_9034">
            kaluṣaṃ ca tavāhiteṣvakasmāt sitapaṅkeruhasodaraśri cakṣuḥ /<br />
            patitaṃ ca mahīpatīndra teṣāṃ vapuṣi prasphuṭamāpadāṃ kaṭākṣaiḥ //
             <span class="ref">MSS_9034</span></p>
         
         <p id="MSS_9035">
            kaluṣaṃ madhuraṃ cāmbhaḥ sarvaṃ sarvatra sāṃpratam /<br />
            anārjavajanasyeva kṛtakavyāhṛtaṃ vacaḥ //
             <span class="ref">MSS_9035</span></p>
         
         <p id="MSS_9036">
            kalerante bhaviṣyanti nararūpeṇa rākṣasāḥ /<br />
            manuṣyān bhakṣayiṣyanti vittato na śarīrataḥ //
             <span class="ref">MSS_9036</span></p>
         
         <p id="MSS_9037">
            kalerdoṣanidhe rājann asti hyeko mahān guṇaḥ /<br />
            kīrtinādeva kṛṣṇasya muktabandhaḥ paraṃ vrajet //<br />
            kalau karāle na sukhaṃ labheta pakṣadvayādeva virodhakāle /<br />
            madhyasthatā pratyuta nindyate'pi samantato hā sa kale prabhāvaḥ //
             <span class="ref">MSS_9037</span></p>
         
         <p id="MSS_9038">
            kalau kale khale mitre putre durvyasanānvite /<br />
            taskareṣu pravṛddheṣu lubdhe rājñi dhanena kim //
             <span class="ref">MSS_9038</span></p>
         
         <p id="MSS_9039">
            kalau gaṅgā kāśyāṃ tripuraharapuryāṃ bhagavatī praśastā devānāmapi bhavati sevyānudivasam
            /<br />
            iti vyāso brūte munijanadhurīṇo harikathā- sudhāpānasvastho galitabhavabandho'tulamatiḥ
            //
             <span class="ref">MSS_9039</span></p>
         
         <p id="MSS_9040">
            kalau jagapatpatiṃ viṣṇuṃ sarvasraṣṭāramīśvaram /<br />
            nārcayiṣyanti maitreya pākhaṇḍopahatā janāḥ //
             <span class="ref">MSS_9040</span></p>
         
         <p id="MSS_9041">
            kalau daśasahasreṣu haristyajati medinīm /<br />
            tadardhaṃ jāhlavītoyaṃ tadardhaṃ grāmadevatāḥ //<br />
            kalau yuge kalmaṣamānasānām anyatra dharme khalu nādhikāraḥ /<br />
            rāmeti varṇadvayamādareṇa sadā japanmuktimupeti jantuḥ //
             <span class="ref">MSS_9041</span></p>
         
         <p id="MSS_9042">
            kalkī kalkaṃ haratu jagataḥ sphūrjadūjaisvitejā vedocchedasphuritaduritadhvaṃsane
            dhūmaketuḥ /<br />
            yenotkṣipya kṣaṇamasilatāṃ dhūmavat kalmaṣecchān mlecchān hatvā dalitakalinākāri satyāvatāraḥ
            //
             <span class="ref">MSS_9042</span></p>
         
         <p id="MSS_9043">
            kalpakṣoṇiruho'yamityanudinaṃ bhūmīsurairbhāvyase kāmo'sāviti kāminībhirabhitaścitte
            ciraṃ cintyase /<br />
            śrīnārāyaṇa eva kevalamiti premṇā śriyā dhyāyase tvaṃ kālo'yamiti pratikṣitidharaireko'pyanekātmabhṛt
            //
             <span class="ref">MSS_9043</span></p>
         
         <p id="MSS_9044">
            kalpatarukāmadogdhrī- cintāmaṇidhanadaśaṅkhānām /<br />
            racito rajobharapayas tejaḥścāsāntarāmbaraireṣaḥ //
             <span class="ref">MSS_9044</span></p>
         
         <p id="MSS_9045">
            kalpadrumaḥ kalpitameva sūte sā kāmadhuk kāmitameva dogdhi /<br />
            cintāmaṇiścintitameva datte satāṃ hi saṅgaḥ sakalaṃ prasūte //
             <span class="ref">MSS_9045</span></p>
         
         <p id="MSS_9046">
            kalpadrumān vigatavāñchajane sumerau ratnānyagādhasalile saritāmadhīśe /<br />
            dhātrā śriyaṃ nidadhatā prakhaleṣu nityam atyujjvalaḥ khalu ghaṭe nihitaḥ pradīpaḥ
            //
             <span class="ref">MSS_9046</span></p>
         
         <p id="MSS_9047">
            kalpadrumāśca santaśca nārhanti samaśīrṣikām /<br />
            arthināṃ prārthitāḥ pūrve phalantyanye svayaṃ yataḥ //
             <span class="ref">MSS_9047</span></p>
         
         <p id="MSS_9048">
            kalpadrumaiḥ kiṃ kanakācalasthaiḥ paropakārapratilambhaduḥsthaiḥ /<br />
            varaṃ karīro marumārgavartī yaḥ pānthasārthaṃ kurute kṛtārtham //
             <span class="ref">MSS_9048</span></p>
         
         <p id="MSS_9049">
            kalpadrumo na jānāti na dadāti bṛhaspatiḥ /<br />
            ayaṃ tu jagatījānir jānāti ca dadāti ca //
             <span class="ref">MSS_9049</span></p>
         
         <p id="MSS_9050">
            kalpadrumo'pi kāle na bhaved yadi phalapradaḥ /<br />
            ko viśeṣas tadā tasya vanyairanyamahīruhaiḥ //<br />
            kalpadrorapi kalpadrur mahato'pi maṇermaṇiḥ /<br />
            devānāmapi pūjyo'si kiyat te mama pūraṇam //
             <span class="ref">MSS_9050</span></p>
         
         <p id="MSS_9051">
            kalpayati yena vṛttiṃ sadasi ca sadbhiḥ praśasyate yena /<br />
            sa guṇas tena guṇavatā vivardhanīyaśca rakṣyaśca //<br />
            kalpayedekaśaḥ pakṣa romaśmaśrukacānnakhān /<br />
            na cātmadaśanāgreṇa svapāṇibhyāṃ ca nottamaḥ //
             <span class="ref">MSS_9051</span></p>
         
         <p id="MSS_9052">
            kalpavṛkṣaśikhareṣu saṃprati prasphuradbhiravikalpasundari /<br />
            hārayaṣṭigaṇanāmivāṃśubhiḥ kartumudyatakutūhalaḥ śaśī //
             <span class="ref">MSS_9052</span></p>
         
         <p id="MSS_9053">
            kalpasthāyi na jīvitam aiśvaryaṃ nāpyate ca yadabhimatam /<br />
            lokas tathāpyakāryaṃ kurute kāryaṃ kimuddiśya //
             <span class="ref">MSS_9053</span></p>
         
         <p id="MSS_9054">
            kalpāntakrūrakeliḥ kratukadanakaraḥ kundakarpūrakāntiḥ krīḍan kailāsakūṭe kalitakumudinīkāmukaḥ
            kāntakāyaḥ /<br />
            kaṅkālakrīḍanotkaḥ kalitakalakalaḥ kālakālīkalatraḥ kālindīkālakaṇṭhaḥ kalayatu kuśalaṃ
            ko'pi kāpāliko naḥ //
             <span class="ref">MSS_9054</span></p>
         
         <p id="MSS_9055">
            kalpāntapavanā vāntu yāntu caikatvamarṇavāḥ /<br />
            tapantu dvādaśādityā nāsti nirmanasaḥ kṣatiḥ //
             <span class="ref">MSS_9055</span></p>
         
         <p id="MSS_9056">
            kalpāntavāsasaṃkṣobhalaṅghitāśeśabhūbh ṛtaḥ<br />
            sthairyaprasādamaryādās tā eva hi mahodadheḥ //
             <span class="ref">MSS_9056</span></p>
         
         <p id="MSS_9057">
            kalpānte krodhanasya tripuravijayinaḥ krīḍayā saṃcariṣṇoḥ kṛtvāpi prāṇijātairnijamukhakuharātithyamaprāptatṛpteḥ
            /<br />
            digbhittīḥ prekṣya śūnyāḥ pralayajalanidhiprekṣitātmīyamūrti- grāsavyāsaktamoghaśramajanitaruṣaḥ
            pāntu vo garjitāni //
             <span class="ref">MSS_9057</span></p>
         
         <p id="MSS_9058">
            kalpānte śamitatrivikramamahākaṅkālabaddhasphurac- cheṣasyūtanṛsiṃhapāṇinakharaprotādikolāmiṣaḥ
            /<br />
            viśvaikārṇavatāviśeṣamuditau tau matsyakūrmāvubhau karṣan dhīvaratāṃ gato'syatu satāṃ
            mohaṃ mahābhairavaḥ //<br />
            kalpyate kimiti karmaṇacintā- svedameduramidaṃ nijacetaḥ /<br />
            paśyatāṃ nayati pūrvabhavāttaṃ puṇyameva bhuvanāni kimanyat //
             <span class="ref">MSS_9058</span></p>
         
         <p id="MSS_9059">
            kalyāṇaṃ kathayāmi kiṃ sahacari svaireṣu śaśvat purā yasyā nāma samīritaṃ muraripoḥ
            prāṇeśvarīti tvayā /<br />
            sāhaṃ premabhidābhayāt priyatamaṃ dṛṣṭvāpi dūtaṃ prabhoḥ sandiṣṭāsmi na veti saṃśayavatī
            pṛcchāmi no kiṃcana //
             <span class="ref">MSS_9059</span></p>
         
         <p id="MSS_9060">
            kalyāṇaṃ naḥ kimadhikamito jīvanārthaṃ yadasmāl lūtvā vṛkṣānahaha dahasi mrātaraṅgārakāra
            /<br />
            kiṃ tvetasminnaśanipiśunairātapairākulānām adhvanyānāmaśaraṇamaruprāntare ko'bhyupāyaḥ
            //
             <span class="ref">MSS_9060</span></p>
         
         <p id="MSS_9061">
            kalyāṇaṃ parikalpyatāṃ pikakule rohantu vāñchāptayo haṃsānāmudayo'stu pūrṇaśaśinaḥ
            stādbhadramindīvare /<br />
            ityudbāṣyavadhūgiraḥ pratipadaṃ saṃpūrayantyāntike kāntaḥ prasthitikalpitopakaraṇaḥ
            sakhyā bhṛśaṃ vāritaḥ //
             <span class="ref">MSS_9061</span></p>
         
         <p id="MSS_9062">
            kalyāṇaṃ bhagavatkathākathanataḥ kāvyaṃ vidhātuḥ kaves tasyaivāṅkatayā kvacid racayataḥ
            śṛṅgāravīrādikam /<br />
            ko doṣo bhavitā yadatra kavitāśīlaiḥ samāśrīyate panthā vyāsavasuṃdharāśrutibhavagranthādiṣu
            prekṣitaḥ //
             <span class="ref">MSS_9062</span></p>
         
         <p id="MSS_9063">
            kalyāṇaṃ bhavatāṃ yaśaḥ prasaratāṃ dharmaḥ sadā vardhatāṃ saṃpattiḥ prathatāṃ prajā
            praṇamatāṃ śatrukṣayo jāyatām /<br />
            vākyaṃ saṃvadatāṃ vapuḥ prabhavatāṃ lakṣmīpatiḥ prīyatām āyus te śaradāṃ śataṃ vijayatāṃ
            dānāya dīrghāyuṣe //
             <span class="ref">MSS_9063</span></p>
         
         <p id="MSS_9064">
            kalyāṇaṃ bhavate'stu kokilakulākalpāya yena śruti- krūrakroṣṭurutārditaṃ kalaravairviśvaṃ
            samāśvāsitam /<br />
            atyantābhyasanābhyuditvarabṛhannādāvabodhollasa- cchabdabrahmarasānubhūtijanitānandaughaniṣyandibhiḥ
            //
             <span class="ref">MSS_9064</span></p>
         
         <p id="MSS_9065">
            kalyāṇaṃ vaḥ kriyāsurmiladaṭaniyugasthāsnugīrvāṇabhogi- straiṇavyatyastakalpadrumanavasumanonāgahārāvalīni
            /<br />
            nālīkāśliṣṭalakṣmīkaratalakamalodvāntamādhvīkadhārā- timyatphālekṣaṇāni tripuraharadhanurjyālatākarṣaṇāni//
             <span class="ref">MSS_9065</span></p>
         
         <p id="MSS_9066">
            kalyāṇaṃ vo vidhattāṃ karaṭamadadhunīlolakallolamālā- kheladrolambakolāhalamukharitadikcakravālāntarālam
            /<br />
            pratnaṃ vetaṇḍaratnaṃ satataparicalatkarṇatālapraroha- dvātaṅkūrājihīrṣādaravivṛtaphaṇāśṛṅgabhūṣābhujaṃgam
            //
             <span class="ref">MSS_9066</span></p>
         
         <p id="MSS_9067">
            kalyāṇado bhaved vīre dhruvakaścandraśekharaḥ /<br />
            dvidigvarṇapadaṃ yatra tripuṭe ca vidhīyate //<br />
            drutadvandvaṃ laghudvandvaṃ tāle tripuṭasaṃjñake //<br />
            kalyāṇapādapārāmaṃ śrutagaṅgāhimācalam /<br />
            jñānāmbhojaraviṃ devaṃ vande śrījñānanandanam //
             <span class="ref">MSS_9067</span></p>
         
         <p id="MSS_9068">
            kalyāṇabhāk sadā kārye sarvasaubhāgyavardhinī /<br />
            yā khalvetādṛśī bhāryā sā devī na tu mānuṣī //<br />
            kalyāṇamāvahatu naḥ kuhanāvarāho yasyāsthisīmni nikhilaṃ pratiromakūpam /<br />
            ābhāti sapraṇayamudvahato dharitrīṃ svedābhidhāna iva sāttvikahāvabhedaḥ //
             <span class="ref">MSS_9068</span></p>
         
         <p id="MSS_9069">
            kalyāṇāmāvahatu vaḥ śivayoḥ śarīram ekaṃ yadīyamasitacchavikaṇṭhamūlam /<br />
            vāmetare'pi kurute sitabhāsi bhāge prārabdhaśailatanayāpariṇāmaśaṅkām //
             <span class="ref">MSS_9069</span></p>
         
         <p id="MSS_9070">
            kalyāṇavāktvamiva kiṃ padamatra kāntaṃ sadbhūpates tvamiva kaḥ paritoṣakārī /<br />
            kaḥ sarvadā vṛṣagatis tvamivātimātraṃ bhūtyāśritaḥ kathaya pālitasarvabhūtaḥ //
             <span class="ref">MSS_9070</span></p>
         
         <p id="MSS_9071">
            kalyāṇastu yathāśakti karoti saphalaṃ vacaḥ /<br />
            śaṭhaḥ pakṣau calayati dvāvapyarthopalipsayā //
             <span class="ref">MSS_9071</span></p>
         
         <p id="MSS_9072">
            kalyāṇahitavān bhūpo gurūṇāṃ doṣaguptakaḥ /<br />
            samamatiḥ sukhe duḥkhe samare cāpalāyitaḥ //
             <span class="ref">MSS_9072</span></p>
         
         <p id="MSS_9073">
            kulaśīleṣu sampanno nītidharmeṣu paṇḍitaḥ /<br />
            tathaiva pūjyate rājā caturasraḥ prakīrtitaḥ //
             <span class="ref">MSS_9073</span></p>
         
         <p id="MSS_9074">
            kalyāṇāṅgarucānuraktamanasā tvaṃ yena saṃprārthyate yasyārthe sumukhi tvayā punarasutyāge'pi
            saṃnahyate /<br />
            so'yaṃ sundari pañcabāṇaviśikhavyālīḍhadorantara- svairotpīḍitapīvarastanataṭas tvaddorlatāpañjare
            //
             <span class="ref">MSS_9074</span></p>
         
         <p id="MSS_9075">
            kalyāṇānāṃ tvamasi mahasāṃ bhājanaṃ viśvasūrte dhuryāṃ lakṣmīmatha mayi bhṛśaṃ dhehi
            deva prasīda /<br />
            yad yat pāpaṃ pratijahi jagannātha namnasya tan me bhadraṃ bhadraṃ vitara bhagavan
            bhūyase maṅgalāya //
             <span class="ref">MSS_9075</span></p>
         
         <p id="MSS_9076">
            kalyāṇānāṃ nidhānaṃ kalimalamathanaṃ pāvanaṃ pāvanānāṃ pātheyaṃ yan mumukṣoḥ sapadi
            parapadaprāptaye prasthitasya /<br />
            viśrāmasthānamekaṃ kavivaravacasāṃ jīvanaṃ sajjanānāṃ bījaṃ dharmadrumasya prabhavatu
            bhavatāṃ bhūtaye rāmanāma //
             <span class="ref">MSS_9076</span></p>
         
         <p id="MSS_9077">
            kalyāṇāni dadātu vo gaṇapatiryasmin nu tuṣṭe sati kṣodīyasyapi karmaṇi prabhavituṃ
            brahmāpi jihmāyate /<br />
            jāte yaccaraṇapraṇāmasulabhe saubhāgyabhāgyodaye raṅkasyāṅkamanaṅkuśā niviśate devendralakṣmīrapi
            //<br />
            kalyāṇāyabhavantu khaṇḍaparaśoḥ koṭīravāṭīruhāṃ vallīnāṃ valayāni velladuragaśreṇīni
            śoṇatviṣām /<br />
            unmīlatkanakāravindakalikākiñjalkapuñjakṣarad- dhūlīdhūsarasiddhasindhulaharīsindūritendūni
            vaḥ //
             <span class="ref">MSS_9077</span></p>
         
         <p id="MSS_9078">
            kalyāṇi candanarasaiḥ pariṣicya gātraṃ dvitrāṇyahāni kathamapyativāhayethāḥ /<br />
            aṅke nidhāya bhavatīṃ parirabhya dorbhyāṃ neṣyāmi sūryakiraṇānapi śītalatvam //
             <span class="ref">MSS_9078</span></p>
         
         <p id="MSS_9079">
            kalyāṇi pāṇipatitāni vinā vicāram etāni moktumucitāni na mauktikāni /<br />
            guñjeti saṃjanayate yadiha bhramante hastāravindanayanotpalayoḥ prabhaiva //
             <span class="ref">MSS_9079</span></p>
         
         <p id="MSS_9080">
            kalyāṇī bata gātheyaṃ laukikī pratibhāti me /<br />
            eti jīvantamānando naraṃ varṣaśatādapi //
             <span class="ref">MSS_9080</span></p>
         
         <p id="MSS_9081">
            kalyāṇollāsasīmā kalayatu kuśalaṃ kālameghābhirāmā kācit sāketadhāmā bhavagahanagatiklāntihāripraṇāmā
            /<br />
            saundaryahrīṇakāmā dhṛtajanakasutāsādarāpāṅgadhāmā dikṣu prakhyātabhūmā diviṣadabhinutā
            devatā rāmanāmā //
             <span class="ref">MSS_9081</span></p>
         
         <p id="MSS_9082">
            kalyotthānaparā nityaṃ guruśuśrūṣaṇe ratā /<br />
            susaṃmṛṣṭagṛhā caiva gośakṛtkṛtalepanā //
             <span class="ref">MSS_9082</span></p>
         
         <p id="MSS_9083">
            kallolakṣiptapaṅkatripuraharaśiraḥsvaḥsravantīmṛṇālaṃ karpūrakṣodajālaṃ kusumaśaravadhūsīdhubhṛṅgāranālam
            /<br />
            etad dugdhābdhibandhorgaganakamalinīpatrapānīyabindor antas toṣaṃ na keṣāṃ kisalayati
            jaganmaṇḍanaṃ khaṇḍamindoḥ //<br />
            kallolacapalā lakṣmīḥ saṃgamāḥ svapnasannibhāḥ /<br />
            vātyāvyatikarotkṣiptatūlatulyaṃ ca yauvanam //
             <span class="ref">MSS_9083</span></p>
         
         <p id="MSS_9084">
            kallolavellitadṛṣatparuṣaprahārai ratnānyamūni makarālaya māvamaṃsthāḥ /<br />
            kiṃ kaustubhena vihito bhavato na nāma yācñāprasāritakaraḥ puruṣottamo'pi //
             <span class="ref">MSS_9084</span></p>
         
         <p id="MSS_9085">
            kallolasaṃcaladagādhajalairalolaiḥ kallolinīparivṛḍhaiḥ kimapeyatoyaiḥ /<br />
            jīyāt sa jarjaratanurgirinirjharo'yaṃ yadvipruṣāpi tṛṣitā vitṛṣībhavanti //
             <span class="ref">MSS_9085</span></p>
         
         <p id="MSS_9086">
            kallolaiḥ sthagayan mukhāni kakubhāmabhraṃlihairambhasā kṣāreṇāpi divāniśaṃ jalanidhe
            garjan na viśrāmyasi /<br />
            etatte yadi ghoranakranilayaṃ svādu vyadhāsyād vidhiḥ kiṃ kartāsi tadā na vedmi taralaiḥ
            svaireva duśceṣṭitaiḥ //
             <span class="ref">MSS_9086</span></p>
         
         <p id="MSS_9087">
            kallolairvikiratvasau girivarān velāvilāsotthitaiḥ śabdairvā badhirīkarotu kakubho
            dhattāṃ ca vistīrṇatām /<br />
            pānthānāṃ ravitāpataptavapuṣāṃ tṛṣṇātirekacchidaḥ kiṃ sāmyaṃ pratanoḥ karotu saraso'pyabdhiḥ
            kṛtāḍambaraḥ //
             <span class="ref">MSS_9087</span></p>
         
         <p id="MSS_9088">
            kavayaḥ kavayantu tailabhuktāḥ sarasā eva parantu dākṣiṇātyāḥ /<br />
            api locanacañcalā hariṇyo madirākṣyā na samāḥ kaṭākṣapātaiḥ //
             <span class="ref">MSS_9088</span></p>
         
         <p id="MSS_9089">
            kavayaḥ kālidāsādyāḥ kavayo vayamapyamī /<br />
            parvate paramāṇau ca vastutvamubhayorapi /
             <span class="ref">MSS_9089</span></p>
         
         <p id="MSS_9090">
            kavayaḥ kiṃ na paśyanti kiṃ na bhakṣanti vāyasāḥ /<br />
            pramadāḥ kiṃ na kurvanti kiṃ na jalpanti madyapāḥ //
             <span class="ref">MSS_9090</span></p>
         
         <p id="MSS_9091">
            kavayaḥ kiṃ na paśyanti kiṃ na bhakṣanti vāyasāḥ /<br />
            madyapāḥ kiṃ na jalpanti kiṃ na kurvanti yoṣitaḥ //
             <span class="ref">MSS_9091</span></p>
         
         <p id="MSS_9092">
            kavayaḥ parituṣyanti netare kavisūktibhiḥ /<br />
            nahyakūpāravat kūpā vardhante vidhukāntibhiḥ //
             <span class="ref">MSS_9092</span></p>
         
         <p id="MSS_9093">
            kavalayati na cetas tasya dāridryaduḥkhaṃ na ca piśunajanoktiḥ karṇakaṇḍūṃ karoti
            /<br />
            varakavikṛtagoṣṭhībandhagandhopabhoge ya iha madhu vamantīṃ kāvyacintāṃ karoti //
             <span class="ref">MSS_9093</span></p>
         
         <p id="MSS_9094">
            kavayati paṇḍitarāje kavayantyanye'pi vidvāṃsaḥ /<br />
            nṛtyati pinākapāṇau nṛtyantyanye'pi bhūtavetālāḥ //
             <span class="ref">MSS_9094</span></p>
         
         <p id="MSS_9095">
            kavayo vada kutra kīdṛśāḥ kaṭhinaṃ kiṃ viditaṃ samantataḥ /<br />
            adhunā tava vairiyoṣitāṃ hṛdi tāpaḥ prabalo vihāya kāḥ //<br />
            kavalayasi candradīdhitī- rnaviralamaśnāsi nūnamaṅgārān /<br />
            adhikataramuṣṇamanayoḥ kimiha cakorāvadhārayasi //
             <span class="ref">MSS_9095</span></p>
         
         <p id="MSS_9096">
            kavalitamiha nālaṃ kandalaṃ ceha dṛṣṭam iha hi kumudakośe pītamambhaḥ suśītam /<br />
            iti viraṭati rātrau paryaṭantī taṭānte sahacaraparimuktā cakravākī varākī //
             <span class="ref">MSS_9096</span></p>
         
         <p id="MSS_9097">
            kaviḥ karoti kāvyāni paṇḍito vetti tadrasam /<br />
            kāminīkucakāṭhinyaṃ patirjānāti no pitā //
             <span class="ref">MSS_9097</span></p>
         
         <p id="MSS_9098">
            kaviḥ karoti kāvyāni svādu jānāti paṇḍitaḥ /<br />
            sundaryā api lāvaṇyaṃ patirjānāti no pitā //
             <span class="ref">MSS_9098</span></p>
         
         <p id="MSS_9099">
            kaviḥ karoti padyāni lālayatyuttamo janaḥ /<br />
            taruḥ prasūte puṣpāṇi marud vahati saurabham //
             <span class="ref">MSS_9099</span></p>
         
         <p id="MSS_9100">
            kaviḥ pitā poṣayati pālako rasikaḥ patiḥ /<br />
            kavitāyuvaternūnaṃ sodarās tu vivekinaḥ //
             <span class="ref">MSS_9100</span></p>
         
         <p id="MSS_9101">
            kaviḥ sūyati kāvyāni hṛdā dadhati sajjanāḥ /<br />
            sūte muktāḥ payorāśir vahanti taruṇīstanāḥ //
             <span class="ref">MSS_9101</span></p>
         
         <p id="MSS_9102">
            kavitākalanena kiṃ nṛpāṇāṃ yadi kavayo na labhanti pūrṇakāmāḥ /<br />
            nayanena kimeṇalocanānāṃ yadi vakraṃ na vilokitā yuvānaḥ //
             <span class="ref">MSS_9102</span></p>
         
         <p id="MSS_9103">
            kavitākundavikāsana- kṛtine vijitajanatānidāghāya /<br />
            dalitoddāmāghāya praṇatiṃ kalayāmi māghāya //
             <span class="ref">MSS_9103</span></p>
         
         <p id="MSS_9104">
            kavitā vanitā kasya na modāya sacetasaḥ /<br />
            rasa eva sadā tasyā narīnartīva sarvataḥ //
             <span class="ref">MSS_9104</span></p>
         
         <p id="MSS_9105">
            kavitvaṃ na śṛṇotyeva kṛpaṇaḥ kīrtivarjitaḥ /<br />
            napuṃsakaḥ kiṃ kurute puraḥsthitamṛgīdṛśā //
             <span class="ref">MSS_9105</span></p>
         
         <p id="MSS_9106">
            kavitvagānapriyavādasatyā- nyasyā vidhātā vyadhitādhikaṇṭham /<br />
            rekhātrayanyāsamiṣādamīṣāṃ vāsāya so'yaṃ vibabhāja sīmāḥ //
             <span class="ref">MSS_9106</span></p>
         
         <p id="MSS_9107">
            kavitvaprodgumphaśravaṇakṛtajhampavyatikaraṃ ciraṃ yeṣāṃ svāntaṃ samajani nitāntaṃ
            rasavaśam /<br />
            amīṣāṃ pīyūṣāpacitasurayoṣādharapuṭo- llasanmādhurye vā samudayati kiṃ vā ratirapi
            //
             <span class="ref">MSS_9107</span></p>
         
         <p id="MSS_9108">
            kavitvamārogyamatīva medhā strīṇāṃ priyatvaṃ kanakasya lābhaḥ /<br />
            sarveṣu tathyaṃ svajaneṣu pūjā svargasthitānāṃ kila cihnametat //<br />
            kavitvaśaktirhi divo'vatīrṇā bhūmau sudhāsāra ivāryapuṇyāt /<br />
            punargrahītuṃ nijavastu devāḥ samāgatāstat kavayaḥ samutkāḥ //
             <span class="ref">MSS_9108</span></p>
         
         <p id="MSS_9109">
            kavitve vāditvaṃ kanakakusume saurabhaguṇo dhanitve dātṛtvaṃ viṣamataruphale svādurasatā
            /<br />
            kulīne saujanyaṃ mṛgamadarase rāgaracanā prabhutve vidvattvaṃ parabhṛtamukhe mānuṣavacaḥ
            //<br />
            kavibhāvakṛtaṃ cihnam anyatrāpi na duṣyati /<br />
            mukhamiṣṭārthasaṃsiddhaṃ kiṃ hi na syāt kṛtātmanām //
             <span class="ref">MSS_9109</span></p>
         
         <p id="MSS_9110">
            kavibhirnūpasevāsu citrālaṃkārahāriṇī /<br />
            vāṇī veśyeva lobhena paropakaraṇīkṛtā //
             <span class="ref">MSS_9110</span></p>
         
         <p id="MSS_9111">
            kavimatiriva bahulohā sughaṭitacakrā prabhātaveleva /<br />
            haramūrtiriva hasantī bhāti vidhūmānalopetā //
             <span class="ref">MSS_9111</span></p>
         
         <p id="MSS_9112">
            kaviranuharati cchāyāṃ padamekaṃ pādamekamardhaṃ vā /<br />
            sakalaprabandhahartre sāhasakartre namas tasmai //
             <span class="ref">MSS_9112</span></p>
         
         <p id="MSS_9113">
            kaviramaraḥ kaviracalaḥ kavirabhinandaśca kālidāsaśca /<br />
            anye kavayaḥ kapayaś cāpalamātraṃ padaṃ dadhati //
             <span class="ref">MSS_9113</span></p>
         
         <p id="MSS_9114">
            kaviravimahotkarṣān harṣan prapañcaya pañcaṣān skhalasi rasane kiṃ vā sarvān pravaktumanīśvare
            /<br />
            gaṇayati yadapyetān dhātā dināvalimālayā tadapi bhagavāneṣāmantaṃ kadāpi na vindati
            //
             <span class="ref">MSS_9114</span></p>
         
         <p id="MSS_9115">
            kavirahitāḥ kavilāpā jāyante kaṇṭhaśoṣaṇāyaiva /<br />
            saṃmukhagataḥ kaviścet bhavati kulapitāpi kavikulapitaiva //
             <span class="ref">MSS_9115</span></p>
         
         <p id="MSS_9116">
            kavireva kavervetti kāvyakarmaṇi kauśalam /<br />
            śeṣāhireva jānāti bhuvo bhārasya niścayam //<br />
            kavirbhāradvājo jagadavadhijāgrannijayaśā rasaśreṇīmarmavyavaharaṇahevākarasikaḥ /<br />
            yadīyānāṃ vācāṃ rasikahṛdayollāsanavidhā- vamandānandātmā pariṇayati sandarbhamahimā
            //
             <span class="ref">MSS_9116</span></p>
         
         <p id="MSS_9117">
            kavivākyāmṛtatīrtha- snānaiḥ pūtā bhṛśaṃ yaśodehāḥ /<br />
            yeṣāṃ ta eva bhūpā jīvanti mṛtā vṛthaivānye //
             <span class="ref">MSS_9117</span></p>
         
         <p id="MSS_9118">
            kavividyādurādharṣo yo rākṣasa ivāparaḥ /<br />
            dakṣiṇastho labdhavarṇo vikhyātaḥ kavirākṣasaḥ //
             <span class="ref">MSS_9118</span></p>
         
         <p id="MSS_9119">
            kaviṣu dadhatamutkarṣaṃ visphuradanavadyahṛdyavāgvarṣam /<br />
            iha khalu khalapradharṣaṃ śrīharṣaṃ naumi harṣasaṃgharṣam //
             <span class="ref">MSS_9119</span></p>
         
         <p id="MSS_9120">
            kavihṛdayeṣvanasūyā kastūrīkardameṣvamālinyam /<br />
            akṣāratā payodhā- vavanīpāleṣu pāṇḍityam //
             <span class="ref">MSS_9120</span></p>
         
         <p id="MSS_9121">
            kavīnāṃ ca budhānāṃ ca vadānyānāṃ ca yo guruḥ /<br />
            nānāśāstracaṇaprajñaḥ śivanāthaḥ sa namyate //
             <span class="ref">MSS_9121</span></p>
         
         <p id="MSS_9122">
            kavīnāṃ mahatāṃ sūktair gūḍhārthāntarasūcibhiḥ /<br />
            vidhyamānaśrutermābhūd durjanasya kathaṃ vyathā //
             <span class="ref">MSS_9122</span></p>
         
         <p id="MSS_9123">
            kavīnāṃ mānasaṃ naumi taranti pratibhāmbhasi /<br />
            yatra haṃsavayāṃsīva bhuvanāni caturdaśa //
             <span class="ref">MSS_9123</span></p>
         
         <p id="MSS_9124">
            kavīnāṃ saṃtāpo bhramaṇamabhito durgatiriti trayāṇāṃpañcatvaṃ racayasi na tac citramadhikam
            /<br />
            caturṇāṃ vedānāṃ vyaraci navatā vīra bhavatā dviṣatsenālīnābhayutamapi lakṣaṃ tvamakṛthāḥ
            //
             <span class="ref">MSS_9124</span></p>
         
         <p id="MSS_9125">
            kavīnāmagalad darpo nūnaṃ vāsavadattayā /<br />
            śaktyeva pāṇḍuputrāṇāṃ gatayā karṇagocaram //
             <span class="ref">MSS_9125</span></p>
         
         <p id="MSS_9126">
            kavīnduṃ naumi vālmīkiṃ yasya rāmāyaṇīṃ kathām /<br />
            candrikāmiva cinvanti cakorā iva sādhavaḥ //
             <span class="ref">MSS_9126</span></p>
         
         <p id="MSS_9127">
            kavīndrāṇāmāsan prathamataramevāṅgaṇabhuvaś caladbhṛṅgāsaṅgākulakarimadāmodamadhurāḥ
            /<br />
            amī paścāt teṣāmupari patitā rudranṛpateḥ kaṭākṣāḥ kṣīrodaprasaraduruvīcīsahacarāḥ
            //
             <span class="ref">MSS_9127</span></p>
         
         <p id="MSS_9128">
            kavīśvarāṇāṃ vacasāṃ vinodair nandanti vidyānidhayo na cānye /<br />
            candropalā eva karaiḥ sudhāṃśor dravanti nānyā dṛṣadaḥ kadācit //
             <span class="ref">MSS_9128</span></p>
         
         <p id="MSS_9129">
            kaverabhiprāyamaśabdagocaraṃ sphurantamārdreṣu padeṣu kevalam /<br />
            vadadbhiraṅgaiḥ kṛtaromavikriyair janasya tūṣṇīṃ bhavato'yamañjaliḥ //
             <span class="ref">MSS_9129</span></p>
         
         <p id="MSS_9130">
            kaśābhiriva haimībhir vidyudbhirabhitāḍitam /<br />
            antaḥstanitanirghoṣaṃ savedanamivāmbaram //
             <span class="ref">MSS_9130</span></p>
         
         <p id="MSS_9131">
            kaśca pratyakṣamutsṛjya saṃśayasthamalakṣaṇam /<br />
            āyatisthaṃ cared dharma kṣatrabandhuraniścitam //
             <span class="ref">MSS_9131</span></p>
         
         <p id="MSS_9132">
            kaścic chastrāpātamūḍho'pavoḍhur labdhvā bhūyaścetanāmāhavāya /<br />
            vyāvartiṣṭa krośataḥ sakhyuruccais tyaktaścātmā kā ca lokānuvṛttiḥ //
             <span class="ref">MSS_9132</span></p>
         
         <p id="MSS_9133">
            kaścit karābhyāmupagūḍhanālam ālolapatrābhihatadvirepham /<br />
            rajobhirantaḥpariveṣabandhi līlāravindaṃ bhramayāṃcakāra //
             <span class="ref">MSS_9133</span></p>
         
         <p id="MSS_9134">
            kaścit kaṣṭaṃ kirati karakājālameko'timātraṃ garjatyeva kṣipati viṣayaṃ vaidyutaṃ
            vahnimanyaḥ /<br />
            sūte vātaṃ javanamaparastena jānīhi tāvat kiṃ vyādatse vihaga vadanaṃ tatra tatrāmbuvāhe
            //
             <span class="ref">MSS_9134</span></p>
         
         <p id="MSS_9135">
            kaścit kasyacideva syāt suhṛd viśrambhabhājanam /<br />
            padmaṃ vikāsayatyarkaḥ saṃkocayati kairavam //
             <span class="ref">MSS_9135</span></p>
         
         <p id="MSS_9136">
            kaścit kāntāvirahaguruṇā svādhikārāt pramattaḥ śāpenāstaṃgamitamahimā varṣabhogyeṇa
            bhartuḥ /<br />
            yakṣaścakre janakatanayāsnānapuṇyodakeṣu snigdhacchāyātaruṣu vasatiṃ rāmagiryāśrameṣu
            //
             <span class="ref">MSS_9136</span></p>
         
         <p id="MSS_9137">
            kaścit krandati kālakarkaśakarākṛṣṭaṃ vinaṣṭaṃ haṭhād utkṛṣṭaṃ tanayaṃ vilokya purataḥ
            putreti hā hā kvacit /<br />
            kaścinnartakanartakīparivṛto nṛtyatyaho kutracic citraṃ saṃsṛtipaddhatiḥ prathayati
            prītiṃ ca kaṣṭaṃ ca naḥ //
             <span class="ref">MSS_9137</span></p>
         
         <p id="MSS_9138">
            kaścit tarati kāṣṭhena sugambhīrāṃ mahānadīm /<br />
            sa tārayati tat kāṣṭhaṃ sa ca kāṣṭhena tāryate //
             <span class="ref">MSS_9138</span></p>
         
         <p id="MSS_9139">
            kaścit tāvat tvayā dṛṣṭaḥ śruto vā śaṅkito'pi vā /<br />
            kṣitau vā yadi vā svarge yasya mṛtyur na vidyate //
             <span class="ref">MSS_9139</span></p>
         
         <p id="MSS_9140">
            kaścit paṇyastrīṇāṃ vibhavopacitānyapuruṣayojanayā /<br />
            vidadhāti smārādhana- madhanatvamupāgataḥ kāmī //
             <span class="ref">MSS_9140</span></p>
         
         <p id="MSS_9141">
            kaścit pānthas tṛṣārtaḥ pathi tapaṛtau gamyamāno'nyapānthaṃ papracchānandalīno vada
            pathika kuto jahnukanyāpravāhaḥ /<br />
            tenāsau śīghravācā pracalitamanasā vipravaryeṇa coce sūcyagre kūpaṣaṭkaṃ tadupari
            nagarī tatra gaṅgāpravāhaḥ //
             <span class="ref">MSS_9141</span></p>
         
         <p id="MSS_9142">
            kaścit pumān kṣipati māṃ prati rūkṣavākyaiḥ so'haṃ kṣamābharaṇametya mudaṃ prayāmi
            /<br />
            śokaṃ vrajāmi punarevamayaṃ tapasvī cāritrataḥ skhalitavāniti mannimittam //
             <span class="ref">MSS_9142</span></p>
         
         <p id="MSS_9143">
            kaścidāmravaṇaṃ chittvā palāśāṃśca nipiñcati /<br />
            puṣpaṃ dṛṣṭvā phale gṛdhnuḥ sa śocati phalāgame //
             <span class="ref">MSS_9143</span></p>
         
         <p id="MSS_9144">
            kaścidāśrayasaundaryād dhatte śobhāmasajjanaḥ /<br />
            pramadālocananyastaṃ malīmasamivāñjanam //
             <span class="ref">MSS_9144</span></p>
         
         <p id="MSS_9145">
            kaścid daivena saumitre yoddhumutsahate pumān /<br />
            yasya na grahaṇaṃ kiṃcit karmaṇo'nyatra dṛśyate //
             <span class="ref">MSS_9145</span></p>
         
         <p id="MSS_9146">
            kaścid daivena saumitrai yoddhumutsahate saha /<br />
            yasyeha vigrahopāyo na kathaṃcana vidyate //
             <span class="ref">MSS_9146</span></p>
         
         <p id="MSS_9147">
            kaścid dviṣatkhaḍgahṛtottamāṅgaḥ sadyo vimānaprabhutāmupetya /<br />
            vāmāṅgasaṃsaktasurāṅganaḥ svaṃ nṛtyatkabandhaṃ samare dadarśa //
             <span class="ref">MSS_9147</span></p>
         
         <p id="MSS_9148">
            kaścid yathābhāgamavasthite'pi svasaṃniveśād vyatilaṅghinīva /<br />
            vajrāṃśugarbāṅgulirandhramekaṃ vyāpārayāmāsa karaṃ kirīṭe //
             <span class="ref">MSS_9148</span></p>
         
         <p id="MSS_9149">
            kaścid vācaṃ racayitumalaṃ śrotumevāparas tām kalyāṇī te matirubhayato vismayaṃ nas
            tanoti /<br />
            na hyekasminnatiśayavatāṃ saṃnipāto guṇānām ekaḥ sūte kanakamupalas tatparīkṣākṣamo'nyaḥ
            //
             <span class="ref">MSS_9149</span></p>
         
         <p id="MSS_9150">
            kaścin navaṃ pallavamādadāti kaścit prasūnāni phalāni kaścit /<br />
            paraṃ karāle'sya nidāghakāle mūle na dātā salilasya kaścit //
             <span class="ref">MSS_9150</span></p>
         
         <p id="MSS_9151">
            kaścin mālāsamaṃ mitraṃ kaścin mitraṃ tulāsamam /<br />
            kaścin merusamaṃ mitraṃ kaścin mitraṃ mahīsamam //
             <span class="ref">MSS_9151</span></p>
         
         <p id="MSS_9152">
            kaścinmūrcchāmetya gāḍhaprahāraḥ siktaḥ śītaiḥ śīkarairvāraṇasya /<br />
            ucchaśvāsa prasthitā taṃ jighṛkṣur vyarthākūtā nākanārī mumūrccha //
             <span class="ref">MSS_9152</span></p>
         
         <p id="MSS_9153">
            kaś cumbati kulapuruṣo veśyādharapallavaṃ manojñamapi /<br />
            cārabhaṭacauraceṭaka- naṭaviṭaniṣṭhīvanaśarāvam //
             <span class="ref">MSS_9153</span></p>
         
         <p id="MSS_9154">
            kaśmīrān gantukāmasya mīraśāhākhyabhūpateḥ /<br />
            śāhābuddīnabhūmīndraḥ prāhiṇoditi lekhakam //
             <span class="ref">MSS_9154</span></p>
         
         <p id="MSS_9155">
            kimevamaviśaṅkitaḥ śiśukuraṅga lolakramaṃ parikramitumīhase virama naiva śūnyaṃ vanam
            /<br />
            sthito'tra gajayūthanāthamathanocchalacchoṇitac- chaṭāpaṭalabhāsurotkaṭasaṭābharaḥ
            kesarī //<br />
            kaṣāyakaluṣo jīvo rāgarañjitamānasaḥ /<br />
            caturgatibhavāmbhodhau bhinnanauriva sīdati //<br />
            kaṣāyapaśubhirduṣṭairdharmakāmārthanāśa kaiḥ /<br />
            śamamantrahatairyajñaṃ vidhehi vihitaṃ budhaiḥ //
             <span class="ref">MSS_9155</span></p>
         
         <p id="MSS_9156">
            kaṣāyamuktaṃ kathitaṃ caritraṃ kaṣāyavṛddhāvupaghātameti /<br />
            yadā kaṣāyaḥ śamameti puṃsas tadā caritraṃ punareti pūtam //<br />
            kaṣāyarāgavacanaṃ vītarāgo'dharastava /<br />
            vihāraḥ kaṇṭhadeśaśca dūti pravrajitāsi kim //<br />
            kaṣāyavijaye saukhyam indriyāṇāṃ ca nigrahe /<br />
            jāyate paramotkṛṣṭam ātmano bhavabhedi yat //<br />
            kaṣāyaviṣayārtānāṃ dehināṃ nāsti nirvūtiḥ /<br />
            teṣāṃ ca virame saukhyaṃ jāyate paramādbhutam //<br />
            kaṣāyaviṣayāhāratyāgo yatra vidhīyate /<br />
            upavāsaḥ sa vijñeyaḥ śeṣaṃ laṅghanakaṃ viduḥ //
             <span class="ref">MSS_9156</span></p>
         
         <p id="MSS_9157">
            kaṣāyasaṅgau sahate na vṛttaṃ samārdracakṣurna dinaṃ ca reṇum /<br />
            kaṣāyasaṅgau vidhunanti tena cāritravanto munayaḥ sadāpi //<br />
            kaṣāyān śatruvat paśyed viṣayān viṣavat tathā /<br />
            mohaṃ ca paramaṃ vyādhim evamūcurvicakṣaṇāḥ //<br />
            kaṣāyā viṣayā yogāḥ pramādāviratī tathā /<br />
            mithyātvamārtaraudre cety aśubhaṃ prati hetavaḥ //<br />
            kaṣāyāstannihantavyās tathā tatsahacāriṇaḥ /<br />
            nokaṣāyāḥ śivaddhārā galībhūtā mumukṣubhiḥ //
             <span class="ref">MSS_9157</span></p>
         
         <p id="MSS_9158">
            kaṣāyairupavāsaiśca kṛtāmullāghatāṃ nṛṇām /<br />
            nijauṣadhakṛtāṃ vaidyo nivedya harate dhanam //
             <span class="ref">MSS_9158</span></p>
         
         <p id="MSS_9159">
            kaṣṭaṃ karmeti durmedhāḥ kartavyād vinivartate /<br />
            na sāhasamanārabhya śreyaḥ samupalabhyate //
             <span class="ref">MSS_9159</span></p>
         
         <p id="MSS_9160">
            kaṣṭaṃ khalu mūrkhatvaṃ kaṣṭaṃ khalu yauvane ca dāridryam /<br />
            kaṣṭādapi kaṣṭataraṃ paragṛhavāsaḥ pravāsaśca //
             <span class="ref">MSS_9160</span></p>
         
         <p id="MSS_9161">
            kaṣṭaṃ ca khalu mūrkhatvaṃ kaṣṭaṃ ca khalu yauvanam /<br />
            kaṣṭāt kaṣṭataraṃ caiva paragehanivāsanam //
             <span class="ref">MSS_9161</span></p>
         
         <p id="MSS_9162">
            kaṣṭaṃ jīvati gaṇako gaṇikā kathakaśca sevako vaidyaḥ /<br />
            divase divase maraṇaṃ parajanamanarañjanī vṛttiḥ //
             <span class="ref">MSS_9162</span></p>
         
         <p id="MSS_9163">
            kaṣṭaṃ naiva paristhite samudiyāt kāryeṣu no jātucit saṃjāyeta na cāpi tadvyatikarād
            bāhyādakiṃcitkarāt /<br />
            kasmāccit khalu bhāvato'ntarabhavāt tvasmākamutpadyate prāṇasyaiva viśeṣato'ntaraśayād
            bhāvāt samujjṛmbhate //
             <span class="ref">MSS_9163</span></p>
         
         <p id="MSS_9164">
            kaṣṭaṃ vane nivasato'tra sadā narasya no kevalaṃ nijatanuprabhavaṃ bhavec ca /<br />
            daivaṃ ca pitryamakhilaṃ na vibhāti kṛtyaṃ tasmād gṛhe nivasatātmahitaṃ pracintyam
            //
             <span class="ref">MSS_9164</span></p>
         
         <p id="MSS_9165">
            kaṣṭaṃ sāhasakāriṇi tava nayanārdhena so'dhvani spṛṣṭaḥ /<br />
            upavītādapi vidito na dvijadehas tapasvī te //
             <span class="ref">MSS_9165</span></p>
         
         <p id="MSS_9166">
            kaṣṭaṃ hṛdi jvalati śokamayo mamāgnis te cakṣuṣī ca virahajvarajāgaruke /<br />
            etanmano bhramati viṣvagasūṃs tathāpi tvaṃ paśyatohara iva smara hartukāmaḥ //
             <span class="ref">MSS_9166</span></p>
         
         <p id="MSS_9167">
            kaṣṭā vṛttiḥ parādhīnā kaṣṭo vāso nirāśrayaḥ /<br />
            nirdhano vyavasāyaśca sarvakaṣṭā daridratā //
             <span class="ref">MSS_9167</span></p>
         
         <p id="MSS_9168">
            kaṣṭā vedhavyathā kaṣṭo nityaṃ ca vahanaklamaḥ /<br />
            śravaṇānāmalaṃkāraḥ kapolasya tu kuṇḍalam //
             <span class="ref">MSS_9168</span></p>
         
         <p id="MSS_9169">
            kaṣṭe nopārjitaṃ vittaṃ helayā kvāpi nirgatam /<br />
            kiṃ karomi kva gacchāmi nirbhāgyo'haṃ bhuvastale //
             <span class="ref">MSS_9169</span></p>
         
         <p id="MSS_9170">
            kaṣṭo janaḥ kuladhanairanurañjanīyas tanno yaduktamaśivaṃ na hi tat kṣamaṃ te /<br />
            naisargikī surabhiṇaḥ kusumasya siddhā mūrdhni sthitirna caraṇairavatāḍanāni //<br />
            kaṣṭopārjitamatra vittamkhilaṃ dyūte mayā yojitaṃ vidyā kaṣṭataraṃ guroradhigatā vyāpāritā
            kustutau /<br />
            pāramparyasamāgatā ca vinayo vāmekṣaṇāyāṃ kṛtaḥ satpātre kimahaṃ karomi vivaśaḥ kāle'dya
            nedīyasi //
             <span class="ref">MSS_9170</span></p>
         
         <p id="MSS_9171">
            kastasya jīvitārthaḥ sati vibhave kaśca tasya puruṣārthaḥ /<br />
            yo'rthinamabhimukhamāgatam anabhimukhaḥ san visarjayati //
             <span class="ref">MSS_9171</span></p>
         
         <p id="MSS_9172">
            kastāṃ nindati lumpati kaḥ smaraphalakasya barṇakaṃ mugdhaḥ /<br />
            ko bhavati ratnakaṇṭakam amṛte kasyārucirudeti //
             <span class="ref">MSS_9172</span></p>
         
         <p id="MSS_9173">
            kastāvad balikarṇabhārgavamahādānapramāṇastavaḥ kaścāsau kurupāṇḍapāṇḍurayaśaḥ prastāvanāvistaraḥ
            /<br />
            yāvad varṣati vīrasiṃhatanayo vṛṣṭīrimāḥ kāñcanīr dhārāḥ prāvṛṣi tāvadañjanarucirdhārā
            na dhārādharaḥ //
             <span class="ref">MSS_9173</span></p>
         
         <p id="MSS_9174">
            kastūrikāṃ tṛṇabhujāmaṭavīmṛgāṇāṃ nikṣipya nābhiṣu cakāra ca tān vadhārhān /<br />
            mūḍho vidhiḥ sakaladurjanalolajihvā- mūle sma nikṣipati cet sakalopakāraḥ //
             <span class="ref">MSS_9174</span></p>
         
         <p id="MSS_9175">
            kastūrikāṃ hariṇa muñca vanopakaṇṭhaṃ mā saurabheṇa kakubhaḥ surabhīkuruṣva /<br />
            āstāṃ yaśo nanu kirātaśarābhighātāt trātāpi hanta bhavitā bhavato durāpaḥ //
             <span class="ref">MSS_9175</span></p>
         
         <p id="MSS_9176">
            kastūrikācandanakuṅkumāni saubhāgyacihnāni vilāsinīnām /<br />
            prayāgamṛtsnātilakakriyaiva saubhāgyacihnaṃ vidhavālalāṭe //
             <span class="ref">MSS_9176</span></p>
         
         <p id="MSS_9177">
            kastūrikātilakamāli vidhāya sāyaṃ smerānanā sapadi śīlaya saudhamaulim /<br />
            prauḍhiṃ bhajantu kumudāni mudāmudārām ullāsayantu parito harito mukhāni //<br />
            kastūrikādikrayavikrayāṅgāṃ yadṛcchayā yadvipaṇiṃ gatānām /<br />
            saurabhyamaṅgeṣu samagralagnam na hīyate pañcaṣamapyahāni //
             <span class="ref">MSS_9177</span></p>
         
         <p id="MSS_9178">
            kastūrikāmṛgāṇām aṇḍād gandhaguṇamakhilamādāya /<br />
            yadi punarahaṃ vidhiḥ syāṃ khalajihvāyāṃ niveśayiṣyāmi //
             <span class="ref">MSS_9178</span></p>
         
         <p id="MSS_9179">
            kastūrī jāyate kasmāt ko hanti kariṇāṃ śatam /<br />
            kiṃ kuryāt kātaro yuddhe mṛgāt siṃhaḥ palāyanam //
             <span class="ref">MSS_9179</span></p>
         
         <p id="MSS_9180">
            kastūrīti, kimaṅga, sāṃparimaladravyaṃ kimapyāmaraṃ peyā kiṃ, na hi, kīdṛśī, mṛgadṛśāṃ
            śṛṅgāralīlāspadam /<br />
            dhāryā kutra, kucasthalīṣu, kucayoḥ sthaulyaṃ tato hīyate kliṣṭaḥ kliśyati pakvaṇaiśca
            bahuśaḥ kastūrikāvikrayī //
             <span class="ref">MSS_9180</span></p>
         
         <p id="MSS_9181">
            kastūrītilakaṃ tasyā janayati śobhāṃ bhruvorantaḥ /<br />
            kodaṇḍamadhyalagnaṃ phalamiva pañceṣubāṇasya //
             <span class="ref">MSS_9181</span></p>
         
         <p id="MSS_9182">
            kastūrītilakaṃ bāle bhāle mā kuru mā kuru /<br />
            adya sāmyaṃ bhajāmīti jṛmbhate śaśalāñchanaḥ //
             <span class="ref">MSS_9182</span></p>
         
         <p id="MSS_9183">
            kastūrītilakaṃ bāle bhāle mā kuru mā kuru /<br />
            kalaṅkaśaṅkayā rāhur grasiṣyati tavānanam //
             <span class="ref">MSS_9183</span></p>
         
         <p id="MSS_9184">
            kastūrītilakaṃ lalāṭaphalake vakṣaḥsthale kaustubhaṃ nāsāgre navamauktikaṃ karatale
            veṇuṃ kare kaṅkaṇam /<br />
            sarvāṅge haricandanaṃ ca kalayan kaṇṭhe ca muktāvaliṃ gopastrīpariveṣṭato vijayate
            gopālacūḍāmaṇiḥ //
             <span class="ref">MSS_9184</span></p>
         
         <p id="MSS_9185">
            kastūrītilakaṃ lalāṭaracitaṃ nāsāmaṇiṃ nistalaṃ vaktraṃ kuñcitakeśapāśamaniśaṃ dṛṣṭiṃ
            nisṛṣṭāṃ puraḥ /<br />
            puṃsāṃ mānasamatsyabandhanavidhau dhatse'tra vatse svayaṃ jambūvajjalabinduvajjalajavajjambālavajjālavat
            //
             <span class="ref">MSS_9185</span></p>
         
         <p id="MSS_9186">
            kastūrītilakanti bhālaphalake devyā mukhāmbhoruhe rolambanti tamālabālamukulottaṃsanti
            mauliṃ prati /<br />
            yāḥ karṇe vikacotpalanti kucayoraṅke ca kālāguru- sthāsanti prathayantu tās tava śivaṃ
            śrīkaṇṭhakaṇṭhatviṣaḥ //
             <span class="ref">MSS_9186</span></p>
         
         <p id="MSS_9187">
            kastūrīyanti bhāle tadanu nayanayoḥ kajjalīyanti karṇa- prānte nīlotpalīyantyurasi
            marakatālaṃkṛtīyanti devyāḥ /<br />
            romālīyanti nābherupari harimaṇīmekhalīyanti madhye kalyāṇaṃ kuryurete trijagati purajitkaṇṭhabhāsāṃ
            vilāsāḥ //
             <span class="ref">MSS_9187</span></p>
         
         <p id="MSS_9188">
            kastūrīvarapatrabhaṅganikaro bhraṣṭo na gaṇḍasthale no luptaṃ sakhi candanaṃ stanataṭe
            dhautaṃ na netrāñjanam /<br />
            rāgo na skhalitas tavādharapuṭe tāmbūlasaṃvardhitaḥ kiṃ ruṣṭāsi gajendramattagamane
            kiṃ vā śiśus te patiḥ //
             <span class="ref">MSS_9188</span></p>
         
         <p id="MSS_9189">
            kastūrī sitimānamāgatavatī śauklyaṃ gatāḥ kuntalā nīlaṃ colamabhūt sitaṃ dhavalimā
            jāto maṇīnāṃ gaṇe /<br />
            dhvāntaṃ śāntamabhūt samaṃ narapate tvatkīrticandrodaye trailokyeṅpyabhisārasāhasarasaḥ
            śāntaḥ kuraṅgīdṛśām //<br />
            kastūryā tatkapoladvayabhuvi makarīnirmitau prastutāyāṃ nirmitsūnāṃ svavakṣasyatiparicayanāt
            tvatpraśastīrupāṃśu /<br />
            vīra śrīsiṃhabhūpa tvadahitakubhujāṃ rājyalakṣmīsapatnī- mānavyājena lajjāṃ sapadi
            vidadhate svāvarodhe pragalbhāḥ //
             <span class="ref">MSS_9189</span></p>
         
         <p id="MSS_9190">
            kas te śaśāṅka mohaḥ sudhākaro'haṃ na ko'pi madbhinnaḥ /<br />
            kiṃ nanu paśyasi nijabhā- jayi vanitāyā mukhaṃ mūḍha //
             <span class="ref">MSS_9190</span></p>
         
         <p id="MSS_9191">
            kas te śauryamado yoddhuṃ tvayyekaṃ saptimāsthite /<br />
            saptasaptisamāruḍhā bhavanti paripanthinaḥ //
             <span class="ref">MSS_9191</span></p>
         
         <p id="MSS_9192">
            kas tvaṃ, kṛṣṇamavehi māṃ kimiha te, manmandirāśaṅkayā yuktaṃ tannavanītabhājanapuṭe
            nyastaḥ kimarthaṃ karaḥ /<br />
            kartuṃ tatra pipīlikāpanayanaṃ, suptāḥ kimudbodhitā bālā, vatsagatiṃ vivektumiti saṃjalpan
            hariḥ pātu vaḥ //
             <span class="ref">MSS_9192</span></p>
         
         <p id="MSS_9193">
            kas tvaṃ, ko'pi, kuto'si, ratnavasatestīrādahaṃ nīradher, labdhaṃ kiṃcana, garjitairbadhiratā
            dṛgvyāhatiḥ saikataiḥ /<br />
            mā khedaṃ kuru tādṛgaurvadahanajvālāvalīduḥsahaṃ kṣārodaṃ yadupāsya jīvasi sakhe ślāghyaṃ
            na tan manyase //
             <span class="ref">MSS_9193</span></p>
         
         <p id="MSS_9194">
            kas tvaṃ ko'haṃ kuta āyātaḥ kā me jananī ko me tātaḥ /<br />
            iti paribhāvaya sarvamasāraṃ sarvaṃ tyakvā svapnavicāram //
             <span class="ref">MSS_9194</span></p>
         
         <p id="MSS_9195">
            kas tvaṃ, tāsu yadṛcchayā, kitava yāstiṣṭhanti gopāṅganāḥ premāṇaṃ na vidanti yās,
            tava hare kiṃ tāsu te kaitavam /<br />
            eṣā hanta hatāśayā yadabhavaṃ tvayyekatānā paraṃ tenāsyāḥ praṇayo'dhunā khalu mama
            prāṇaiḥ samaṃ yāsyati //
             <span class="ref">MSS_9195</span></p>
         
         <p id="MSS_9196">
            kas tvaṃ, pītāṃbaro'haṃ, kimu vadasi mṛṣā cāṃbaraṃ kena pītaṃ mugdhe kaṃsasya śatruḥ,
            śiva śiva sālilaṃ sasyavairi kva dṛṣṭam/<br />
            mallāsyadhvaṃsano'haṃ kimiti nijamaho lāsyamadhvaṃsi ceti vyāhārairvallavīnāṃ niśi
            bhavatu mude'nuttaraḥ śrīpatirvaḥ //
             <span class="ref">MSS_9196</span></p>
         
         <p id="MSS_9197">
            kas tvaṃ brahma, nnapūrvaḥ, kva ca tava vasati, ryākhilā brahmasṛṣṭiḥ kas te nātho,
            hyanāthaḥ, kva ca tava janako, naiva tātaṃ smarāmi<br />
            kiṃ te'bhīṣṭaṃ dadāmi, tripadaparimitā bhūmi, ralpaṃ kimetat trailokyaṃ, bhāvagarbhaṃ
            balimidamavadad vāmano vaḥ sa pāyāt //
             <span class="ref">MSS_9197</span></p>
         
         <p id="MSS_9198">
            kas tvaṃ brahmann, apūrvas, tvadanucarajano, nāstyanātho'hamekaḥ, kiṃ dadyāmīpsitaṃ
            te, tripadaviharaṇasthānametat, kiyatte /<br />
            trailokyaṃ tad dvijātermama śamaniratasyeti sammūḍhabhāvā viṣṇorvācaḥ surārau kṛtakapaṭapadanyāsamugdhāḥ
            punantu //
             <span class="ref">MSS_9198</span></p>
         
         <p id="MSS_9199">
            kastvaṃ bhadra, khaleśvaro'ham, iha kiṃ ghore vane sthīyate, śārdūlādibhireva hiṃsrapaśubhiḥ
            bhojyo'hamityāśayā /<br />
            kasmāt kaṣṭamidaṃ tvayā vyavasitaṃ, maddehamāmsāśinaḥ pratyutpannanṛmāṃsabhakṣaṇadhiyaste
            ghnantu sarvānnarān //
             <span class="ref">MSS_9199</span></p>
         
         <p id="MSS_9200">
            kas tvaṃ bhoḥ, kathayāmi daivahatakaṃ māṃ viddhi śākhoṭakaṃ vairāgyādiva vakṣi, sādhu
            viditaṃ, kasmādidaṃ, kathyate /<br />
            vāmenātra vaṭastamadhvagajanaḥ sarvātmanā sevate na cchāyāpi paropakārakaraṇe mārgasthitasyāpi
            me //
             <span class="ref">MSS_9200</span></p>
         
         <p id="MSS_9201">
            kas tvaṃ bhoḥ, kavirasmi, tat kimu sakhe kṣīṇo'sya, nāhārato dhig deśaṃ guṇino'pi,
            durmatiriyaṃ deśaṃ na māmeva dhik /<br />
            pākārthī kṣudhito yadaiva vidadhe pākāya duddhiṃ tadā vindhye nendhanamambudhau na
            salilaṃ nānnaṃ dharitrītale //
             <span class="ref">MSS_9201</span></p>
         
         <p id="MSS_9202">
            kas tvaṃ bho niśi, keśavaḥ, śirasijaiḥ kiṃ nāma garvāyase bhadre śaurirahaṃ, guṇaiḥ
            rpitṛgataiḥ putrasya kiṃ syādiha /<br />
            cakrī candramukhi, prayacchasi na me kuṇḍīṃ ghaṭīṃ dehinīm itthaṃ gopavadhūhṛtottaratayā
            duḥstho hariḥ pātu vaḥ //
             <span class="ref">MSS_9202</span></p>
         
         <p id="MSS_9203">
            kas tvaṃ lohitalocanāsyacaraṇo, haṃsaḥ, kuto mānasāt kiṃ tatrāsti, suvarṇapaṅkajavanānyambhaḥ
            sudhāsannibham /<br />
            ratnānāṃ nicayāḥ pravālamaṇayo vaiḍūryarohāḥ kvacic, ambūkā api santi, neti ca bakairākarṇya
            hīhīkṛtam //
             <span class="ref">MSS_9203</span></p>
         
         <p id="MSS_9204">
            kas tvaṃ vānara, rāmarājabhavane lekhārthasaṃvāhako, yātaḥ kutra purāgataḥ sa hanumān
            nirdagdhalaṅkāpuraḥ /<br />
            vaddho rākṣasasūnuneti kapibhiḥ saṃtāḍitas tarjitaḥ sa vrīḍāttaparābhavo vanamṛgaḥ
            kutreti na jñāyate //<br />
            kas tvaṃ, śūlī, praviśa bhiṣajāṃ veśma, vaidyaṃ na jāne, sthāṇurbāle, na vadati taru-rnīlakaṇṭhaḥ
            pramugdhe /<br />
            kekāmekāṃ vada tvaṃ, paśupatirabale, naiva dṛṣṭe viṣāṇe ityevaṃ śailakanyāprativacanajaḍaḥ
            pātu vaḥ pārvatīśaḥ //
             <span class="ref">MSS_9204</span></p>
         
         <p id="MSS_9205">
            kas tvaṃ śūlī, mṛgaya bhiṣajaṃ nīlakaṇṭhaḥ priye'haṃ kekāmekāṃ vada, paśupati,-rnaivadṛśye
            viṣāṇe /<br />
            mugdheṃ sthāṇuḥ, sa carati kathaṃ, jīviteśaḥ śivāyā gacchāṭavyāmiti hatavacāḥ pātu
            vaścandracūḍaḥ //
             <span class="ref">MSS_9205</span></p>
         
         <p id="MSS_9206">
            kasmāt kasmin samutpanne sarāgaṃ bhuvanatrayam /<br />
            atrādau kathitaṃ śloke yo jānāti sa paṇḍitaḥ //
             <span class="ref">MSS_9206</span></p>
         
         <p id="MSS_9207">
            kasmāt ko'haṃ kimapi ca bhavān ko'yamatra prapañcaḥ svaṃ svaṃ vedyaṃ gaganasadṛśaṃ
            pūrṇatattvaprakāśam /<br />
            ānandākhyaṃ samarasaghane bāhyamantarvihīne nistraiguṇye pathi vicarataḥ ko vidhiḥ
            ko niṣedhaḥ //
             <span class="ref">MSS_9207</span></p>
         
         <p id="MSS_9208">
            kasmāt tanvi tanūni samprati samānyaṅgāni jātāni te kasmāt kokanadaprabhaṃ mukhamidaṃ
            jātaṃ hi candropamam /<br />
            evaṃ pṛcchati vallabhe'mbujamukhi proṣyasvabhāvāditi vyāvṛtyātha tayā sagadgadaravaṃ
            muktaśca bāṣpotkaraḥ //
             <span class="ref">MSS_9208</span></p>
         
         <p id="MSS_9209">
            kasmāt tvaṃ kva nu dṛśyate sukhamukhaṃ kvāste'ndhakāraḥ paraṃ kva strīṣu smaradhūmaketuruditeo
            dṛṣṭā yuvānaḥ kva te /<br />
            gantā kva kva ca pañcamaḥ kva ṇasakṛt kvātsaṃkuro nidgataḥ kvānandaikarasodayaḥ kva
            nu satī kaivādhvagas tatkathā //
             <span class="ref">MSS_9209</span></p>
         
         <p id="MSS_9210">
            kasmāt tvaṃ, tātagehād, aparamabhinavā brūhi kā tatra vārtā, devyā devo jitaḥ, kiṃ
            vṛṣaḍamarucitābhasmabhogīndracandrān /<br />
            ityevaṃ barhināthe kathayati sahasā bhartūbhikṣāvibhūṣā- vaiguṇyodvegajanmā jagadavatu
            ciraṃ hāravo bhṛṅgarīṭeḥ //
             <span class="ref">MSS_9210</span></p>
         
         <p id="MSS_9211">
            kasmāt tvaṃ durbalāsīti sakhyas tāṃ paripṛcchati /<br />
            tvayi saṃnihite tāsu dadyāt kathaya sottaram //
             <span class="ref">MSS_9211</span></p>
         
         <p id="MSS_9212">
            kasmāt tvaṃ, bhavadālayād, vada sakhe kṣemaṃ, tavānugrahād, dṛṣṭā me subhagā, na te'sti
            subhagā dṛṣṭā bhavadgehinī /<br />
            svarbhānuṃ viṣamekṣaṇaṃ viṣadharaṃ kākaṃ varākī gṛhe candrānaṅgasamīrakokilabhayād
            vyagrā likhantī muhuḥ //
             <span class="ref">MSS_9212</span></p>
         
         <p id="MSS_9213">
            kasmāt tvaṃ hi vikhidyase katipayaireva priye vāsarair āyātā vayamehi dhehi purataḥ
            prāsthānikaṃ maṅgalam /<br />
            evaṃ vādini vallabhe dayitayā niḥśvasya pāṇau kṛtī maṅgalyaḥ kalaśo vilocanapayodhārābhirāpūritaḥ
            //
             <span class="ref">MSS_9213</span></p>
         
         <p id="MSS_9214">
            kasmāt pārvati niṣṭhurāsi, sahajaḥ śailodbhavānāmayaṃ niḥsnehāsi kathaṃ, na bhasmapuruṣaḥ
            snehaṃ vibharti kvacit /<br />
            kopas te mayi niṣphalaḥ priyatame, sthāṇau phalaṃ kiṃ bhaved itthaṃ nirvacanīkṛto
            girijayā śaṃbhuściraṃ pātu vaḥ //
             <span class="ref">MSS_9214</span></p>
         
         <p id="MSS_9215">
            kasmāt saṃlkiśyate vidvān vyarthayārthehayāsakṛt /<br />
            kasyacin māyayā nūnaṃ loko'yaṃ suvimohitaḥ //
             <span class="ref">MSS_9215</span></p>
         
         <p id="MSS_9216">
            kasmāt satyavatīsutena muninā noktaṃ bhaviṣyatkathā- madhye rūpamanādimadhyanidhanasyehaṃ
            harermānuṣam /<br />
            itthaṃ vyutthitaviśvakaṇṭakacamūnirmūlanavyāpṛtaṃ saṃgrāmāmbarasūryamambaracarāstvāṃ
            vīkṣya saṃśerate //
             <span class="ref">MSS_9216</span></p>
         
         <p id="MSS_9217">
            kasmādadya na bhūṣitaṃ vapuridaṃ sadbhūṣaṇaiḥ kāñcanaiḥ kasmādacchatarāṇi nādya vasanānyaṅgīkṛtāni
            tvayā /<br />
            uktā seti mayā manojña vijane bālā viśālākṣa mā kṣipraṃ rodanamekameva vidadhe pratyuttaraṃ
            no dadau //
             <span class="ref">MSS_9217</span></p>
         
         <p id="MSS_9218">
            kasmādidaṃ nayanamastamitāñjanaśri viśrāntapatraracanau ca kutaḥ kapolau /<br />
            śṛṅgāravāriruhakānanarājahaṃsi kasmāt kṛśāsi virasāsi malīmasāsi //
             <span class="ref">MSS_9218</span></p>
         
         <p id="MSS_9219">
            kasmādindurasau dhinoti jagatīṃ pīyūṣagarbhaiḥ karaiḥ kasmād vā jaladhārayaiva dharaṇiṃ
            dhārādharaḥ siñcati /<br />
            bhrāmaṃ bhrāmamayaṃ ca nandayati vā kasmāt trilokīṃ raviḥ sādhūnāṃ hi paropakārakaraṇe
            nopādhyapekṣaṃ manaḥ //
             <span class="ref">MSS_9219</span></p>
         
         <p id="MSS_9220">
            kasmād dūti śvasiṣi nibhṛtaṃ, satvarāvartanena bhraṣṭo rāgaḥ kimadharadale, prārthanābhistvadartham
            /<br />
            srastā ceyaṃ kimalakatatis, tatpadāluṇṭhanena vāsas tasya tvayi vada kathaṃ, pratyayārthaṃ
            tavaiva //
             <span class="ref">MSS_9220</span></p>
         
         <p id="MSS_9221">
            kasmād bhagnāḥ sumukhi valayā, mārgapātānniśāyāṃ kiṃ te vaktraṃ vigataracanaṃ, kṣālitaṃ
            dhūlipūrṇam /<br />
            oṣṭhe rāgaḥ kimapi galita, stvadvyathocchvāsavātais tadvāsaḥ kiṃ, hṛtamiti mayā vastralobhāt
            kileti //
             <span class="ref">MSS_9221</span></p>
         
         <p id="MSS_9222">
            kasmād bhayamiha maraṇād andhādapi ko viśiṣyate rāgī /<br />
            kaḥ śūro yo lalanā- locanabāṇairna vivyathitaḥ //
             <span class="ref">MSS_9222</span></p>
         
         <p id="MSS_9223">
            kasmiñchete murāriḥ kva na khalu vasatirvāyasī ko niṣedhaḥ strīṇāṃ rāgas tu kasmin
            kva nu khalu sitimā śairisaṃbodhanaṃ kim /<br />
            saṃbuddhiḥ kā'himāṃśorvidhiharavayasāṃ cāpi saṃbuddhayaḥ kā brūte lubdhaḥ kathaṃ vā
            kurukulahananaṃ kena tat keśavena //
             <span class="ref">MSS_9223</span></p>
         
         <p id="MSS_9224">
            kasmān mlāyasi mālatīva mṛditetyālījane pṛcchati vyaktaṃ noditamārtayāpi virahe śālīnayā
            bālayā /<br />
            akṣṇorbāṣpacayaṃ nigṛhya kathamapyālokitaḥ kevalaṃ kiṃcitkuḍmalakoṭibhinnaśikharaścūtadrumaḥ
            prāṅgaṇe //
             <span class="ref">MSS_9224</span></p>
         
         <p id="MSS_9225">
            kasmin karmaṇi sāmarthyam asya nottapatetarām /<br />
            ayaṃ sādhucaras tasmād añjalirbadhyatāmiha //
             <span class="ref">MSS_9225</span></p>
         
         <p id="MSS_9226">
            kasminnapi mate satye hatāḥ sarvamatatyajaḥ /<br />
            taddṛṣṭyā vyarthatāmātram anarthastu na dharmajaḥ //
             <span class="ref">MSS_9226</span></p>
         
         <p id="MSS_9227">
            kasmin vasanti vada mīnagaṇā vikalpaṃ kiṃ vāpadaṃ vadati kiṃ kurute vivasvān /<br />
            vidyullatāvalayavān pathikāṅganānām udvejako bhavati kaḥ khalu vārivāhaḥ //
             <span class="ref">MSS_9227</span></p>
         
         <p id="MSS_9228">
            kasmin svapiti kaṃsāriḥ kāvṛttiradhamā nṛṇām /<br />
            kiṃ brūte pitaraṃ bālaḥ kiṃ dṛṣṭvā ramate manaḥ //
             <span class="ref">MSS_9228</span></p>
         
         <p id="MSS_9229">
            kasmai kiṃ kathanīyaṃ kasya manaḥpratyayo bhavati /<br />
            ramayati gopavadhūṭī kuñjakuṭīre paraṃ brahma //
             <span class="ref">MSS_9229</span></p>
         
         <p id="MSS_9230">
            kasmaicit kapaṭāya kaiṭabharipūraḥpīṭhadīrghālayāṃ devi tvāmabhivādya kupyasi na cet
            tat kiṃcidācakṣmahe /<br />
            yat te mandiramambujanma kimidaṃ vidyāgṛhaṃ yac ca te nīcānnīcataropasarpaṇamapāmetat
            kimācāryakam //<br />
            kasmaicit pratipādya vikramajitāṃ viprāya viśvaṃbharām abdhau vaibhavalabdhavāsarasikaḥ
            kṣemāya rāmo'stu vaḥ /<br />
            ślāghante raṇasīmni yasya caritaṃ kālāgnikūlaṃkaṣa- jvālodgārikuṭhārakukṣinihitakṣmāpālacakrā
            n janān //
             <span class="ref">MSS_9230</span></p>
         
         <p id="MSS_9231">
            kasmaicid dvijabandhave kiyadapi kṣīraṃ purā nāthate datto yena dayārasaikavapuṣā
            dugdhoda evārṇavaḥ /<br />
            śrīśrīvallabhakalpapādapasudhācintāmaṇīb hiḥ samaṃ sa svāmī mama daivataṃ taditaro
            nāmnāpi nāmnāyate //
             <span class="ref">MSS_9231</span></p>
         
         <p id="MSS_9232">
            kasmai namaḥ surairapi sutarāṃ kriyate dayāpradhānāya /<br />
            kasmādudvijitavyaṃ saṃsārāraṇyataḥ sudhiyā //
             <span class="ref">MSS_9232</span></p>
         
         <p id="MSS_9233">
            kasmai yacchati sajjano bahudhanaṃ sṛṣṭaṃ kṣagat kena vā śambhorbhāni ca ko gale yuvatibhirveṇyāṃ
            ca kā dhāryate /<br />
            gaurīśaḥ kamatāḍayaccaraṇataḥ kā rakṣitā rākṣasair ārohādavarohataḥ kalayatāmekaṃ
            dvayoruttaram //
             <span class="ref">MSS_9233</span></p>
         
         <p id="MSS_9234">
            kasmai hanta phalāya sajjana guṇagrāmārjane sajjasi svātmopaskaraṇāya cen mama vacaḥ
            pathyaṃ samākarṇaya /<br />
            ye bhāvā hṛdayaṃ haranti nitarāṃ śobhābharaiḥ saṃbhṛtās tairevāsya kaleḥ kalevarapuṣo
            dainaṃdinaṃ vartanam //
             <span class="ref">MSS_9234</span></p>
         
         <p id="MSS_9235">
            kasya karānna skhalitā nīranidhikledapicchilā lakṣmīḥ /<br />
            bhṛgucaraṇadhūliparuṣe hṛdi paribaddhā hareḥ sthireyamabhūt //
             <span class="ref">MSS_9235</span></p>
         
         <p id="MSS_9236">
            kasyacij jāyate jantoḥ pādāghātas tavādhvani /<br />
            padabhaṅgavyathā śambho jṛmbhate jambhavairiṇaḥ //
             <span class="ref">MSS_9236</span></p>
         
         <p id="MSS_9237">
            kasyacit kimapi no haraṇīyaṃ marmavākyamapi noccaraṇīyam /<br />
            śrīpateḥ padayugaṃ smaraṇīyaṃ līlayā bhavajalaṃ taraṇīyam //
             <span class="ref">MSS_9237</span></p>
         
         <p id="MSS_9238">
            kasyacit samadanaṃ madanīya- preyasīvadanapānaparasya /<br />
            svāditaḥ sakṛdivāsava eva pratyuta kṣaṇavidaṃśapade'bhūt //
             <span class="ref">MSS_9238</span></p>
         
         <p id="MSS_9239">
            kasyacinna hi durbuddheś chandato jāyate matiḥ /<br />
            yādṛśaṃ kurute karma tādṛśaṃ phalamaśnute //
             <span class="ref">MSS_9239</span></p>
         
         <p id="MSS_9240">
            kasya tṛṣaṃ na kṣapayasi pibati na kastava payaḥ praviśyāntaḥ /<br />
            yadi sanmārgasarovara nakrī na kroḍamadhivasati //
             <span class="ref">MSS_9240</span></p>
         
         <p id="MSS_9241">
            kasya doṣaḥ kule nāsti vyādhinā ko na pīḍitaḥ /<br />
            vyasanaṃ kena na prāptaṃ kasya saukhyaṃ nirantaram //
             <span class="ref">MSS_9241</span></p>
         
         <p id="MSS_9242">
            kasya na dayitaṃ vittaṃ cittaṃ hriyate na kasya vittena /<br />
            kiṃ tu yaśodhanalubdhā vāñchanti na duṣkṛtairarthān //
             <span class="ref">MSS_9242</span></p>
         
         <p id="MSS_9243">
            kasya na pratihataṃ bata cakṣur dhvāntasantatibhiraḍḍamarābhiḥ /<br />
            kevalaṃ manasijapratihatānāṃ nāvadhūtamabhisāravadhūnām //
             <span class="ref">MSS_9243</span></p>
         
         <p id="MSS_9244">
            kasya na vāhanayogyā mugdhadhiyas tucchasādhane lagnāḥ /<br />
            prītatayā praśamarucaś capalāsu strīṣu ye'dāntāḥ //
             <span class="ref">MSS_9244</span></p>
         
         <p id="MSS_9245">
            kasya no kurute mugdhe pipāsākulitaṃ manaḥ /<br />
            ayaṃ te vidrumacchāyo marumārga ivādharaḥ //
             <span class="ref">MSS_9245</span></p>
         
         <p id="MSS_9246">
            kasya marau duradhigamaḥ kamale kaḥ kathaya viracitāvāsaḥ /<br />
            kaistuṣyati cāmuṇḍā ripavaste vada kuto bhraṣṭāḥ //
             <span class="ref">MSS_9246</span></p>
         
         <p id="MSS_9247">
            kasya mātā kasya pitā kasya bandhurmahāmune /<br />
            vibhramaś ca smṛtibhraṃśāt tena muhyanti jantavaḥ //
             <span class="ref">MSS_9247</span></p>
         
         <p id="MSS_9248">
            kasya mātā pitā kasya kasya bhāryā suto'pi vā /<br />
            jātau jātau hi jīvānāṃ bhaviṣyantyapare'pare //<br />
            kasya vaktavyatā nāsti sopāyaṃ ko na jīvati /<br />
            vyasanaṃ kena na prāptaṃ kasya saukhyaṃ nirantaram //
             <span class="ref">MSS_9248</span></p>
         
         <p id="MSS_9249">
            kasya vaśe prāṇigaṇaḥ satyapriyabhāṣiṇo vinītasya /<br />
            kva sthātavyaṃ nyāyye pathi dṛṣṭādṛṣṭalābhāya //<br />
            kasya syānna skhalitaṃ pūrṇāḥ sarve manorathāḥ kasya /<br />
            kasyeha sukhaṃ nityaṃ daivena na khaṇḍitaḥ ko vā //
             <span class="ref">MSS_9249</span></p>
         
         <p id="MSS_9250">
            kasya svargaśriyo vaśyāḥ kasya caindraṃ padaṃ bhuvi /<br />
            kaṃ devā bahu manyante saṅgrāme maraṇādṛte //
             <span class="ref">MSS_9250</span></p>
         
         <p id="MSS_9251">
            saṅgrāme maraṇaṃ puṇyaṃ gayāyāṃ maraṇe tathā /<br />
            gaṅgāyāṃ maraṇe mokṣaḥ saṅgrāme maraṇaṃ sukham //
             <span class="ref">MSS_9251</span></p>
         
         <p id="MSS_9252">
            yadi vastuṃ manaḥ puṃsāṃ svargastrībhiḥ samaṃ cirāt /<br />
            aparāṃ sukhitāṃ kṛtvā saṅgrāme mriyatāṃ tadā //
             <span class="ref">MSS_9252</span></p>
         
         <p id="MSS_9253">
            kasyāṃcid vāci kaiścinnanu yadi vihitaṃ dūṣaṇaṃ durdurūḍhaiś chinnaṃ kiṃ nastadā syāt
            prathitaguṇavatāṃ kāvyakoṭīśvarāṇām /<br />
            vāhāśced gandhavāhādhikavihitajavāḥ pañcaṣāścāndhakhaṃjāḥ kā hāniḥ śeraśāhakṣitipakulamaṇeraśvakoṭīśvarasya
            //
             <span class="ref">MSS_9253</span></p>
         
         <p id="MSS_9254">
            kasyākhyāya vyatikaramimaṃ muktaduḥkho bhaveyaṃ ko jānīte nibhṛtamubhayorāvayoḥ snehasāram
            /<br />
            jānātyekaṃ śaśadharamukhi prematattvaṃ mano me tvāmevaitacciramanugataṃ tat priye
            kiṃ karomi //
             <span class="ref">MSS_9254</span></p>
         
         <p id="MSS_9255">
            ... ... ... ...<br />
            kasyātyantaṃ sukhamupanataṃ duḥkhamekāntato vā /<br />
            nīcair gacchatyupari ca daśā cakranemikrameṇa //
             <span class="ref">MSS_9255</span></p>
         
         <p id="MSS_9256">
            kasyādeśāt kṣapayati tamaḥ saptasaptiḥ prajānāṃ chāyāhetoḥ pathi viṭapināmañjaliḥ
            kena baddhaḥ /<br />
            abhyarthyante navajalamucaḥ kena vā vṛṣṭihetor jātyaivaite parahitavidhī sādhavo baddhakāṅkṣāḥ
            //
             <span class="ref">MSS_9256</span></p>
         
         <p id="MSS_9257">
            kasyā nāma kimatra nāsti viditaṃ yad vīkṣyamāṇo'pyayaṃ loko mūka ivāsti māṃ prati
            punaḥ sarvo janas tapyate /<br />
            śakyaṃ darśayituṃ na pūgaphalavat kṛtvā dvidhedaṃ vapur yat satyaṃ sakhi vīkṣitaḥ
            khalu mayā nūnaṃ caturthyāḥ śaśī //
             <span class="ref">MSS_9257</span></p>
         
         <p id="MSS_9258">
            kasyānityeṣvanityasya sneho bhavitumarhati /<br />
            yena janmasahasrāṇi draṣṭavyo na punaḥ priyaḥ //
             <span class="ref">MSS_9258</span></p>
         
         <p id="MSS_9259">
            kasyānimeṣavitate nayane divauko- lokādṛte jagati te api vai gṛhītvā /<br />
            piṇḍe prasāritamukhena time kimetad dṛṣṭaṃ na bāliśa viśadbaḍiśaṃ tvayāntaḥ //
             <span class="ref">MSS_9259</span></p>
         
         <p id="MSS_9260">
            kasyāpi ko'pi kurute na sukhaṃ duḥkhaṃ na daivamapahāya /<br />
            vidadhāti vṛthā garvaṃ khalo'hamahitasya hanteti //
             <span class="ref">MSS_9260</span></p>
         
         <p id="MSS_9261">
            kasyāpi ko'pyatiśayo'sti sa tena loke khyātiṃ prayāti na hi sarvavidas tu sarve /<br />
            kiṃ ketakī phalati kiṃ panasaḥ supuṣpaḥ kiṃ nāgavallyapi ca puṣpaphalairupetā //<br />
            kasyāpi cāgrato naiva prakāśyaḥ svaguṇaḥ svayam /<br />
            atucchatvena tuccho'pi vācyaḥ paraguṇaḥ punaḥ //
             <span class="ref">MSS_9261</span></p>
         
         <p id="MSS_9262">
            kasyāmodaṃ kamalaṃ vadanamidaṃ te priye na saṃtanuyāt /<br />
            avalambya mitramekaṃ vikasati na yadanyathā jātu //
             <span class="ref">MSS_9262</span></p>
         
         <p id="MSS_9263">
            kasyāścit subhaga iti śrutaściraṃ yas taṃ dṛṣṭvādhigataraternimīlitākṣyāḥ /<br />
            nispandaṃ vapuravalokya sauvidallāḥ santepurvidhuradhiyo niśāntavadhvāḥ //
             <span class="ref">MSS_9263</span></p>
         
         <p id="MSS_9264">
            kasyāścin mukhamanu dhautapatralekhaṃ vyātene salilabharāvalambinībhiḥ /<br />
            kiñjalkavyatikarapiñjarāntarābhiś citraśrīralamalakāgravallarībhiḥ //
             <span class="ref">MSS_9264</span></p>
         
         <p id="MSS_9265">
            kasyāsti nāśo manaso vitatyā kva sarvathā nāsti bhayaṃ vimuktau /<br />
            śalyaṃ paraṃ kiṃ nijamūrkhataiva ke ke hyupāsyā guravaśca santaḥ //
             <span class="ref">MSS_9265</span></p>
         
         <p id="MSS_9266">
            kasyedaṃ bhavanaṃ, mamaiva, bhavatī kā subhru, lāṭāṅganā kerya, mugdhatarā sakhī mama,
            patirgehe'sti kiṃ, tena vā /<br />
            itthaṃ pānthavaco dināntasamaye gūḍhārthamākarṇya vai mandāndolitakuṇḍalastabakayā
            tanvyāvadhūtaṃ śiraḥ //
             <span class="ref">MSS_9266</span></p>
         
         <p id="MSS_9267">
            kasyemau pitarau manobhavavatā tāpena saṃyaujitāv anyonyaṃ tanayādikaṃ janayato bhūmyādibhūtātmabhiḥ
            /<br />
            itthaṃ duḥsthamatirmanobhavaratiryo manyate nāstikaḥ śāntis tasya kathaṃ bhaved dhanavato
            duṣkarmaṃdharmāśrayāt //
             <span class="ref">MSS_9267</span></p>
         
         <p id="MSS_9268">
            kasyeyaṃ taruṇi prapā, pathika naḥ, kiṃ pīyate'syāṃ, payo dhenūnāmatha māhiṣaṃ badhira
            re vāraḥ, kathaṃ maṅgalaḥ /<br />
            somo vātha śanaiścaro, 'mṛtamidaṃ, tatte'dhare dṛśyate śrīmatpāntha vilāsasundara
            sakhe yad rocate tat piba //
             <span class="ref">MSS_9268</span></p>
         
         <p id="MSS_9269">
            kasyodapatsyata rucirvirasāvasāne stokasthitāvanucitaprabhave bhave'smin /<br />
            nārāyaṇasmṛtikathāmṛtapānagoṣṭhī cetovinodanamiyaṃ yadi nāma na syāt //
             <span class="ref">MSS_9269</span></p>
         
         <p id="MSS_9270">
            kasyopayogamātreṇa dhanena ramate bhanaḥ /<br />
            padapramāṇamādhāram ārūḍhaḥ ko na kampate //
             <span class="ref">MSS_9270</span></p>
         
         <p id="MSS_9271">
            kasrāghātaiḥ surabhirabhitaḥ satvaraṃ tāḍanīyo gāḍhāmreḍaṃ malayamarutaḥ śṛṅkhalādāma
            datta /<br />
            kārāgāre kṣipata tarasā pañcamaṃ rāgarājaṃ candraṃ cūrṇīkuruta ca śilāpaṭṭake piṣṭapeṣam
            //
             <span class="ref">MSS_9271</span></p>
         
         <p id="MSS_9272">
            kahlārasparśagarbhaiḥ śiśiraparigamāt kāntimadbhiḥ karāgraiś candreṇāliṅgitāyāstimiranivasane
            sraṃsamāne rajanyāḥ /<br />
            anyonyālokinībhiḥ paricayajanitapremaniṣyandinībhir dūrārūḍhe pramode hasitamiva parispaṣṭamāśāvadhūbhiḥ
            //
             <span class="ref">MSS_9272</span></p>
         
         <p id="MSS_9273">
            kāṃcid dinārdhasamaye raviraśmitaptāṃ nīlāṃśukāñcalanilīnamukhendumbimbām /<br />
            tāṃ tādṛśīṃ samanuvīkṣya kavirjagāda rāhurdivā grasati parva vinā kilendum //
             <span class="ref">MSS_9273</span></p>
         
         <p id="MSS_9274">
            kāṃ tapasvī gato'vasthām iti smerāviva stanau /<br />
            vande gaurīghanāśleṣabhavabhūtisitānanau //
             <span class="ref">MSS_9274</span></p>
         
         <p id="MSS_9275">
            kāṃściccāṭuvacaḥśatairnijasutāpremātirekai ḥ parān anyān vakraravākramairdhanavataḥ
            prāpayya gehaṃ nijam /<br />
            prāgdattagrahaṇapragalbhakitavavyājādavaṣṭabhya tān kuṭṭinyaḥ sphuṭamapragalbhacaritānetān
            nihantuṃ kṣamāḥ //
             <span class="ref">MSS_9275</span></p>
         
         <p id="MSS_9276">
            kāṃścit kalpaśataṃ kṛtasthiticayān kāṃścid yugānāṃ śataṃ kāṃścid varṣaśataṃ tathā
            katipayān jantūn dinānāṃ śatam /<br />
            tāṃstān karmabhirātmanaḥ pratidinaṃ saṃkṣīyamāṇāyuṣaḥ kālo'yaṃ kavalīkaroti sakalān
            bhrātaḥ kutaḥ kauśalam //
             <span class="ref">MSS_9276</span></p>
         
         <p id="MSS_9277">
            kāṃścit tucchayati prapūrayati vā kāṃścinnayatyunnatiṃ kāṃścit pātavidhau karoti ca
            punaḥ kāṃścinnayatyākulān /<br />
            anyonyaṃ pratipakṣasaṃhatimimāṃ lokasthitiṃ bodhayann eṣa krīḍati kūpayantraghaṭikānyāyaprasakto
            vidhiḥ //
             <span class="ref">MSS_9277</span></p>
         
         <p id="MSS_9278">
            kāṃścidarthān naraḥ prājño laghumūlān mahāphalān /<br />
            kṣipramārabhate kartuṃ na vighnayati tādṛśān //
             <span class="ref">MSS_9278</span></p>
         
         <p id="MSS_9279">
            kāṃsīkṛtāsīt khalu maṇḍalīndoḥ saṃsaktaraśmiprakarā smareṇa /<br />
            tulā ca nārācalatā nijaiva mithonurāgasya samīkṛtau vām //
             <span class="ref">MSS_9279</span></p>
         
         <p id="MSS_9280">
            kāṃsyasvana ivābhāti yasmin khaḍgahate dhvaniḥ /<br />
            khaṅgottamaṃ taṃ vadati giriśaḥ śubhavardhanam //
             <span class="ref">MSS_9280</span></p>
         
         <p id="MSS_9281">
            kāṃ harirabharat sūkararūpaḥ kāmarirahitāmicchati bhūpaḥ /<br />
            kenākāri ca manmathajananaṃ kena virājati taruṇīvadanam //
             <span class="ref">MSS_9281</span></p>
         
         <p id="MSS_9282">
            kākaḥ kāñcanapañjare vinihitaḥ padmākare kauśikaḥ śrāddhe śvā viniyojito hutavahe
            havyaḥ palāṇḍuḥ kṛtaḥ /<br />
            sarvaṃ tena kṛtaṃ kimatra bahunā madyaṃ mahāśāntaye yenājñānavatā mahīyasi pade nīcaḥ
            samāropitaḥ //
             <span class="ref">MSS_9282</span></p>
         
         <p id="MSS_9283">
            kākaḥ kṛṣṇaḥ pikaḥ kṛṣṇaḥ ko bhedaḥ pikakākayoḥ /<br />
            vasantasamaye prāpte kākaḥ kākaḥ pikaḥ pikaḥ //
             <span class="ref">MSS_9283</span></p>
         
         <p id="MSS_9284">
            kākaḥ kokilamunnamayya kurute cūte phalāsvādanaṃ bhuṅkte rājaśukaṃ nivārya kuraraḥ
            krīḍāparo dāḍimam /<br />
            ghūko barhiṇamāsya śākhiśikhare śete sajāniḥ sukhaṃ hā jātaṃ viparītamadya vipine
            śyene parokṣaṃ gate //
             <span class="ref">MSS_9284</span></p>
         
         <p id="MSS_9285">
            kākaḥ pakṣabalena bhūpatigṛhe grāsaṃ yadi prāptavān kiṃ vā tasya mahattvamasya laghutā
            pañcānanasyāgatā /<br />
            yenākramya karīndragaṇḍayugalaṃ nirbhidya helālavāl labdhvā grāsavaraṃ varāṭakadhiyā
            muktāgaṇastyajyate //
             <span class="ref">MSS_9285</span></p>
         
         <p id="MSS_9286">
            kākaḥ pakṣiṣu cāṇḍālaḥ smṛtaḥ paśuṣu gardabhaḥ /<br />
            narāṇāṃ ko'pi cāṇḍālaḥ smṛtaḥ sarveṣu nindakaḥ //
             <span class="ref">MSS_9286</span></p>
         
         <p id="MSS_9287">
            kākaḥ padmavane dhṛtiṃ na labhate haṃsaśca kūpodake kroṣṭā siṃhaguhāntare suvipule
            nīcastu bhadrāsane /<br />
            kustrī satpuruṣaṃ na jātu bhajate sā sevyate durjanaiḥ yā yasya prakṛtirvidhātṛvihitā
            sā tasya kiṃ vāryate //
             <span class="ref">MSS_9287</span></p>
         
         <p id="MSS_9288">
            kākaḥ śvāno'kulīnaśca biḍālaḥ sarpa eva ca /<br />
            akulīnā ca yā nārī tulyāste parikīrtitāḥ //
             <span class="ref">MSS_9288</span></p>
         
         <p id="MSS_9289">
            kākaḥ svabhāvacapalaḥ pariśuddhavṛttir labdhvā baliṃ svajanamāhvayate parāṃśca /<br />
            carmāsthimāṃsavati hastikalevare'pi śvā dveṣṭi hanti ca parān kṛpaṇasvabhāvaḥ //
             <span class="ref">MSS_9289</span></p>
         
         <p id="MSS_9290">
            kāka āhvayate kākān yācako na tu yācakān /<br />
            kākayācakayormadhye varaṃ kāko na yācakaḥ //
             <span class="ref">MSS_9290</span></p>
         
         <p id="MSS_9291">
            kākakurkuṭakāyasthāḥ sajātiparipoṣakāḥ /<br />
            sajātiparihantāraḥ siṃhāḥ śvāno dvijā gajāḥ //
             <span class="ref">MSS_9291</span></p>
         
         <p id="MSS_9292">
            kākacañcupuṭīkṛtya oṣṭhau proktānilaṃ pibet /<br />
            oṃkāradhvaninākṛṣya pūrayed yāvadantaram //
             <span class="ref">MSS_9292</span></p>
         
         <p id="MSS_9293">
            kākajaṅghājaṭā nidrāṃ kurute mastake sthitā /<br />
            puṣyoddhṛtaṃ śunaḥ pittam apasmāraghnamañjanāt //
             <span class="ref">MSS_9293</span></p>
         
         <p id="MSS_9294">
            kākajaṅghārasaḥ karṇe kṣipto bādhiryanāśanaḥ /<br />
            hanti karṇe jaṭā baddhā tasyā netrāmayaṃ dhruvam //
             <span class="ref">MSS_9294</span></p>
         
         <p id="MSS_9295">
            kākatālīyayogena yadanātmavati kṣaṇam /<br />
            karoti praṇayaṃ lakṣmīs tat tasyāḥ strītvacāpalam //
             <span class="ref">MSS_9295</span></p>
         
         <p id="MSS_9296">
            kākatālīyavat prāptaṃ dṛṣṭvāpi nidhimagrataḥ /<br />
            na svayaṃ daivamādatte puruṣārthamapekṣate //
             <span class="ref">MSS_9296</span></p>
         
         <p id="MSS_9297">
            kākatuṇḍoktiraparā mallikoktiranopamā (?) /<br />
            pāṭaloktiśca padmoktiḥ padminyuktiḥ sphuṭāḥ smṛtāḥ //
             <span class="ref">MSS_9297</span></p>
         
         <p id="MSS_9298">
            kāka tvaṃ phalanamravipinaṃ daivātsamāsādayan kiṃ karṇau badhirīkaroṣi paruṣaiḥ kreṃkārakolāhalaiḥ
            /<br />
            maunaṃ cedavalambase ratabharaprakrāntapuṃskokila- bhrāntyāpi tvayi sañcaranti na
            kathaṃ mugdhākaṭākṣacchaṭāḥ //
             <span class="ref">MSS_9298</span></p>
         
         <p id="MSS_9299">
            kā kathā bāṇasaṃdhāne jyāśabdenaiva dūrataḥ /<br />
            huṃkāreṇeva dhanuṣaḥ sa hi vighnān vyapohati //
             <span class="ref">MSS_9299</span></p>
         
         <p id="MSS_9300">
            kākamāṃsaṃ tathocchiṣṭaṃ stokaṃ tadapi durbalam /<br />
            bhakṣitenāpi kiṃ tena yena tṛptirna jāyate //
             <span class="ref">MSS_9300</span></p>
         
         <p id="MSS_9301">
            kākamācī tathā kuṣṭhaṃ gotakreṇa ca pācayet /<br />
            nāśayen maṇḍalikṣveḍam agado'yaṃ suniścitam //
             <span class="ref">MSS_9301</span></p>
         
         <p id="MSS_9302">
            kākamācīśiphā karṇe baddhā rātrijvarāpahā /<br />
            pāṇisthaṃ vṛṣavṛndākaṃ dyūte vitanute jayam //
             <span class="ref">MSS_9302</span></p>
         
         <p id="MSS_9303">
            kākavarākamarālamavaiṣi na jarjaritā'rjunatārya kutaḥ /<br />
            vikramavairivadhūjanalocana- kajjalavajjalamajjanataḥ //
             <span class="ref">MSS_9303</span></p>
         
         <p id="MSS_9304">
            kākaśca drumakuṭṭaśca maṇḍūko nīlamakṣikaḥ /<br />
            laṭvayā saha pañcaite gajaṃ jaghnurupāyataḥ //
             <span class="ref">MSS_9304</span></p>
         
         <p id="MSS_9305">
            kākasya kati vā dantā meṣasyāṇḍe kiyat palam /<br />
            gardabhe kati romāṇi vyarthaiṣātu vicāraṇā //
             <span class="ref">MSS_9305</span></p>
         
         <p id="MSS_9306">
            kākasya cañcuryadi hemayuktā māṇikyayuktau caraṇau ca tasya /<br />
            ekaikapakṣe gajarājamuktā tathāpi kāko na ca rājahaṃsaḥ //
             <span class="ref">MSS_9306</span></p>
         
         <p id="MSS_9307">
            kākasya vṛṣṭihetor nīḍaṃ dikṣu praśasyate tisṛṣu /<br />
            durbhikṣamaraṇahetur bhavati sayāmyeṣu koṇeṣu //
             <span class="ref">MSS_9307</span></p>
         
         <p id="MSS_9308">
            kākāḥ kiṃ kiṃ na kurvanti kroṅkāraṃ yatra tatra vā /<br />
            śuka eva paraṃ vakti nṛpahastopalālitaḥ //
             <span class="ref">MSS_9308</span></p>
         
         <p id="MSS_9309">
            kākāḥ prabhupraṇihitaiḥ pikapaṭṭabaddher mākandabṛndamakarandarasaṃ labhantām /<br />
            prāpte vasantasamaye kathamācaranti karṇāmṛtāni kalapañcamakūjitāni //
             <span class="ref">MSS_9309</span></p>
         
         <p id="MSS_9310">
            kākānāṃ kokilānāṃ ca sīmābhedaḥ kathaṃ bhavet /<br />
            yadi viśvasṛjā sākṣaṃ na kṛtā karṇaśaṣkulī //
             <span class="ref">MSS_9310</span></p>
         
         <p id="MSS_9311">
            kākānāṃ prītiyogaṃ cirasahavasatiṃ kokilāpekṣase cet tarhi tvaṃ tadvadeva śravaṇapuṭapaṭūn
            kutsitān kūja śabdān /<br />
            abhyāsas tatra no cet tava galadamṛtā gīriyaṃ gupyatāṃ vā tāmākarṇya svajāterananuguṇaguṇaṃ
            tvāmamī santyajeyuḥ //
             <span class="ref">MSS_9311</span></p>
         
         <p id="MSS_9312">
            kā kāntā kāliyārāteḥ punararthe kimavyayam /<br />
            kiṃ vandyaṃ sarvadevānāṃ phaleṣu kimu sundaram //
             <span class="ref">MSS_9312</span></p>
         
         <p id="MSS_9313">
            kā kā priyā priyatamaṃ parirabhya dorbhyām abhyāgate'pi mihire na jahāti nidrām /<br />
            jāgartu sajjayatu colamitīva kākāḥ kākālirāliriva gūḍhagiraścakāra //
             <span class="ref">MSS_9313</span></p>
         
         <p id="MSS_9314">
            kā kābalā nidhuvanaśramapīḍitāṅgī nidrāṃ gatā dayitabāhulatānubaddhā /<br />
            sā sā tu yātu bhavanaṃ mihirodgamo'yaṃ samketavākyamiti kākacayā vadanti //<br />
            kā kāmadhenuriha kaś cintāmaṇirapi ca kalpaśākhī kaḥ /<br />
            sarvāṇyamūni bhuvane paryāyavacāṃsi puṇyasya //
             <span class="ref">MSS_9314</span></p>
         
         <p id="MSS_9315">
            kākā mūrdhni sukhaṃ vasanti śataśaḥ śākhāsu śākhāmṛgā ghūkāḥ koṭaragahvareṣu maśalairdaṃśaiśca
            sāndraṃ dalam /<br />
            ādhāraḥ kiyatāmasi sthirataraṃ śuddhaṃ ca labdhaṃ yaśaḥ pānthā nopasaranti cet kṣatamitaḥ
            kiṃ vṛkṣarājasya te //
             <span class="ref">MSS_9315</span></p>
         
         <p id="MSS_9316">
            kā kālī kā madhurā kā śītalavāhinī gaṅgā /<br />
            kaṃ saṃjaghāna kṛṣṇaḥ kaṃ balavantaṃ na bādhate śītam //
             <span class="ref">MSS_9316</span></p>
         
         <p id="MSS_9317">
            kākāllaulyaṃ yamāt krauryaṃ sthapaterdṛḍhaghātitām /<br />
            ekaikākṣaramādāya kāyasthaḥ kena nirmitaḥ //<br />
            kākā vṛkā ghukabakāśca bhekāḥ praṇamya yuṣmānidameva yāce /<br />
            kolāhalaṃ mā kuruta kṣamadhvaṃ puṃskokilaḥ kūjati mañjurāvam //
             <span class="ref">MSS_9317</span></p>
         
         <p id="MSS_9318">
            kākinyāḥ patramūlaṃ sahacarasahitaṃ ketakīnāṃ ca kandaṃ chāyāśuṣkaṃ ca bhṛṅgaṃ triphalarasayutaṃ
            tailamadhye nidhāya /<br />
            lauhe pātre praṇītaṃ dharaṇitalagataṃ māsamātrasthitaṃ tat keśāḥ kāśaprakāśā alikulasadṛśāḥ
            sambhavantyasya lepāt //
             <span class="ref">MSS_9318</span></p>
         
         <p id="MSS_9319">
            kākuṃ karoṣi gṛhakoṇakarīṣapuñja- gūḍhāṅga kiṃ nanu vṛthā kitava prayāhi /<br />
            kutrādya jīrṇataraṇibhramanātibhīta- gopāṅganāgaṇaviḍambanacāturī te //
             <span class="ref">MSS_9319</span></p>
         
         <p id="MSS_9320">
            kākutsthasya daśānano na kṛtavān dārāpahāraṃ yadi kvāmbhodhiḥ kva ca setubandhaghaṭanā
            kvottīrya laṅkājayaḥ /<br />
            pārthasyāpi parābhavaṃ yadi ripurnādāt kva tādṛk tapo nīyante ripubhiḥ samunnatipadaṃ
            prāyaḥ paraṃ māninaḥ //
             <span class="ref">MSS_9320</span></p>
         
         <p id="MSS_9321">
            kākutsthasya pratāpāgnir dīptapiṅgairvalīmukhaiḥ /<br />
            nirvāṇo rākṣasendrasya manye nīlairniśācaraiḥ //
             <span class="ref">MSS_9321</span></p>
         
         <p id="MSS_9322">
            kākutsthena śirāṃsi yāni śataśaśchinnāni māyānidheḥ paulastyasya vimānasīmani tathā
            bhrāntāni nākaukasām /<br />
            tānyevāsya dhanuḥśramapraśamanaṃ kurvanti sītāpateḥ krīḍācāmaraḍambarānukṛtibhirlolāyamānai
            ḥ kacaiḥ //
             <span class="ref">MSS_9322</span></p>
         
         <p id="MSS_9323">
            kā kṛtā viṣṇunā kīdṛg yoṣitāṃ kaḥ praśasyate /<br />
            asevyaḥ kīdṛśaḥ svāmī ko nihantā niśātamaḥ //
             <span class="ref">MSS_9323</span></p>
         
         <p id="MSS_9324">
            kāke karṇapuṭīkaṭhoraninade pīyūṣadhārārasa- syandodañcitacārupañcamarute sādhāraṇe
            mayyapi /<br />
            vanyāṃ vṛttimayaṃ vyadhāditi mudhā vatsa vyathāṃ mā kṛthāḥ kva kaivaṃ na kṛtaṃ janeṣu
            nikṛtaṃ durmedhasā vedhasā //
             <span class="ref">MSS_9324</span></p>
         
         <p id="MSS_9325">
            kāke kārṣṇyamalaukikaṃ dhavalimā haṃse nisargasthito gāṃbhīrye mahadantaraṃ vacasi
            yo bhedaḥ sa kiṃ kathyate /<br />
            etāvatsu viśeṣaṇeṣvapi sakhe yatredamālokyate ke kākāḥ khalu ke ca haṃsaśiśavo deśāya
            tasmai namaḥ //
             <span class="ref">MSS_9325</span></p>
         
         <p id="MSS_9326">
            kāke śaucaṃ dyūtakāreṣu satyaṃ sarpe kṣāntiḥ strīṣu kāmopaśāntiḥ /<br />
            klībe dhairyaṃ madyape tattvacintā rājā mitraṃ kena dṛṣṭaṃ śrutaṃ vā //
             <span class="ref">MSS_9326</span></p>
         
         <p id="MSS_9327">
            kākaiḥ saha vivṛddhasya kokilasya kalā giraḥ /<br />
            khalasaṅge'pi naiṣṭhuryaṃ kalyāṇaprakṛteḥ kutaḥ //<br />
            kākaiḥ sārddhaṃ vasan haṃsaḥ kṣobhate cāvasīdati /<br />
            gataḥ komala evā'so jihmo duṣṭo na kākavat //
             <span class="ref">MSS_9327</span></p>
         
         <p id="MSS_9328">
            kākairimāṃścitrabarhān mayūrān parājaiṣṭhāḥ pāṇḍavān dhārtarāṣṭraiḥ /<br />
            hitvā siṃhān kroṣṭukān gūhamānaḥ prāpte kāle śocitā tvaṃ narendra //
             <span class="ref">MSS_9328</span></p>
         
         <p id="MSS_9329">
            kākairniṣkuṣitaṃ śvabhiḥ kabalitaṃ vīcībhirāndolitaṃ srotobhiścalitaṃ taṭāntamalinaṃ
            gomāyubhirloḍitam /<br />
            divyastrīkaracārucāmaramarutsaṃvījyamānaḥ kadā drakṣye'haṃ parameśvari tripathage
            bhāgīrathi svaṃ vapuḥ //
             <span class="ref">MSS_9329</span></p>
         
         <p id="MSS_9330">
            kākodumbarikāyāṃ valmīko dṛśyate śirā tasmin /<br />
            puruṣatraye sapāde paścimadiksthā na sā vahati //
             <span class="ref">MSS_9330</span></p>
         
         <p id="MSS_9331">
            kākolaḥ kalakaṇṭhikā kuvalayaṃ kādambinī kardamaḥ kaṃsāriḥ kabarī kṛpāṇalatikā kastūrikā
            kajjalam /<br />
            kālindī kaṣapaṭṭikā karighaṭā kāmārikaṇṭhasthalī yasyaite karadā bhavanti sakhi tadvande
            vinidraṃ tamaḥ //
             <span class="ref">MSS_9331</span></p>
         
         <p id="MSS_9332">
            kā khalena saha spardhā sajjanasyābhimāninaḥ /<br />
            bhāṣaṇaṃ bhīṣaṇaṃ sādhu dūṣaṇaṃ yasya bhūṣaṇam //
             <span class="ref">MSS_9332</span></p>
         
         <p id="MSS_9333">
            kā gaṇanā viṣayavaśe puṃsi varāke varāṅganā spṛhayā /<br />
            vyājena vīkṣamāṇā dhyānadhiyāṃ spṛśati sajjñānam //
             <span class="ref">MSS_9333</span></p>
         
         <p id="MSS_9334">
            kāṅkṣitenāpyalabdhena bhogārhe navayauvane /<br />
            jarājīrṇaśarīrasya bhāreṇeva dhanena kim //
             <span class="ref">MSS_9334</span></p>
         
         <p id="MSS_9335">
            kācaṃ maṇiṃ kāñcanamekasūtre mugdhā nibadhnanti kimatra citram /<br />
            vicāravān paṇinirekasūtre śvānaṃ yuvānaṃ maghavānamāha //
             <span class="ref">MSS_9335</span></p>
         
         <p id="MSS_9336">
            kācaḥ kāñcanasaṃsargād dhatte mārakatīṃ dyutim /<br />
            aśmāpi yāti devatvaṃ mahadbhiḥ supratiṣṭhitaḥ //
             <span class="ref">MSS_9336</span></p>
         
         <p id="MSS_9337">
            kācaḥ kāñcanasaṃsargād dhatte mārakatīṃ dyutim /<br />
            tathā satsaṃnidhānena mūrkho yāti pravīṇatām //<br />
            kācakāmaladoṣeṇa paśyen netre viparyayam /<br />
            abhyākhyānaṃ vadejjihvā tatra rāgaka ucyate //
             <span class="ref">MSS_9337</span></p>
         
         <p id="MSS_9338">
            kā cakre hariṇā, dhane kṛpaṇadhīḥ kīdṛg, bhujaṃge'sti kiṃ, kīdṛk, kumbhasamudbhavasya
            jaṭharaṃ, kīdṛgyiyāsurvadhūḥ /<br />
            ślokaḥ kīdṛgabhīpsitaḥ sukṛtināṃ, kīdṛṅnabho nirmalaṃ, kṣoṇīmāhvaya sarvagaṃ kimuditaṃ
            rātrau saraḥ kīdṛśam //
             <span class="ref">MSS_9338</span></p>
         
         <p id="MSS_9339">
            kācāḥ kāñcanabhūṣitāḥ kati na vā puṣṇanti ratnaśriyaṃ maulau vā kati nodvahantyapadhiyastāneva
            ratnabhramāt /<br />
            akṣṇāṃ ye punarunmṛjanti timiraṃ yairnāma ratnākaraḥ sindhuste pṛthageva hanta maṇayasteṣvapyabhijñāḥ
            pṛthak //
             <span class="ref">MSS_9339</span></p>
         
         <p id="MSS_9340">
            kācit karābhyāṃ kusumāni nītvā dadhāra śaṃbhoḥ padayoḥ samīpe /<br />
            vivakṣayā manmathaduṣpravṛtteḥ samutsṛjantī viśikhānivāgre //
             <span class="ref">MSS_9340</span></p>
         
         <p id="MSS_9341">
            kācit kīrṇā rajobhirdivamanuvidadhe bhinnavakrendulakṣmīr aśrīkāḥ kāścidantardiśa
            iva dadhire dāhamudbhrāntasattvāḥ /<br />
            mremurvātyā ivānyāḥ pratipadamaparā bhūmivat kampamāpuḥ prasthāne pārthivānāmaśivamiti
            purobhāvi nāryaḥ śaśaṃsuḥ //
             <span class="ref">MSS_9341</span></p>
         
         <p id="MSS_9342">
            kācit kṛtā kṛtiriti tvayi sārpiteti kāpi pramodakaṇikā mama nāntaraṅge /<br />
            mauḍhyaṃ madīyamiha yadviditaṃ mamaiva kiṃ tvamba viśvasimi dīnaśaraṇyatāṃ te //
             <span class="ref">MSS_9342</span></p>
         
         <p id="MSS_9343">
            kācit tṛṣārtā vanitā nidāghe gaṅgāṃ samabhyetya sudhāsavarṇām /<br />
            ādāya tadvāri karadvayena vilokayantī na papau kimetat //<br />
            (karakisalayakāntikāntyā śoṇitaśaṅkayeti /)
             <span class="ref">MSS_9343</span></p>
         
         <p id="MSS_9344">
            kācit padairaskhalitaiḥ sakhelaṃ vāntīṣu śuddhāntakareṇukāsu /<br />
            rājāṅganānāmakarodavajñāṃ śroṇībhare ca stanagaurave ca //
             <span class="ref">MSS_9344</span></p>
         
         <p id="MSS_9345">
            kācit purā virahiṇī parivṛddhihetor yasyai dideśa salilaṃ navamālikāyai /<br />
            sā puṣpitaiva jalamaśruvaśād viyoge tasyai pradāya kathamapyanṛṇī babhūva //
             <span class="ref">MSS_9345</span></p>
         
         <p id="MSS_9346">
            kācit svarṇalatā tadūrdhvamamalaścandras tadabhyantare padme tannikaṭaṃ tilasya kusumaṃ
            tatsannidhau pallave /<br />
            hemnaḥ kiṃcidadhastayośca kalaśau kāntau jaganmohanau svastyetat prakarotu vastrijagatāṃ
            kiṃ brahmakṛṣṇādibhiḥ //
             <span class="ref">MSS_9346</span></p>
         
         <p id="MSS_9347">
            kācid balinā krāntā kācin na jahāti kāminaṃ ruciram /<br />
            anyā pānakagoṣṭhyāṃ nayati dinaṃ prītakaiḥ sārdham //
             <span class="ref">MSS_9347</span></p>
         
         <p id="MSS_9348">
            kācid bālakavanmahītalagatā mūlacchidākāraṇaṃ dravyeṇārjanapuṣpitāpi viphalī kācic
            ca jātiprabhā /<br />
            kācic chrīḥ kadalīva bhogasubhagā satpuṇyabījacyutā sarvāṅge subhagā rasālalatikāvat
            puṇyabījāṅkitā //
             <span class="ref">MSS_9348</span></p>
         
         <p id="MSS_9349">
            kācid bālā ramaṇavasatiṃ preṣayantī karaṇḍaṃ dāsīhastāt sabhayamalikhad vyālamasyopariṣṭāt
            /<br />
            gaurīkāntaṃ pavanatanayaṃ campakaṃ cātra bhāvaṃ pṛcchatyāryo nipuṇatilako mallināthaḥ
            kavīndraḥ //
             <span class="ref">MSS_9349</span></p>
         
         <p id="MSS_9350">
            kācid vibhūṣayati darpaṇasaktahastā bālātapeṣu vanitā vadanāravindam /<br />
            dantacchadaṃ priyatamena nipītasāraṃ dantāgrabhinnam avakṛṣya nirīkṣate ca //
             <span class="ref">MSS_9350</span></p>
         
         <p id="MSS_9351">
            kācid viyogānalataptagātrī prāṇān samādhārayituṃ lilekha /<br />
            bāhvorbhujaṅgaṃ hṛdi rāhubimbaṃ nābhau ca karpūramayaṃ maheśam //
             <span class="ref">MSS_9351</span></p>
         
         <p id="MSS_9352">
            kācid vilolanayanā ramaṇe svakīye dūraṃ gate sati manobhavabāṇakhinnā /<br />
            tyaktaṃ śarīramacirān malayādrivāyuṃ saurabhyaśālinamaho pibati sma citram //
             <span class="ref">MSS_9352</span></p>
         
         <p id="MSS_9353">
            kācid vihṛtya kila kantukakeliraṅgād bhūreṇurūṣitatanurniragānmṛgākṣī /<br />
            utphullapaṅkajavane suciraṃ caritvā kiñjalkareṇuparidhūsariteva lakṣmīḥ //
             <span class="ref">MSS_9353</span></p>
         
         <p id="MSS_9354">
            kā cintā mama jīvane yadi harirviśvaṃbharo gīyate no cedarbhakajīvanāya jananīstanyaṃ
            kathaṃ nirmame /<br />
            ityālocya muhurmuhuryadupate lakṣmīpate kevalaṃ tvatpādāmbujasevanena satataṃ kālo
            mayā nīyate //
             <span class="ref">MSS_9354</span></p>
         
         <p id="MSS_9355">
            kācinnitambārpitavāmahastā dorlekhayā kuñcitayā natāṅgī /<br />
            kṣamāpatau mārgaṇamokṣadakṣam akalpayaccāpamiva smarasya //
             <span class="ref">MSS_9355</span></p>
         
         <p id="MSS_9356">
            kācinnideśājjaratījanānāṃ kulocitaṃ kiṃcidihālapantī /<br />
            kuñjadrumālekhanamācarantī saṃjñāpitālībhirabhūt salajjā //
             <span class="ref">MSS_9356</span></p>
         
         <p id="MSS_9357">
            kācinnivāritabahirgamanā jananyā draṣṭuṃ haraṃ bhavanajālakamāsasāda /<br />
            tasyā vilocanamadṛśyata dāśayantra- yatroparuddhaśapharopamitaṃ kṣaṇena //
             <span class="ref">MSS_9357</span></p>
         
         <p id="MSS_9358">
            kācinmṛgākṣī priyaviprayoge gantuṃ niśāpāramapārayantī /<br />
            udgātumādāya kareṇa vīṇām eṇāṅkamālokya śanairahāsīt //
             <span class="ref">MSS_9358</span></p>
         
         <p id="MSS_9359">
            kāce maṇirmaṇau kāco yeṣāṃ buddhiḥ pravartate /<br />
            na teṣāṃ saṃnidhau bhṛtyo nāmamātro'pi tiṣṭhati //
             <span class="ref">MSS_9359</span></p>
         
         <p id="MSS_9360">
            kāco maṇirmaṇiḥ kāco yeṣāṃ te'nye hi dehinaḥ /<br />
            santi te sudhiyo yeṣāṃ kācaḥ kāco maṇirmaṇiḥ //<br />
            kāñcanāṅgi kamanīyakalāpau kañculīkavacitau likucau te /<br />
            pāṇinā nanu vahāmi muhūrtaṃ dehi me'dharamaṇiṃ tava dāsyam //
             <span class="ref">MSS_9360</span></p>
         
         <p id="MSS_9361">
            kāñcikena samāloḍya bhakṣayet prātaranvaham /<br />
            ṣaṇmāsayogato hanti palitaṃ valibhiḥ saha /<br />
            dugdhānnabhojanāsaktaś ciraṃjīvī bhaven naraḥ //
             <span class="ref">MSS_9361</span></p>
         
         <p id="MSS_9362">
            kāñcīṃ kāñcī na dhatte kalayati na dṛśā keralī kelitalpaṃ sindūraṃ dūra eva kṣipati
            karatalanyastamāndhrī purandhrī /<br />
            saurāṣṭrī mārṣṭi bhūyaḥ sapadi nayanayo raktayo raktimānaṃ kārṇāṭī karṇikāyāṃ malinayati
            mano mānasiṃhaprayāṇe //<br />
            kāñcīkalakvaṇitakomalanābhikānti pārāvatadhvanitacitritakaṇṭhapālim /<br />
            udbhrāntalocanacakoramanaṅgaraṅgam āśāsmahe kamapi vāravilāsavatyāḥ //
             <span class="ref">MSS_9362</span></p>
         
         <p id="MSS_9363">
            kāñcī kāṃcidiyaṃ cakāra jaghananyastā gatermandatāṃ gāḍhaṃ baddhamidaṃ ca kañcukamadāducchrūnatāṃ
            vakṣasaḥ /<br />
            netraprāntamathākulaṃ kalayati śrotrāvataṃsadvayaṃ tatko'yaṃ bata matprasādhanavidhau
            sakhyaiṣamas tvatkramaḥ //
             <span class="ref">MSS_9363</span></p>
         
         <p id="MSS_9364">
            kāncīguṇagrathitakāñcanaceladṛśya- caṇḍātapāṃśukavibhāparabhāgaśobhi /<br />
            paryaṅkamaṇḍalapariṣkaraṇaṃ purārer dhyāyāmi te nikhilamamba nitambabibhbam //
             <span class="ref">MSS_9364</span></p>
         
         <p id="MSS_9365">
            kāñcīguṇaiḥ kāñcanaratnacitrair no bhūṣayanti pramadā nitambam /<br />
            na nūpuraihaṃsarutaṃ bhajadbhiḥ pādāmbujānyambujakāntibhāñji //
             <span class="ref">MSS_9365</span></p>
         
         <p id="MSS_9366">
            kāñcīguṇairviracitā jaghaneṣu lakṣmīr labdhā sthitiḥ stanataṭeṣu ca ratnahāraiḥ /<br />
            no bhūṣitā vayamitīva nitambinīnāṃ kārśya nirargalamadhāryata madhyabhāgaiḥ //
             <span class="ref">MSS_9366</span></p>
         
         <p id="MSS_9367">
            kāñcīdāmakabandhanaṃ salalitā karṇotpalais tāḍanā helāliṅnavighnamāhitaruṣā maunena
            nirbhartsanam /<br />
            kiṃ pūrvocitametadatra sahasā vismṛtya manyorbharān- mayyutkaṇṭhamanasyadarśanapathaṃ
            yātāsyaho kopane //
             <span class="ref">MSS_9367</span></p>
         
         <p id="MSS_9368">
            kāñcīdāma dṛḍhaṃ vidhāya kavarīmābadhya gāḍhaṃ guṇair vakṣojādapasārya hāramasakṛd
            vyādhūya karṇotpalam /<br />
            dūrotsāritakaṅkaṇā vidhumukhī sotprāsahāsaṃ haṭhāt kaṇṭhe kasya karoti hanta dayitāśleṣāya
            dorbandhanam //
             <span class="ref">MSS_9368</span></p>
         
         <p id="MSS_9369">
            kāñcīdāma niveśayan vitanute vāsaḥ ślathaṃ subhruvo hāraṃ vakṣasi yojayan karatalaṃ
            dhatte kucāmbhoruhe /<br />
            jalpaṃścāṭuvaco'dharaṃ dhayati yat preyān kuto vismayaḥ pāṃsuṃ cakṣuṣi vikṣipan yadi
            dhanaṃ gṛhṇāsi pāṭaccaraḥ //<br />
            kāñcīsīmani kāpi kāñcanamayī niśreṇikā rājate tāmāsādya raṇotsavena mahatā kenāpi
            dhīra tvayā /<br />
            sadyaḥ kaṇṭakaśālinā karayugenākramya śailadvayaṃ tasyopāntanivāsinaśca śaśinaḥ sphītā
            sudhā lapsyate //
             <span class="ref">MSS_9369</span></p>
         
         <p id="MSS_9370">
            kāñcyā gāḍhatarāvabaddhavasanaprāntā kimarthaṃ punar mugdhākṣī svapitīti tatparijanaṃ
            svairaṃ priye pṛcchati /<br />
            mātaḥ suptim apīha lumpati mamety āropitakrodhayā paryasya svapanacchalena śayane
            datto'vakāśas tayā //
             <span class="ref">MSS_9370</span></p>
         
         <p id="MSS_9371">
            kāṭhinyaṃ kucayoḥ sraṣṭuṃ vāñchantyaḥ pādapadmayoḥ /<br />
            nindanti ca vidhātāraṃ tvadghāṭīṣvariyoṣitaḥ //
             <span class="ref">MSS_9371</span></p>
         
         <p id="MSS_9372">
            kāṭhinyaṃ kucakumbhayornayanayoścāñcalyametad dvayaṃ bho brahman bhavatā kathaṃ na
            padayorasmākamāsāditam /<br />
            itthaṃ śrīnarasiṃha te tribhuvanādhīśasya ghāṭībhiyā kāntāreṣu mithaḥ palāyanaparā
            jalpanti vairistriyaḥ //
             <span class="ref">MSS_9372</span></p>
         
         <p id="MSS_9373">
            kāṭhinyaṃ giriṣu sadā mṛdutā salile dhruvā prabhā sūrye /<br />
            vairamasajjanahṛdaye sajjanahṛdaye punaḥ kṣāntiḥ //
             <span class="ref">MSS_9373</span></p>
         
         <p id="MSS_9374">
            kāṭhinyamaṅgairnikhilairnirastaṃ stanau kṛśāṅgyāḥ śaraṇaṃ jagāma /<br />
            adhaḥ patiṣyāva itīva bhītyā na śaknutastāvapi hātumetat //
             <span class="ref">MSS_9374</span></p>
         
         <p id="MSS_9375">
            kāṇaḥ kubjo'tha khañjaḥ śrutibalavikalo vāmanaḥ paṅgurandhaḥ ṣaṇḍo'pi cchinnanāsaḥ
            parijanarahito durbhago rogadehī /<br />
            duṣputro duṣkalatraḥ svajanaparijanairnindino hīnamānaḥ satyaṃ yajjāyate tat svakṛtamidamaho
            ceṣṭate jīvaloke //
             <span class="ref">MSS_9375</span></p>
         
         <p id="MSS_9376">
            kāṇāḥ kamalapatrākṣāḥ kadaryāḥ kalpaśākhinaḥ /<br />
            kātarā vikramādityāḥ kavidṛggocaraṃ gatāḥ //
             <span class="ref">MSS_9376</span></p>
         
         <p id="MSS_9377">
            kāṇāḥ kubjāśca ṣaṇḍāśca tathā vṛddhāśca paṅgavaḥ /<br />
            ete cāntaḥpure nityaṃ niyoktavyāḥ kṣamābhṛtā //
             <span class="ref">MSS_9377</span></p>
         
         <p id="MSS_9378">
            kāṇāḥ khañjāśca kubjāśca atividdhāśca paṅgulāḥ /<br />
            eteṣvantaḥ purarakṣāyāṃ niyojyāḥ pārthivena tu //<br />
            kāṇāśchaṭāśca raṃḍāśca tathā vṛddhāśca paṅgavaḥ /<br />
            ete cāntaḥpure nityaṃ niyoktavyāḥ kṣamābhṛtā //<br />
            kāṇo nimagnaviṣamonnatadṛṣṭirekaḥ śakto virāgajanane jananāturāṇām /<br />
            yo naiva kasyacidupaiti manaḥpriyatvam ālekhyakarma likhito'pi kimu svarūpaḥ //
             <span class="ref">MSS_9378</span></p>
         
         <p id="MSS_9379">
            kātaratākekarita- smaralajjāroṣamasṛṇamadhurākṣī /<br />
            yoktuṃ na moktumathavā valate'sāvarthalabdharatiḥ //
             <span class="ref">MSS_9379</span></p>
         
         <p id="MSS_9380">
            kātaryaṃ kevalā nītiḥ śauryaṃ śvāpadaceṣṭitam /<br />
            ataḥ siddhiṃ sametābhyām ubhābhyāmanviyeṣa saḥ //
             <span class="ref">MSS_9380</span></p>
         
         <p id="MSS_9381">
            kātaryaṃ tu na kārmaṇaṃ na na paraṃ dambho na kiṃ yoṣitāṃ yaccittā tanucāpalaṃ madhuvidhudbeṣas
            tanutvaṃ tanoḥ /<br />
            asmākaṃ sakhi paśya saṃprati tanū romāpi vakrāyate sadyaḥ proṣita nāthayābhinavayā
            pānthastriyo hāsitāḥ //
             <span class="ref">MSS_9381</span></p>
         
         <p id="MSS_9382">
            kātaryaṃ durvinītatvaṃ kārpaṇyamavivekatā /<br />
            sarvaṃ mārjanti kavayaḥ śālīnāṃ muṣṭikiṃkarāḥ //
             <span class="ref">MSS_9382</span></p>
         
         <p id="MSS_9383">
            kā tava kāgtā kaste putraḥ saṃsāro'yamatīva vicitraḥ /<br />
            kasya tvaṃ vā kuta āyātas tat tvaṃ cintaya tadidaṃ bhrātaḥ //
             <span class="ref">MSS_9383</span></p>
         
         <p id="MSS_9384">
            kā tārairmama garjitairuparatā dhārāmbubhiḥ kā hatā kā mohaṃ gamitā viyogavidhurā
            kā vā kadambānilaiḥ /<br />
            nītā kā ca vilolatāṃ madakalaiḥ kekārabairbarhiṇām itthaṃ pānthagṛheṣu paśyati ghano
            vidyutpradīpairiva //
             <span class="ref">MSS_9384</span></p>
         
         <p id="MSS_9385">
            kātyāyanīkusumakāmanayā kimarthaṃ kāntārakukṣikuharaṃ kutukād gatāsi /<br />
            paśya stanastabakayos tava kaṇṭakāṅkaṃ gopaḥ sukaṇṭhi bata paśyati jātakopaḥ //
             <span class="ref">MSS_9385</span></p>
         
         <p id="MSS_9386">
            kātra śrīḥ śroṇibimbe sravadudarapurāvastikhadvāravācye lakṣmīḥ kā kāminīnāṃ kucakalaśayuge
            māṃsapiṇḍasvarūpe /<br />
            kā kāntirnetrayugme jalakaluṣajuṣi śleṣmaraktādipūrṇe kā śobhāvartagarte nigadata
            yadaho mohinastāḥ stuvanti //<br />
            kā tvaṃ kāmini jāhnavī, kimiha te, bhartā haro nanvasāv ambhastvaṃ kila vetsi manmathakalāṃ,
            jānātyayaṃ te patiḥ /<br />
            svāmin satyamidaṃ, nahi priyatame satyaḥ kutaḥ kāmināṃ ityevaṃ harajāhnavīgirisutāsaṃjalpitaṃ
            pātu vaḥ //
             <span class="ref">MSS_9386</span></p>
         
         <p id="MSS_9387">
            kā tvaṃ, kuntalamallakīrtir, ahaha kvāsi sthitā, na kvacit sakhyastāstava kutra kutra
            vada vāg lakṣmīs tathā kāntayaḥ /<br />
            vāg yātā caturānanasya vadanaṃ lakṣmīrmurāreruraḥ kāntirmaṇḍalamaindavaṃ mama punarnādyāpi
            viśrāmabhūḥ //
             <span class="ref">MSS_9387</span></p>
         
         <p id="MSS_9388">
            kā tvaṃ padmapalāśākṣi pītakauśeyavāsini /<br />
            drumasya śākhāmālambya tiṣṭhasi tvamanindate //
             <span class="ref">MSS_9388</span></p>
         
         <p id="MSS_9389">
            kā tvaṃ putri, narendra lubdhakavadhūr, haste kimetat, palaṃ kṣāmaṃ kiṃ, sahajaṃ bravīmi
            nṛpate yadyādarācchrūyate /<br />
            gāyanti tvadaripriyāśrutaṭinītīreṣu siddhāṅganā gītāndhā na tṛṇaṃ caranti hariṇāstenāmiṣaṃ
            durbalam //
             <span class="ref">MSS_9389</span></p>
         
         <p id="MSS_9390">
            kā tvaṃ, mādhavadūtikā, vadasi kiṃ, mānaṃ jahīhi priye dhūrtaḥ so'nyamanā, manāgapi
            sakhi tvayyādaraṃ nojjhati /<br />
            ityanyonyakathārasaiḥ pramuditāṃ rādhāṃ sakhīveṣavān nītvā kuñjagṛhaṃ prakāśitatanuḥ
            smero hariḥ pātu vaḥ //
             <span class="ref">MSS_9390</span></p>
         
         <p id="MSS_9391">
            kā tvaṃ, mukti, rupāgatāsmi bhavatī kasmādakasmādiha śrīkṛṣṇasmaraṇena deva bhavato
            dāsīpadaṃ prāpitā /<br />
            dūre tiṣṭha manāganāgasi kathaṃ kuryādanāryaṃ mayi tvadgandhānnijanāmacandanarasālepasya
            lopo bhavet //
             <span class="ref">MSS_9391</span></p>
         
         <p id="MSS_9392">
            kā tvaṃ śubhe kasya parigraho vā kiṃ vā madabhyāgamakāraṇaṃ te /<br />
            ācakṣva matvā vaśināṃ raghūṇāṃ manaḥ parastrīvimukhapravṛtti //
             <span class="ref">MSS_9392</span></p>
         
         <p id="MSS_9393">
            kādambinī kambalikā kadamba- kedārakāntākucakuṭṭimaṃ ca /<br />
            kastūrikā ketakapuṣpagamdhaḥ kekāravaḥ prāvṛṣi harṣamūlam //
             <span class="ref">MSS_9393</span></p>
         
         <p id="MSS_9394">
            kādambinī kimiyamāli kadambamūle kiṃ vā tamālatarureva kimandhakāraḥ /<br />
            jānāsi naiva sakhi gopakulāṅganānāṃ kaulavratavratatibhaṅgakaraḥ karīndraḥ //<br />
            kā dīyatāṃ tava raghūdvaha samyagāśīr niṣkaṇṭakāni vihitāni jaganti yena /<br />
            āśāsmahe nanu tathāpi saha svavīrair bhūkāśyapopamasutadvitayā vadhūḥ syāt //
             <span class="ref">MSS_9394</span></p>
         
         <p id="MSS_9395">
            kā durdaśā kupitanirdayacitragupta- vitrāsitasya jagato yadi devi na syāḥ /<br />
            tvaṃ karmabandhanavimocanadharmarāja- lekhādhikārapariśodhanajātapatrī //
             <span class="ref">MSS_9395</span></p>
         
         <p id="MSS_9396">
            kā dyauḥ, kiṃ balasadma, kā vasumatī, syāt sarvametad yadi pratyakṣaṃ na bhavet kadācidapi
            kiṃ te sarvasandarśinaḥ /<br />
            bhrāmyantaḥ pralapantu nāma viditaṃ maṇḍūka samyak tvayā muktvemaṃ paramaṃ kukūpamitarat
            kiṃ nāma saṃbhāvyate //
             <span class="ref">MSS_9396</span></p>
         
         <p id="MSS_9397">
            kānane sariduddeśe girīṇāmapi kandare /<br />
            paśyantyantakasaṃkāśaṃ tvāmekaṃ ripavaḥ puraḥ //
             <span class="ref">MSS_9397</span></p>
         
         <p id="MSS_9398">
            kā nāma buddhihīnasya vidheravidagdhatā /<br />
            kūṣmāṇḍānāṃ na yaścakre tailamūrṇāṃ ca dantinām
             <span class="ref">MSS_9398</span></p>
         
         <p id="MSS_9399">
            kāni sthānāni dagdhānyatiśayagahanāḥ santi ke vā pradeśāḥ kiṃ vā śeṣaṃ vanasya sthitamiti
            pavanāsaṅgavispaṣṭatejāḥ /<br />
            caṇḍajvālāvalīḍhasphuṭitatarulatāgranthimuktāṭṭahāso dāvāgniḥ śuṣkavṛkṣe śikhariṇi
            gahane'dhiṣṭhitaḥ paśyatīva //
             <span class="ref">MSS_9399</span></p>
         
         <p id="MSS_9400">
            kānīnas tu pitāmahaḥ samabhavat pitrādayo golakās tatputrāśca yudhiṣṭhiraprabhṛtayaḥ
            kuṇḍā hyamī pāṇḍavāḥ /<br />
            pañcānāṃ drupadātmajā sahacarī yuddhe hatā bāndhavā śrīkṛṣṇena kulaṃ kalaṅkanicitaṃ
            nītaṃ jagadvanditam //
             <span class="ref">MSS_9400</span></p>
         
         <p id="MSS_9401">
            kānīnasya muneḥ svabāndhavavadhūvaidhavyavidhvaṃsino naptāraḥ khalu golakasya tanayāḥ
            kuṇḍāḥ svayaṃ pāṇḍavāḥ /<br />
            te'mī pañca samānayoniratayas teṣāṃ guṇotkīrtanād akṣayyaṃ sukṛtaṃ bhavedavikalaṃ,
            dharmasya sūkṣmā gatiḥ //<br />
            kāntaṃ kandarpapuṣpaṃ stanataṭaśaśinaṃ rāgavṛkṣapravālaṃ śayyāyuddhābhighātaṃ surataratharaṇaśrāntadhuryapratomad
            /<br />
            unmeṣaṃ vimramāṇāṃ karajapadamayaṃ guhyasambhogacihnaṃ rāgākrāntā vahantāṃ jaghananipatitaṃ
            karkaśāḥ strīkiśoryaḥ //
             <span class="ref">MSS_9401</span></p>
         
         <p id="MSS_9402">
            kāntaṃ khalagirā kāvyaṃ labhate bhūyasīṃ rucam /<br />
            spṛṣṭaṃ ca daṃṣṭtrayā hṛdyaṃ yathā hemavibhūṣaṇam //
             <span class="ref">MSS_9402</span></p>
         
         <p id="MSS_9403">
            kāntaṃ nirīkṣya valayāṅkitakaṇṭhadeśaṃ muktāstayā parabhiyā paruṣā na vācaḥ /<br />
            dūtīmukhe mṛgadṛśā skhaladambupūrā dūrātparaṃ nidadhire nayanāntapātāḥ //<br />
            kāntaṃ rūpaṃ yauvanaṃ cārulīlaṃ dānaṃ dākṣipyaṃ vāk ca sāmopapannā /<br />
            yaṃ prāpyaite sadguṇāḥ bhānti sarve loke kāminyaḥ kā na tasya prasādyāḥ //
             <span class="ref">MSS_9403</span></p>
         
         <p id="MSS_9404">
            kāntaṃ vakti kapotikākulatayā nāthāntakālo'dhunā vyādho'dho dhṛtacāpasajjitaśaraḥ
            śvenaḥ paribhrāmati /<br />
            itthaṃ satyahinā sa daṣṭa iṣuṇā śyeno'pi tenāhatas tūrṇaṃ tau tu yamālayaṃ prati gatau
            daivī vicitrā gatiḥ //
             <span class="ref">MSS_9404</span></p>
         
         <p id="MSS_9405">
            kāntaṃ vicintya sulabhetarasaṃprayogāṃ śrutvā vidarbhapatimānamitaṃ balaiśca /<br />
            dhārābhirātapa ivābhihataṃ sarojaṃ duḥkhāyate ca hṛdayaṃ sukhamaśnute ca //
             <span class="ref">MSS_9405</span></p>
         
         <p id="MSS_9406">
            kāntaṃ vinā nadītīraṃ madamālokya kekinī /<br />
            atra kriyāpadaṃ guptaṃ yo jānāti sa paṇḍitaḥ //
             <span class="ref">MSS_9406</span></p>
         
         <p id="MSS_9407">
            kāntaṃ vīkṣya vipakṣapakṣmaladṛśaḥ pādāmbujālaktakair āliptānanamānatīkṛtamukhī citrārpitevābhavat
            /<br />
            rūkṣaṃ noktavatī na vā kṛtavatī niḥśvāsakoṣṇe dṛśau prātarmaṅgalamaṅganā karatalādādarśamādarśayat
            //
             <span class="ref">MSS_9407</span></p>
         
         <p id="MSS_9408">
            kāntaḥ kaṭākṣapātena bhrāmayannayanadvayam /<br />
            sugandhimāruto tāta śṛṅgārarasasevitaḥ //
             <span class="ref">MSS_9408</span></p>
         
         <p id="MSS_9409">
            kāntaḥ karaṃ spṛśati jalpati cāṭuvācam ālokate mukhamapākurute dukūlam /<br />
            ityeva kevalamanaṅga vilāsabhītā svapne'pi paśyati navoḍhasaroruhākṣī //
             <span class="ref">MSS_9409</span></p>
         
         <p id="MSS_9410">
            kāntaḥ kucādekakareṇa veṇīm eṇīdṛśaḥ karṣati kautukena /<br />
            anyāṅganāsaṅgamaśuddhihetoḥ śyāmāṃ bhujaṅgīmiva hemakumbhāt //
             <span class="ref">MSS_9410</span></p>
         
         <p id="MSS_9411">
            kāntaḥ kṛtāntacaritaḥ kuṭilā tadambā vajropamāni vacanāni ca durjanānām /<br />
            pratyaṅgamantaratanoḥ praharanti bāṇāḥ prāṇāḥ punaḥ sakhi bahirna khalu prayānti //
             <span class="ref">MSS_9411</span></p>
         
         <p id="MSS_9412">
            kāntaḥ padena hata iti saralāmaparādhya kiṃ prasādayatha /<br />
            so'pyevameva sulabhaḥ padaprahāraḥ prasādaḥ kim //
             <span class="ref">MSS_9412</span></p>
         
         <p id="MSS_9413">
            kāntaḥ putri haṭhād gataścaraṇayorna tvaṃ nipatya sthitā baddho mekhalayānayā ratirahaḥ
            sakhyā na vā phūtkṛtam /<br />
            kā lajjā muṣitāsi kiṃ prakaṭitairebhirvilakṣasmitair āḥ pāpe virahānalasya na śikhā
            jānāsi marmacchidaḥ //
             <span class="ref">MSS_9413</span></p>
         
         <p id="MSS_9414">
            kāntadūtya iva kuṅkumatāmrāḥ sāyamaṇḍalamabhitvarayantyaḥ /<br />
            sādaraṃ dadṛśire vanitābhiḥ saudhajālapatitā ravibhāsaḥ //
             <span class="ref">MSS_9414</span></p>
         
         <p id="MSS_9415">
            kāntaprakarṣaṃ daśanacchadena sandhyāghane baddhapadaṃ harantyāḥ /<br />
            tasyā gṛhodyānasarogatasya hastasya evāmburuhasya rāgaḥ //
             <span class="ref">MSS_9415</span></p>
         
         <p id="MSS_9416">
            kāntarmūrdhni dadhatī vidhitsayā tanmaṇeḥ śravaṇapūramutpalam /<br />
            rantumarcanamivācarat puraḥ sā svavallabhatano manobhuvaḥ //
             <span class="ref">MSS_9416</span></p>
         
         <p id="MSS_9417">
            kāntayā kāntasaṃyoge kimakāri navoḍhayā /<br />
            atrāpi cottaraṃ vaktum avadhirbrahmaṇo vayaḥ //
             <span class="ref">MSS_9417</span></p>
         
         <p id="MSS_9418">
            kāntayānugataḥ ko'yaṃ pīnaskandho madoddhataḥ /<br />
            mṛgāṇāṃ pṛṣṭhato yāti śambaro rūḍhayauvanaḥ //
             <span class="ref">MSS_9418</span></p>
         
         <p id="MSS_9419">
            kāntayā sapadi ko'pyupagūḍhaḥ prauḍhapāṇirapanetumiyeṣa /<br />
            saṃhatastanatiraskṛtadṛṣṭir bhraṣṭameva na dukūlamapaśyat //
             <span class="ref">MSS_9419</span></p>
         
         <p id="MSS_9420">
            kāntaveśma bahu saṃdiśatībhir yātameva rataye ramaṇībhiḥ /<br />
            manmathena pariluptamatīnāṃ prāyaśaḥ skhalitamapyupakāri //
             <span class="ref">MSS_9420</span></p>
         
         <p id="MSS_9421">
            kāntasaṃgamaparājitamanyau vāruṇīrasanaśāntavivāde /<br />
            māninījana upāhitasaṃdhau saṃdadhe dhanuṣi neṣumanaṅgaḥ //
             <span class="ref">MSS_9421</span></p>
         
         <p id="MSS_9422">
            kāntaste kamalābhirāmanayane kalpe hi deśāntaraṃ ganteti śrutamadya lokavacanāt tathyaṃ
            kimetad vacaḥ /<br />
            pṛṣṭā seti mayā dayādhananidhe provāca dīnānanā yat tad vaktumapi kṣamā na rasanā
            me jāyate sāmpratam //
             <span class="ref">MSS_9422</span></p>
         
         <p id="MSS_9423">
            kāntāṃ kāmapi kāmayatyanudinaṃ dhyānāpadeśādayaṃ yenāmuṃ munayo'pyanādinidhanaṃ dhyāyanti
            dhautaspṛhāḥ /<br />
            ityaṅkāt svakare hṛte girijayā pāde ca padmāsanād viśvaṃ pātu purandhrinaddhavapuṣaḥ
            śambhoḥ samādhivyayaḥ //
             <span class="ref">MSS_9423</span></p>
         
         <p id="MSS_9424">
            kāntāṃ kvāpi vilambinīṃ kalarutairāhūya bhūyas tato digbhāgānavalokya raṅgavasudhāmutsṛjya
            padbhyāṃ tataḥ /<br />
            eṣa sphāramṛdaṅganādamadhurairambhomucāmāravair barhaśreṇikṛtātapatraracano hṛṣṭaḥ
            śikhī nṛtyati //
             <span class="ref">MSS_9424</span></p>
         
         <p id="MSS_9425">
            kāntāṃ dṛṣṭvā caraṇayugalakṣālanāya pravṛttām asmin rāṣṭre śriyamiti vacaḥ pāpaṭhīti
            prayatnāt /<br />
            devasya tveti ca punarasau vīṭikāyāḥ pradāne jāmātā te jaḍamatirayaṃ chāndasaḥ kiṃ
            karomi //
             <span class="ref">MSS_9425</span></p>
         
         <p id="MSS_9426">
            kāntāṃ hitvā virahavidhurārambhakhedālasāṅgīṃ māmullaṅghya vrajatu pathikaḥ ko'pi
            yadyasti śaktiḥ /<br />
            ityāśokī jagati sakale vallarī corikeva prāptāramme kusumasamaye kāmadevena dattā
            //
             <span class="ref">MSS_9426</span></p>
         
         <p id="MSS_9427">
            kāntāḥ kiṃ na śaśāṅkakāntidhavalāḥ saudhālayāḥ kasyacit kāñcīdāmavirājitorujaghanā
            sevyā na kiṃ kāminī /<br />
            kiṃ vā śrotrarasāyanaṃ sukhakaraṃ śravyaṃ na gītādikaṃ viśvaṃ kintu vilokya mārutacalaṃ
            santastapaḥ kurvate //<br />
            kāntākaṭākṣavapuṣe namaḥ kusumadhanvane /<br />
            jāyate yena sacchāyo viraso'pi bhavadrumaḥ //
             <span class="ref">MSS_9427</span></p>
         
         <p id="MSS_9428">
            kāntākaṭākṣaviśikhā na khananti yasya cittaṃ na nirdahati kopakṛśānutāpaḥ /<br />
            karṣanti bhūriviṣayāśca na lobhapāśā lokatrayaṃ jayati kṛtsnamidaṃ sa dhīraḥ //
             <span class="ref">MSS_9428</span></p>
         
         <p id="MSS_9429">
            kāntā karṣaṇalolakeralavadhūdhammillamallīrajaś- caurāścoḍanitambinīstanataṭe niṣpandatāmāgatāḥ
            /<br />
            revāśīkaradhāriṇo'ndhramuralastrīmānamudrābhi do vātā vānti navīnakokilavaghūhūṃkāravācālitāḥ
            //
             <span class="ref">MSS_9429</span></p>
         
         <p id="MSS_9430">
            kāntākeliṃ kalayatu taruḥ ko'pi kaścit prabhūṇām atyānandaṃ janayatu phalaiḥ ko'pi
            lokān dhinotu /<br />
            dhanyaṃ manye malayajamaho yaḥ prabhūtopatāpaṃ saṃsārasya drutamapanayatyātmadehavyayena
            //
             <span class="ref">MSS_9430</span></p>
         
         <p id="MSS_9431">
            kāntākelimayopi bhūtakaruṇāśānto'pyasau saṃyamī krīḍārūḍhasamādhibhaṅgavikaṭabhrūbhaṅgabhīmānanaḥ
            /<br />
            dṛṣṭvākṛṣṭaśarāsanaṃ yadakarot kruddhaḥ pinākī smaraṃ tvāmapyadya dṛśā tadeva kurute
            krodhādayaṃ kauśikaḥ //
             <span class="ref">MSS_9431</span></p>
         
         <p id="MSS_9432">
            kāntā candrodayo vīṇāpañcamadhvanirityamī /<br />
            ye nandayanti sukhitān duḥkhitān vyathayanti te //
             <span class="ref">MSS_9432</span></p>
         
         <p id="MSS_9433">
            kāntājanaṃ suratakhedanimīlitākṣaṃ saṃvāhituṃ samupayāniva mandamandam /<br />
            harmyeṣu mālyamadirāparibhogagandhān āviścakāra rajanīparivṛttivāyuḥ //
             <span class="ref">MSS_9433</span></p>
         
         <p id="MSS_9434">
            kāntājanena rahasi prasabhaṃ gṛhīta- keśe rate smarasahāsavatoṣitena /<br />
            premṇā manassu rajanīṣvapi haimanīṣu ke śerate sma rasahāsavatoṣitena //
             <span class="ref">MSS_9434</span></p>
         
         <p id="MSS_9435">
            kāntā dadāti madanaṃ madanaḥ saṃtāpamasamamanupaśayam /<br />
            saṃtāpo maraṇamaho tathāpi śaraṇaṃ nṛṇāṃ saiva //<br />
            kāntādharasudhāsvādādyūnaṃ yajjāyate sukham /<br />
            binduḥ pārśve tadadhyātmaśāstrāsvādasukhodadheḥ //
             <span class="ref">MSS_9435</span></p>
         
         <p id="MSS_9436">
            kāntādharāsavanipānamupāsya dhīmān pīyūṣapānakṛtaye na ruciṃ prayāti /<br />
            tatrāsti cenmadhurimā bata ko'pi satyaṃ kiṃ nāma tāta tṛṣiṭāḥ kṣudhitāḥ punaḥ syuḥ
            //
             <span class="ref">MSS_9436</span></p>
         
         <p id="MSS_9437">
            kāntānavādhararasāmṛtatṛṣṇayeva bimbaṃ papāta śaśino madhubhājane yat /<br />
            niḥśeṣite madhuni lajjitacittavṛtti tat tanmukhābjajitakāntitayā vinaṣṭam //
             <span class="ref">MSS_9437</span></p>
         
         <p id="MSS_9438">
            kāntānāṃ kuvalayamapyapāstamakṣṇoḥ śobhābhirna mukharucāhamekameva /<br />
            saṃharṣādalivirutairitīva gāyaṃl lolormau payasi mahotpalaṃ nanarta //
             <span class="ref">MSS_9438</span></p>
         
         <p id="MSS_9439">
            kāntānāṃ kṛtapulakaḥ stanāṅgarāge vaktreṣu cyutatilakeṣu mauktikāmbhaḥ /<br />
            saṃpede śramasalilodgamo vibhūṣāṃ ramyāṇāṃ vikṛtirapi śriyaṃ tanoti //
             <span class="ref">MSS_9439</span></p>
         
         <p id="MSS_9440">
            kāntānāṃ vadanendukāntimadhunā dhatte sudhādīdhitiḥ khelatkhañjanapaṅktayo mṛgadṛśāṃ
            tanvanti netraśriyam /<br />
            padmāni śvasitasya saurabhamabhidruhyanti vāmabhruvām abhyasyanti ca rājahaṃsavanitāḥ
            pīnastanīnāṃ gatim //
             <span class="ref">MSS_9440</span></p>
         
         <p id="MSS_9441">
            kāntānurāgacaturo'si manoharo'si nātho'si kiṃ ca navayauvanabhūṣito'si /<br />
            itthaṃ nigadya sudṛśā vadane priyasya niśvasya bāṣpalulitā nihitā dṛgantāḥ //<br />
            kāntānetrārdhapātā vadanarucikarāḥ sasmitā bhrūvilāsāḥ sākārā vākyaleśāḥ sahatalaninadā
            dṛṣṭanaṣṭāśca hāsāḥ /<br />
            nābhīkakṣastanānāṃ vivaraṇamasakṛtsparśanaṃ mekhalānāṃ śvāsāyāsāśca dīrghāṃ madanaśarahatāṃ
            kāminīṃ sūcayanti //<br />
            kāntānyardhanirīkṣitāni madhurā hāsopadaṃśāḥ kathāḥ pīnaśroṇiniruddhaśeṣamatulasparśaṃ
            tadardhāṃsanam /<br />
            snehavyaktikarān karavyatikarāṃstāṃstāṃśca ramyān guṇān veśyābhyaḥ praṇayādṛte'pi
            labhate jñātopacāro janaḥ //<br />
            kāntāprītiparānujo vinayavān hṛnnandano nandano bhāgyaṃ svarlalanopabhogyamamalā lakṣmīḥ
            sukhaṃ nistuṣam /<br />
            pūjā rājakule yaśo'tiviśadaṃ goṣṭhī samaṃ kovidair dāne'tivyasanaṃ ratirjinamate syāt
            kasyacit puṇyataḥ //
             <span class="ref">MSS_9441</span></p>
         
         <p id="MSS_9442">
            kāntāmukhaṃ suratakelivimardakheda- saṃjātagharmakaṇavicchuritaṃ ratānte /<br />
            āpāṇḍuraṃ taralatāranimīlitākṣaṃ saṃsmṛtya he hṛdaya kiṃ śatadhā na yāsi //
             <span class="ref">MSS_9442</span></p>
         
         <p id="MSS_9443">
            kāntāmukhadyutijuṣāmapi codgatānāṃ śobhāṃ parāṃ kuravakadrumamañjarīṇām /<br />
            dṛṣṭvā priye sahṛdayasya bhavenna kasya kandarpabāṇapatanavyathitaṃ hi cetaḥ //
             <span class="ref">MSS_9443</span></p>
         
         <p id="MSS_9444">
            kāntāmukhāsvādaparāṅmukhā yat pānthāḥ śaśāṅkasya karairvimṛṣṭāḥ /<br />
            suduḥsahaṃ tāpamime prayānti manye tatau naiva sudhetaratra //
             <span class="ref">MSS_9444</span></p>
         
         <p id="MSS_9445">
            kāntāyāḥ karajaiḥ kapolaphalake patrāvalī kalpitā kelidyūtapaṇīkṛto viharatā pītaḥ
            sa bimbādharaḥ /<br />
            svedārdrīkṛtacandanastanataṭī sānandamāliṅgitā nirviṣṭā viṣayāḥ śivātmamahasi nyastaṃ
            manaḥ saṃprati //
             <span class="ref">MSS_9445</span></p>
         
         <p id="MSS_9446">
            kāntāyā vikasadvilāsahasitasvacchāṃśavaścāmaraṃ saṃsaktāvabhiṣekahemakalaśau yaccandanāṅkau
            stanau /<br />
            yatkārtasvarakānti cāru jaghanaṃ siṃhāsanaṃ bhūbhujāṃ sāmrājyaṃ tadidaṃ jayājayamayaḥ
            śeṣastu cintāmayḥ //
             <span class="ref">MSS_9446</span></p>
         
         <p id="MSS_9447">
            kāntāraṃ na yathetaro jvalayituṃ dakṣo davāgniṃ vinā dāvāgniṃ na yathā paraḥ śamayituṃ
            śakto vināmbhodharam /<br />
            niṣṇātaḥ pavanaṃ vinā nirasituṃ nānyo yathāmbhodharaṃ karmaughaṃ sukṛtaṃ vinā kimaparaṃ
            hantuṃ samarthaṃ tathā //
             <span class="ref">MSS_9447</span></p>
         
         <p id="MSS_9448">
            kāntāraṃ parito jvalatyatibale dāvānale daivato gomāyorgahanāṃ guhāṃ paripatan darpoddhuraḥ
            kesarī /<br />
            yadvyāpādayati sma taṃ na kṛpayā tenaiṣa tasmin vane siṃhānāmabhayaprado'hamadhunetyutpucchamuddhāvati
            //
             <span class="ref">MSS_9448</span></p>
         
         <p id="MSS_9449">
            kāntāraḥ samarākhyaśca vaikuṇṭho vāñchitas tathā /<br />
            viśālaśca tathā nandaḥ ṣoḍhāḥ niḥsāruko bhavet //
             <span class="ref">MSS_9449</span></p>
         
         <p id="MSS_9450">
            kāntārapādapānāṃ yathā phalaṃ mānuṣairananubhogyam /<br />
            evamanāryeṣvarthāḥ manasā'pyāryairananubhogyāḥ //
             <span class="ref">MSS_9450</span></p>
         
         <p id="MSS_9451">
            kāntārabhūmiruhamaulinivāsaśīlāḥ prāyaḥ palāyanaparā janavīkṣaṇena /<br />
            kūjanti te'pi hi śukāḥ khalu rāmanāma saṅgaḥ svabhāvaparivartavidhau nidānam //
             <span class="ref">MSS_9451</span></p>
         
         <p id="MSS_9452">
            kāntāravanadurgeṣu kṛcchrāsvāpatsu saṃbhrame /<br />
            udyateṣu ca śastreṣu nāsti sattvavatāṃ bhayam //
             <span class="ref">MSS_9452</span></p>
         
         <p id="MSS_9453">
            kāntā ruciṃ munijanastaruṇo'viyogī kāmaśca ratnamaṇirujjvalakaṅkaṇena /<br />
            dhatte payodharayuge kucabhūṣaṇena hāre hare himakare makare kare ca //
             <span class="ref">MSS_9453</span></p>
         
         <p id="MSS_9454">
            kāntāre ghanatimire bhujaṃgamebhyo no bhītā na ca gaṇitā mahāpagāpi /<br />
            kiṃ bāle vahasi bhayaṃ madaṅgasaṃgāt vikrīte kariṇi kimaṅkuśe vivādaḥ //
             <span class="ref">MSS_9454</span></p>
         
         <p id="MSS_9455">
            kāntāre jalavṛkṣavairiṇi muhustvadvairivāmabhruvo bālairākulalocanaiḥ pratipadaṃ ruddhakramāścaṅkrame
            /<br />
            pṛthvīcaṇḍaruce paṭaccaradaśāsaṃghaṭṭadīptaprabhaṃ siñcantyañjalisañcitāśrubhiralaṃ
            yuṣmatpratāpānalam //
             <span class="ref">MSS_9455</span></p>
         
         <p id="MSS_9456">
            kāntāre daivagatyā kathamapi galitānyantarālokya bhakṣyāṇy uḍḍīyoḍḍīya bhūyas taruśikharaśikhāmeva
            tebhyaḥ śrayante /<br />
            itthaṃ tvadvairinārī giriṣu narapate jambulambīkadamba- bhrāntyā bharturbubhukṣoḥ
            kathayati purataśceṣṭitaṃ ṣaṭpadānām //
             <span class="ref">MSS_9456</span></p>
         
         <p id="MSS_9457">
            kāntāreṣu karāvalambiśiśavaḥ pādaiḥ sravallohitair arcantyaḥ padavīṃ vilocanajalairāvedayantyaḥ
            śucam /<br />
            dṛṣṭāḥ pānthajanairvivṛtya sakṛpaṃ hāśabdagarbhairmukhair yantyahnā sakalena yojanaturīyāṃśaṃ
            tavāristriyaḥ //
             <span class="ref">MSS_9457</span></p>
         
         <p id="MSS_9458">
            kāntāreṣu ca kānaneṣu ca sarittīreṣu ca kṣmābhṛtām utsaṅgeṣu ca pattaneṣu ca saridbhartustaṭānteṣu
            ca /<br />
            bhrāntāḥ ketakagarbhapallavarucaḥ śrāntā iva kṣmāpate kānte nandanakandalīparisare
            rohanti te kīrtayaḥ //
             <span class="ref">MSS_9458</span></p>
         
         <p id="MSS_9459">
            kāntāreṣvapi viśrāmo narasyādhvanikasya vai /<br />
            yaḥ sadāraḥ sa viśvāsyas tasmād dārāḥ parā gatiḥ //
             <span class="ref">MSS_9459</span></p>
         
         <p id="MSS_9460">
            kāntāviyogaḥ svajanāpamānaṃ ṛṇasya śeṣaṃ kunṛpasya sevā /<br />
            dāridryabhāvād vimukhaṃ ca mitraṃ vināgninā pañca dahanti kāyam //
             <span class="ref">MSS_9460</span></p>
         
         <p id="MSS_9461">
            kāntāśleṣaparāṅmukhaṃ yadi dahed doṣākaraḥ kaṃcana sthāne tarhi yataḥ sa hanta vidhinā
            hantuṃ vyadhāyīdṛśān /<br />
            kaṣṭaṃ yatpunareṣa candanabhuvo labdhaprabhāvo'bhitaḥ svarṇadyādyavagāhako marudayaṃ
            dagdhaṃ pracaṇḍojvalam //
             <span class="ref">MSS_9461</span></p>
         
         <p id="MSS_9462">
            kāntāsuhṛdguṇakathāśravaṇotsukasya ramyā vinidranayanasya gatā mamāsau /<br />
            sarvendriyārthajanitāni hi sevyamānā dīrghā svavṛttiriva hanti sukhāni nidrā //
             <span class="ref">MSS_9462</span></p>
         
         <p id="MSS_9463">
            kāntiṃ kuṅkumakeśarānmadhuratāṃ drākṣārasasyāsavād vaidarbhīparipākapūtavacasaḥ kāvyāt
            kavermārdavam /<br />
            pārśvādeva jarātureṇa vidhinā taṃ taṃ gṛhītvā guṇaṃ sṛṣṭā hanta haranti kasya na manaḥ
            kaśmīravāmabhruvaḥ //
             <span class="ref">MSS_9463</span></p>
         
         <p id="MSS_9464">
            kāntiṃ ketakakorakadyutisakhīṃ rākāmṛgāṅkasya yac cañcaccañcu culumpati pratidinaṃ
            premṇā cakorārbhakaḥ /<br />
            tan manye nayanāmṛtaṃ ratipatermṛtyuñjayenārthinā tenedaṃ ramaṇīkapolaphalake lāvaṇyamālokitam
            //
             <span class="ref">MSS_9464</span></p>
         
         <p id="MSS_9465">
            kāntikallolavalitāṃ nayanāmṛtavāhinīm /<br />
            bhajamānaṃ svayaṃ subhru kastvāṃ na bahu manyate //<br />
            kāntiprakarṣaṃ daśanacchadena sandhyāghane baddhapadaṃ harantyāḥ /<br />
            tasyā gṛhodyānasarogatasya hastasya evāmburuhasya rāgaḥ //
             <span class="ref">MSS_9465</span></p>
         
         <p id="MSS_9466">
            kāntimayādativimalād avirataviśvopakāragatakālāt /<br />
            sudaśān mahatotimahān prasarati dīpān pradīpa iva //
             <span class="ref">MSS_9466</span></p>
         
         <p id="MSS_9467">
            kāntiryasya vinidranīlanalinacchāyāsakhī subhruvāṃ yatpaṅke'pi mudo'sti yasya surabhiḥ
            kāsāṃ raso'gocaraḥ /<br />
            aṅgārārthitayā janeratijaḍairuḍḍāmaraiḥ pāmaraiḥ paśyaiṣa praguṇairguṇairapi gururdagdhaḥ
            sa kālāguruḥ //
             <span class="ref">MSS_9467</span></p>
         
         <p id="MSS_9468">
            kāntiryasya śaranniśākarakalālāvaṇyasaṃvādinī taṃ vikretumihāsi yāsi kimaho hāraṃ
            vihāraṃ śriyaḥ /<br />
            etāṃ paśya puraḥ pulindanagarīṃ bhūpāḥ kuraṅgīdṛśāṃ yatraitā galakandale ca kucayoraṅke
            ca guñjāsrajaḥ //
             <span class="ref">MSS_9468</span></p>
         
         <p id="MSS_9469">
            kāntirlocanavartiradbhutamayī mūrtirmahat saurabhaṃ niḥṣyando'tha sudhākarādapi sudhāsyandādapi
            hlādakaḥ /<br />
            sarvo'yaṃ viralo jagatyapi guṇagrāmo'bhirāmo hahā paśyottaṃsabhujaṃgasaṃgamajuṣaḥ
            śrīkhaṇḍa te khaṇḍitaḥ //<br />
            kāntiścandramaso mṛgasya nayane bāhū mṛṇālasya te haṃsānāṃ gamanaṃ sarojavadane hemno
            ghaṭau te kucau /<br />
            etatte parakīyavastu sakalaṃ namaikamātraṃ tava mānaṃ mā kuru mānini priyatame rūpābhimānaṃ
            prati //
             <span class="ref">MSS_9469</span></p>
         
         <p id="MSS_9470">
            kāntiśriyā nirjitapadmarāgaṃ manojñagandhaṃ dvayameva śastam /<br />
            navaprabuddhaṃ jalajaṃ jaleṣu sthaleṣu tasyā vadanāravindam //<br />
            kāntiste kanakācalapratinidhiḥ kāntākucaspardhi te saubhāgyaṃ kṣitipāladarśanavidhau
            tvatpūrvakaṃ darśanam /<br />
            saurabhyaṃ sakalātiśāyi bhavato jambira kiṃ brūmahe karpūrapratikūlatā yadi na te
            tvayyeva sarve guṇāḥ //
             <span class="ref">MSS_9470</span></p>
         
         <p id="MSS_9471">
            kāntiste yadi nirmalā yadi guṇā lakṣmīryadi sthāyinī mā gāḥ padma madaṃ tathāpi galitā
            hyete śaradvāsarāḥ /<br />
            saṃsparśena tuṣāravāripṛṣatāmālūnamūrteḥ saro- madhye'traiva varāṭakena bhavataḥ stheyaṃ
            punaḥ kevalam //
             <span class="ref">MSS_9471</span></p>
         
         <p id="MSS_9472">
            kānte katyapi vāsarāṇi gamaya tvaṃ mīlayitvā dṛśau svasti svasti nimīlayāmi nayane
            yāvan na śūnyā diśaḥ /<br />
            āyātā vayam āgamiṣyati suhṛdvargasya bhāgyodayaiḥ sandeśo vada kas tavābhilaṣitas
            tīrtheṣu toyāñjaliḥ //
             <span class="ref">MSS_9472</span></p>
         
         <p id="MSS_9473">
            kānte kathaṃcit kathitaprayāṇe kṣaṇaṃ vinamrā virahārditāṅgī /<br />
            tatas tamālokya kadāgato'sīty āliṅgya mugdhā mudamāsasāda //
             <span class="ref">MSS_9473</span></p>
         
         <p id="MSS_9474">
            kānte kanakajambīraṃ kare kimapi kurvati /<br />
            āgāralikhite bhānau bindumindumukhī dadau //
             <span class="ref">MSS_9474</span></p>
         
         <p id="MSS_9475">
            kānte kalitacolānte dīpe vairiṇi dīpyati /<br />
            āsīdasitapadmākṣyāḥ pakṣo nayanamudraṇam //
             <span class="ref">MSS_9475</span></p>
         
         <p id="MSS_9476">
            kānte kāñculikāvalokini kalāvatyā namantyā sthitaṃ tasmin komalakākubhāṣiṇi tayā spandī
            niruddho'dharaḥ /<br />
            utthāyātha karaspṛśi priyatame yūnornave saṃgame kāñcīkūjitakaitavena madano dyauḥśāntimabhyasyati
            //<br />
            kānte kathaya kathaṃ vā gacchasi pānīyaśālikāmekā /<br />
            aṅgamanaṅgaṃ nitarām aṅkurayati paṅkajākṣi vayo'pi tava //
             <span class="ref">MSS_9476</span></p>
         
         <p id="MSS_9477">
            kānte kiṃ kupitāsi, kaḥ parajane prāṇeśa kopo bhavet ko'yaṃ subhru para, stvameva,
            dayite dāso'smi kiṃ te paraḥ /<br />
            ityuktvā praṇataḥ priyaḥ kṣititalādutthāpya sānandayā netrāmbhaḥkaṇikāṅkite stanataṭe
            tanvyā samāropitaḥ //
             <span class="ref">MSS_9477</span></p>
         
         <p id="MSS_9478">
            kānte kuṭilamālokya karṇakaṇḍūyanena kim /<br />
            kāmaṃ kathaya kalyāṇi kiṅkaraḥ karavāṇi yat //
             <span class="ref">MSS_9478</span></p>
         
         <p id="MSS_9479">
            kānte gṛhāṇa tvamimāṃ svamālām akāraṇaṃ kiṃ kalahaṃ karoṣi /<br />
            yatpūrvapādaṃ manuṣe'tra śuddhaṃ tat tathyamevāsti na cedidaṃ syāt //
             <span class="ref">MSS_9479</span></p>
         
         <p id="MSS_9480">
            kānte ghorakṛtāntavakrakuharāt tvaṃ puṇyapuñjena me muktā kṛnta tadarjanaśramabharaṃ
            pratyaṅgamāliṅgya mām /<br />
            ityākarṇya nimīlitārdhanayanaṃ smeraṃ śanairānataṃ sollāsaṃ vadanāmbujaṃ mṛgadṛśaḥ
            svairaṃ cucumba priyaḥ //
             <span class="ref">MSS_9480</span></p>
         
         <p id="MSS_9481">
            kānte jagmuṣi tāmracūḍaraṭitaṃ śrutvā prabuddhā javāt kiṃcid vāsavadiṅmukhaṃ pravikasad
            dṛṣṭvā gavākṣādhvanā /<br />
            saṃtrāsena samīritā priyatamapremṇāvaruddhā śanair utthānopaniveśanāni kurute talpe
            muhuḥ pāṃsulā //
             <span class="ref">MSS_9481</span></p>
         
         <p id="MSS_9482">
            kānte tathā kathamapi prathitaṃ mṛgākṣyā cāturyamuddhatamanobhavayā rateṣu /<br />
            tatkūjitānyanuvadadbhiranekavāraṃ śiṣyāyitaṃ gṛhakapotaśatairyathā syāt //
             <span class="ref">MSS_9482</span></p>
         
         <p id="MSS_9483">
            kānte talpamupāgate vigalitā nīvī svayaṃ tatkṣaṇāt tadvāsaḥ ślathamekhalāguṇadhṛtaṃ
            kiṃcinnitambe sthitam /<br />
            etāvat sakhi vedmi kevalamahaṃ tasyāṅgasaṅge punaḥ ko'sau kāsmi rataṃ tu kiṃ kathamiti
            svalpāpi me na smṛtiḥ //
             <span class="ref">MSS_9483</span></p>
         
         <p id="MSS_9484">
            kāntetyutpalalocaneti vipulaśroṇībharetyunnamat- pīnottuṅgapayodhareti sumukhāmbhojeti
            subhrūriti /<br />
            dṛṣṭvā mādyati modate'bhiramate prastauti vidvānapi pratyakṣāśuciputrikāṃ striyamaho
            mohasya duśceṣṭitam //<br />
            kānte tvatkucacūcukau tadupari smerā ca hārāvalī tadvaktraṃ taruṇāṅgi bimbitamanucchāyālatāśyāmatām
            /<br />
            tvaṃ sarvāṅgamanorame trijagatāṃ badhnāsi dṛṣṭyā mano jambūvajjalabinduvajjalajavajjambālavajjālavat
            //
             <span class="ref">MSS_9484</span></p>
         
         <p id="MSS_9485">
            kānte tvannetrakāntaṃ puru kamalavanaṃ tvanmukhasyopameyaś candraḥ pratyakṣasiddhaḥ
            pikakulamapi ca tvatsvarasyānukāri /<br />
            rambhākāṇḍas tvadūrucchavirapi sulabhaḥ kambavaśca tvadīyāḥ kaṇṭhākārā śikhaṇḍās tava
            kacasadṛśāstat kathaṃ te'samatvam //
             <span class="ref">MSS_9485</span></p>
         
         <p id="MSS_9486">
            kānte dhāvaya me pādāv iti bhartrā niveditā /<br />
            na tayā dhāvitau pādau bharturājñā na laṅghitā //
             <span class="ref">MSS_9486</span></p>
         
         <p id="MSS_9487">
            kāntena prahito navaḥ priyasakhīvargeṇa baddhaspṛhaś cittenopahṛtaḥ smarāya na samutsraṣṭuṃ
            gataḥ pāṇinā /<br />
            āmṛṣṭo muhurīkṣito muharabhighrāto muhurloṭhitaḥ pratyaṅgaṃ ca muhuḥ kṛto mṛgadṛśā
            kiṃ kiṃ na cūtāṅkuraḥ //
             <span class="ref">MSS_9487</span></p>
         
         <p id="MSS_9488">
            kānte nitāntaṃ dayitākucānta- colāñcalaṃ karṣati harṣamugdhe /<br />
            babhāra bālā namitāsyahāsya- leśāpadeśādaparaṃ nicolam //
             <span class="ref">MSS_9488</span></p>
         
         <p id="MSS_9489">
            kānte nitāntametair vacanai ruṣiteva lakṣyate bhavatī /<br />
            ka ivoṣyate na vacanair uktairāgāṃsyapahnotum //<br />
            kānte kṛtāgasi puraḥ parivartamāne sakhyaṃ sarojaśaśinoḥ sahasā babhūva /<br />
            roṣākṣaraṃ sudṛśi vaktumapārayantyām indīvaradvayamavāpa tuṣāradhārām //<br />
            kānte paśyati sānurāgamabalā sācīkarotyānanaṃ tasmin kāmakalākalāpakuśale vyāvṛttavaktre
            kila /<br />
            paśyantī muhurantaraṅgamadanā dolāyamānekṣaṇā lajjāmanmathamadhyagāpi nitarāṃ tasyābhavat
            prītaye //
             <span class="ref">MSS_9489</span></p>
         
         <p id="MSS_9490">
            kānte yāmi, kva, deśāntara, mapi śayanā, nneti, kiṃ sadmano'pi kvaitāvanmātra, māḥ
            kiṃ kathayasi nagarā, nna priye nirvṛto'pi /<br />
            ityākarṇyoktavastukramaghanaghanahṛdvedanā veda nāhaṃ kāhaṃ kutrāsmi ko'yaṃ bata hatasamayo'pyasmi
            vā nāsmi veti //
             <span class="ref">MSS_9490</span></p>
         
         <p id="MSS_9491">
            kānte vicitrasuratakramabaddharāge saṅketake'pi mṛgaśābadṛśā rasena /<br />
            tatkūjitaṃ kimapi yena tadīyatalpaṃ nālpaiḥ parītamanukūjitalāvakaughaiḥ //
             <span class="ref">MSS_9491</span></p>
         
         <p id="MSS_9492">
            kānte vilāsini kalāvati padmanetre nityaṃ tvayi priyatame ramate mano me /<br />
            itthaṃ bhavantamurubhāvanayā vadantaṃ śrīkṛṣṇa māṃ budhajanā api hā hasanti //
             <span class="ref">MSS_9492</span></p>
         
         <p id="MSS_9493">
            kānte sāgasi kañcukaspṛśi tayā sācīkṛtagrīvayā muktāḥ kopakaṣāyamanmathaśaratkrūrāḥ
            kaṭākṣāṅkurāḥ /<br />
            sākūtaṃ darahāsakesaravacomādhvīkadhārālasā prītiḥ kalpalateva kācana mahādānīkṛtā
            subhruvā //<br />
            kānte sāgasi kācidantikagate nirbhartsya roṣāruṇair bhrūbhaṅgīkṛṭilairapāṅgavalanairālokamān
            ā muhuḥ /<br />
            badhvā mekhalayā sapatnaramaṇīpādābjalākṣāṅkitaṃ līlānīlasaroruheṇa niṭilaṃ hanti
            sma roṣākulā //
             <span class="ref">MSS_9493</span></p>
         
         <p id="MSS_9494">
            kānte sāgasi yāpite priyasakhīveṣaṃ vidhāyāgate bhrāntyāliṅgya mayā rahasyamuditaṃ
            tatsaṃgamākāṅkṣayā /<br />
            mugdhe duṣkarametadityatitarāmuktvā sahāsaṃ balād āliṅgya cchalitāsmi tena kitavenādya
            pradoṣāgame //
             <span class="ref">MSS_9494</span></p>
         
         <p id="MSS_9495">
            kānte snehanidhau samīyuṣi madhau jitvā śriyaṃ śaiśirīṃ viśleṣādiva tasya pāṇḍimabhṛtāmālīlatānāmiyam
            /<br />
            kartuṃ nūtanacitrapatraracanāṃ kiṃ kānanaśrīrimāṃ prācīnāṃ pavanāñcalena paritaḥ patrāvalīṃ
            lumpati //
             <span class="ref">MSS_9495</span></p>
         
         <p id="MSS_9496">
            kānte hanta sukomalā bata matā prāg vyarthameva bhramāt kiṃtu tvaṃ bhuvi niṣṭhurā
            nirupamā paśyasyapīmaṃ na mām /<br />
            tasmād vakṣasi te payodharamiṣād dhātrā nikhāyārpitau śailendrāviti sāṃprataṃ na hi
            ciraṃ saukhyaṃ parakleśituḥ //
             <span class="ref">MSS_9496</span></p>
         
         <p id="MSS_9497">
            kānto narmaṇi naipuṇena viditastvaṃ śaiśavadveṣiṇī krīḍāśailaśiromaṇirgṛhamidaṃ ramyo
            vasantotsavaḥ /<br />
            sakhyaḥ kāmakathopacāracaturāḥ saṃbhogakāle'dhunā māno vā kalaho'thavā yadi kadā taccetaso
            nirvṛtiḥ //
             <span class="ref">MSS_9497</span></p>
         
         <p id="MSS_9498">
            kānto yāsyati dūradeśamiti me cintā paraṃ jāyate lokānandakaro hi candravadane vairāyate
            candramāḥ /<br />
            kiṃ cāyaṃ vitanoti kokilakalālāpo vilāpodayaṃ prāṇāneva haranti hanta nitarāmārāmamandānilāḥ
            //
             <span class="ref">MSS_9498</span></p>
         
         <p id="MSS_9499">
            kānto'si nityamadhuro'si rasākulo'si kiṃ cāsi pañcaśarakārmukamadvitīyam /<br />
            ikṣo tavāsti sakalaṃ paramekamūnaṃ yat sevito bhajasi nīrasatāṃ krameṇa //
             <span class="ref">MSS_9499</span></p>
         
         <p id="MSS_9500">
            kāntyā kāñcanakāntayā parimalairbhāgyaikabhogyais tathā saundaryeṇa ca sādhunaiva
            kusumaṃ hā hanta na tvatsamam /<br />
            akrodhaṃ śṛṇu kintu dūṣaṇamiva tvayyasti kiñcit punas tattvajñairyadacumbitaṃ tvamasi
            re cāmpeya puṣpandhayaiḥ //
             <span class="ref">MSS_9500</span></p>
         
         <p id="MSS_9501">
            kāntyā daridratvamupaiti candraḥ kimasti tattvaṃ vikacotpaleṣu /<br />
            na vedyi viśvāsya kathaṃ mṛgākṣyā saundaryasṛṣṭirmuṣitā vidhātuḥ //
             <span class="ref">MSS_9501</span></p>
         
         <p id="MSS_9502">
            kāntyā viluptāni vilocanānām āpāṭalānāmatirodanena /<br />
            sakuṅkumānīva punarbhaṃvanti yasyārinārīkucamaṇḍalāni //
             <span class="ref">MSS_9502</span></p>
         
         <p id="MSS_9503">
            kāntyā suvarṇavarayā parayā ca śuddhyā nityaṃ svikāḥ khalu śikhāḥ paritaḥ kṣipantīm
            /<br />
            cetoharāmapi kṛśeśayalocane tvāṃ jānāmi kopakaluṣo dahano dadāha //
             <span class="ref">MSS_9503</span></p>
         
         <p id="MSS_9504">
            kānyakubjā dvijāḥ sarve māgadhaṃ mādhuraṃ vinā /<br />
            gauḍadrāviḍavikhyātāḥ kānyakubjāḥ mahodbhavāḥ //
             <span class="ref">MSS_9504</span></p>
         
         <p id="MSS_9505">
            kā pāṇḍupatnī gṛhabhūṣaṇaṃ kiṃ ko rāmaśatruḥ kimagastyajanma /<br />
            kaḥ sūryaputro viparītapṛcchā kuntīsuto rāvaṇakumbhakarṇāḥ //
             <span class="ref">MSS_9505</span></p>
         
         <p id="MSS_9506">
            kāpi kāntamidamāha mahelā sādhu sādhaya tathā yudhi kāryam /<br />
            vartate tava yathā ca jayaśrīr lokanāthalalanā ca sapatnī //
             <span class="ref">MSS_9506</span></p>
         
         <p id="MSS_9507">
            kāpi kuḍyalikhitāvadhirekhāḥ proṣitapriyatamā gaṇayantī /<br />
            veśmani prabalavahniparīte sāsrayā bahiranīyata sakhyā //
             <span class="ref">MSS_9507</span></p>
         
         <p id="MSS_9508">
            kāpi mukhyapadavīmadhiropya svāṃ sakhīṃ svakaradhāritadīpā /<br />
            prāṇanātharatigehamayāsīd adbhuto ratipaterupadeśaḥ //
             <span class="ref">MSS_9508</span></p>
         
         <p id="MSS_9509">
            kāpiśāyanasugandhi vighūrṇann unmado'dhiśayituṃ samaśeta /<br />
            phulladṛṣṭivadanaṃ pramadānām abjacāru caṣakaṃ ca śaḍaṅghriḥ //
             <span class="ref">MSS_9509</span></p>
         
         <p id="MSS_9510">
            kāpi śīghramavadhīritamānā mānino vicalitā priyadhāmni /<br />
            āgatena marutāpi purastāl lāghavasya parihāramamaṃsta //
             <span class="ref">MSS_9510</span></p>
         
         <p id="MSS_9511">
            kāpuruṣaḥ kukkuraśca bhojanaikaparāyaṇaḥ /<br />
            lālitaḥ pārśvamāyāti vārito naiva gacchati //
             <span class="ref">MSS_9511</span></p>
         
         <p id="MSS_9512">
            kāpyaṅghrī raṅgapatryāruṇayati ramaṇī bhūṣaṇairbhāti kācid gāyatyanyā parāpi pralasati
            laharīlakṣma vāso vasānā /<br />
            yatrānyā snehapūrān vitarati ca mudaṃ yāti dolābhiranyā sā śṛṅgāradvitīyā racayati
            na manaḥ kasya śṛṅgāramagnam //
             <span class="ref">MSS_9512</span></p>
         
         <p id="MSS_9513">
            kāpyanyā mukulādhikāramilitā lakṣmīraśokadrume mākandaḥ samayocitena vidhinā dhatte'bhijātaṃ
            vapuḥ /<br />
            kiṃ cāṣāḍhagireranaṅgavijayaprastāvanāpaṇḍita ḥ svairaṃ sarpati bālacandanalatālīlāsakho
            mārutaḥ //
             <span class="ref">MSS_9513</span></p>
         
         <p id="MSS_9514">
            kāpyabhikhyā tayorāsīd vrajato śuddhaveṣayoḥ /<br />
            himanirmuktayoryoge citrācandramasoriva //
             <span class="ref">MSS_9514</span></p>
         
         <p id="MSS_9515">
            kāpyāgataṃ vīkṣya manodhināthaṃ samutthitā sādaramāsanāya /<br />
            kareṇa śiñjadvalayena talpam āsphālayantī kalamājuhāva //
             <span class="ref">MSS_9515</span></p>
         
         <p id="MSS_9516">
            kā prastutābhiṣekād āryaṃ pracyāvayed guṇajyeṣṭham /<br />
            manye mamaiva puṇyaiḥ sevāvasaraḥ kṛto vidhinā //
             <span class="ref">MSS_9516</span></p>
         
         <p id="MSS_9517">
            kā priyeṇa rahitā varāṅganā dhāmni kena tanayena nanditā /<br />
            kīdṛśena puruṣeṇa pakṣiṇāṃ bandhanaṃ samabhilaṣyate sadā //
             <span class="ref">MSS_9517</span></p>
         
         <p id="MSS_9518">
            kā prītiḥ saha mārjāraiḥ kā prītiravanīpatau /<br />
            gaṇikābhiśca kā prītiḥ kā prītirbhikṣukaiḥ saha //
             <span class="ref">MSS_9518</span></p>
         
         <p id="MSS_9519">
            kābhirna tatrābhinavasmarājñā viśvāsanikṣepavaṇik kriye'ham /<br />
            jihneti yannaiva kuto'pi tiryak kaścit tiraścastrapate na tena //
             <span class="ref">MSS_9519</span></p>
         
         <p id="MSS_9520">
            kā bhūṣā balināṃ, kṣamā, paribhavaḥ, kopaḥ svakulyaiḥ kṛtaḥ kiṃ duḥkhaṃ, parasaṃśrayo,
            jagati kaḥ ślāghyo, ya āśrīyate /<br />
            ko mṛtyu, rvyasanaṃ, śucaṃ jahati ke, yairnirjitā śatravaḥ kairvijñātamidaṃ virāṭanagaracchannasthitaiḥ
            pāṇḍavaiḥ //
             <span class="ref">MSS_9520</span></p>
         
         <p id="MSS_9521">
            kāmaṃ karīṣāgnimadho nidhāyā- bhrameṇa tāpātiśayaṃ bhajadhvam /<br />
            yuṣmākamadyāvadhi nādhikāro dugdhātimugdhādharamādhurīṣu //
             <span class="ref">MSS_9521</span></p>
         
         <p id="MSS_9522">
            kāmaṃ karṇakaṭuḥ kṛto'timadhuraḥ kekāravaḥ kekināṃ meghāścāmṛtadhāriṇo'pi vihitāḥ
            prāyo viṣasyandinaḥ /<br />
            unmīlannavakandalāvalirasau śayyāpi sarpāyate tat kiṃ yad viparītamatra na kṛtaṃ tasyā
            viyogena me //
             <span class="ref">MSS_9522</span></p>
         
         <p id="MSS_9523">
            kāmaṃ kāmadughaṃ dhuṅkṣva mitrāya varuṇāya ca /<br />
            vayaṃ dhīreṇa dānena sarvān kāmānaśīmahi //
             <span class="ref">MSS_9523</span></p>
         
         <p id="MSS_9524">
            kāmaṃ kāmayate na kelinalinīṃ nāmodate kaumudī- nisyandairna samīhate mṛgadṛśāmālāpalīlāmapi
            /<br />
            sīdanneṣa niśāsu duḥsahatanurbhogābhilāṣālasair aṅgaistāmyati cetasi vrajavadhūmādhāya
            mugdho hariḥ //
             <span class="ref">MSS_9524</span></p>
         
         <p id="MSS_9525">
            kāmaṃ kāmayamānasya yadā kāmaḥ samṛddhyate /<br />
            athainamaparaḥ kāmas tṛṣṇā vidhyati bāṇavat //
             <span class="ref">MSS_9525</span></p>
         
         <p id="MSS_9526">
            kāmaṃ kāmasamas tvamatra jagati khyāto'si yat sarvadā rūpeṇaiva mahīpate tava dhanuḥpāṇḍityamanyādṛśam
            /<br />
            tvaṃ yasmin viśikhaṃ vimuñcasi tamevoddiśya muktatrapaṃ truṭyatkaṃcukamudgataspṛhamaho
            dhāvanti devāṅganāḥ //
             <span class="ref">MSS_9526</span></p>
         
         <p id="MSS_9527">
            kāmaṃ kumīnasadṛśaṃ rājyamapi prājyakaṇṭakaṃ kuśalaḥ /<br />
            pākānvitamatisurasaṃ bhuṅkte bahudhāvadhānena //
             <span class="ref">MSS_9527</span></p>
         
         <p id="MSS_9528">
            kāmaṃ kūle nadīnāmanugiri mahiṣīyūthanīḍopakaṇṭhe gāhante śaṣparājīrabhinavaśalabhagrāsalolā
            balākāḥ /<br />
            antarvinyastavīruttṛṇamayapuruṣatrāsavighnaṃ kathaṃcit kāpotaṃ kodravāṇāṃ kavalayati
            kaṇān kṣetrakoṇaikadeśe //
             <span class="ref">MSS_9528</span></p>
         
         <p id="MSS_9529">
            kāmaṃ kopakaṣāyitākṣiyugalaṃ kṛtvā karotphālanaiḥ kṣudrān vanyamṛgāt karīndra sahasā
            vidrāvaya tvaṃ mudā /<br />
            helākhaṇḍitakumbhikumbhavigaladraktāruṇāṅge harau jāte locanagocare yadi bhavān sthātā
            tadā manmahe //
             <span class="ref">MSS_9529</span></p>
         
         <p id="MSS_9530">
            kāmaṃ krodhaṃ ca lobhaṃ ca dambhaṃ darpaṃ ca bhūmipaḥ /<br />
            samyagvijetuṃ yo veda sa mahīmabhijāyate //<br />
            kāmaṃ krodhaṃ bhayaṃ lobhaṃ dambhaṃ mohaṃ madaṃ tathā /<br />
            nidrāṃ matsaramālasyaṃ nāstikyaṃ ca parityaja //
             <span class="ref">MSS_9530</span></p>
         
         <p id="MSS_9531">
            kāmaṃ krodhaṃ lobhaṃ mohaṃ tyaktvātmānaṃ paśya hi ko'ham<br />
            ātmajñānavihīnā mūḍhās te pacyante narake mūḍhāḥ //
             <span class="ref">MSS_9531</span></p>
         
         <p id="MSS_9532">
            kāmaṃ guṇairmahāneṣa prakṛtyā punarāsuraḥ /<br />
            utkarṣāt sarvato vṛtteḥ sarvākāraṃ hi dṛpyati //
             <span class="ref">MSS_9532</span></p>
         
         <p id="MSS_9533">
            kāmaṃ janāḥ smayante kailāsavilāsavarṇanāvasare /<br />
            sādhanakathanāvasare sācīkurvanti vaktrāṇi //
             <span class="ref">MSS_9533</span></p>
         
         <p id="MSS_9534">
            kāmaṃ tu kṣapayed dehaṃ puṣpamūlaphalaiḥ śubhaiḥ /<br />
            na tu nāmāpi gṛhṇīyāt patyau prete parasya tu //
             <span class="ref">MSS_9534</span></p>
         
         <p id="MSS_9535">
            kāmaṃ dahantu maruto malayācalasya candro'pi pātayatu vā nitarāṃ sphuliṅgān /<br />
            dūre priyo vimalavaṃśamaṇiḥ patirme tatsāmprataṃ tvaritamānaya taṃ kathaṃcit //
             <span class="ref">MSS_9535</span></p>
         
         <p id="MSS_9536">
            kāmaṃ dīrghā bhaved yātrā kāmaṃ panthā mahān bhavet /<br />
            so'pi prabhoḥ kṛpāmeva nityamāśrayate'ntataḥ //
             <span class="ref">MSS_9536</span></p>
         
         <p id="MSS_9537">
            kāmaṃ dugdhe viprakarṣatyalakṣmīṃ kīrtiṃ sūte duṣkṛtaṃ yā hinasti /<br />
            tāṃ cāpyetāṃ mātaraṃ maṅgalānāṃ dhenuṃ dhīrāḥ sūnṛtāṃ vācamāhuḥ //
             <span class="ref">MSS_9537</span></p>
         
         <p id="MSS_9538">
            kāmaṃ durviṣahajvaraṃ janayati vyāghūrṇayatpakṣiṇī gātrāṇyūrunitambagaṇḍahṛdayānyucchūnay
            atyulbaṇam /<br />
            tāṃ tāṃ durvikṛtaṃ karoti suhṛdo gāḍhaṃ vyathante yayā vyādhiyauvanamātmanāśaniyataḥ
            ke te grahaṇyādayaḥ //
             <span class="ref">MSS_9538</span></p>
         
         <p id="MSS_9539">
            kāmaṃ dṛṣṭā mayā sarvā vivastrā rāvaṇastriyaḥ /<br />
            na tu me manasaḥ kiṃcid vaikṛtyamupapadyate //
             <span class="ref">MSS_9539</span></p>
         
         <p id="MSS_9540">
            mano hi hetuḥ sarveṣām indriyāṇāṃ pravartane /<br />
            śubhāśubhāsvavasthāsu tacca me suvyavasthitam //
             <span class="ref">MSS_9540</span></p>
         
         <p id="MSS_9541">
            kāmaṃ na paśyati didṛkṣata eva bhūmnā noktāpi jalpati vivakṣati cādareṇa /<br />
            lajjāsmaravyatikareṇa mano'dhināthe bālā rasāntaramidaṃ lalitaṃ bibharti //
             <span class="ref">MSS_9541</span></p>
         
         <p id="MSS_9542">
            kāmaṃ niṣkaruṇaṃ vetsi vetsi taṃ bahuvallabham /<br />
            dūti cūtāṅkurakharā diśo vetsi na vetsi kim //
             <span class="ref">MSS_9542</span></p>
         
         <p id="MSS_9543">
            kāmaṃ nṛpāḥ santu sahasraśo'nye rājanvatīmāhuranena bhūmim /<br />
            nakṣatratārāgrahasaṃkulāpi jyotiṣmatī cāndramasaiva rātriḥ //<br />
            kāmaṃ paramiti jñātvā devo'pi hi purandaraḥ /<br />
            gautamasya muneḥ patnīm ahalyāṃ cakame purā //
             <span class="ref">MSS_9543</span></p>
         
         <p id="MSS_9544">
            kāmaṃ pratyādiṣṭāṃ smarāmi na parigrahaṃ munes tanayān /<br />
            balavat tu dūyamānaṃ pratyāyayatīva me hṛdayam //
             <span class="ref">MSS_9544</span></p>
         
         <p id="MSS_9545">
            kāmaṃ pradīpayati rūpamabhivyanakti saubhāgyamāvahati vaktrasugandhitāṃ ca /<br />
            ūrjaṃ karoti kaphajāśca nihanti rogāṃs tāmbūlamevamaparāṃśca guṇān karoti //
             <span class="ref">MSS_9545</span></p>
         
         <p id="MSS_9546">
            yuktena cūrṇena karoti rāgaṃ rāgakṣayaṃ pūgaphalātiriktam /<br />
            cūrṇādhikaṃ vaktravigandhakāri patrādhikaṃ sādhu karoti gandham //
             <span class="ref">MSS_9546</span></p>
         
         <p id="MSS_9547">
            patrādhikam niśi hitaṃ saphalaṃ divā ca proktānyathākaraṇamasya viḍambanaiva /<br />
            kakkolapūgalavalīphalapārijātair āmoditaṃ madamudā muditaṃ karoti //
             <span class="ref">MSS_9547</span></p>
         
         <p id="MSS_9548">
            kāmaṃ pradoṣatimireṇa na dṛśyase tvaṃ saudāminīva jaladodarasaṃdhilīnā /<br />
            tvāṃ sūcayiṣyati tu mālyasamudbhavo'yaṃ gandhaśca bhīru mukharāṇi ca nūpurāṇi //
             <span class="ref">MSS_9548</span></p>
         
         <p id="MSS_9549">
            kāmaṃ priyānapi prāṇān vimuñcanti manasvinaḥ /<br />
            icchanti na tvamitrebhyo mahatīmapi satkriyām //
             <span class="ref">MSS_9549</span></p>
         
         <p id="MSS_9550">
            kāmaṃ priyā na sulabhā manas tu tadbhāvadarśanāśvāsi /<br />
            akṛtārthe'pi manasije ratimubhayaprārthanā kurute //
             <span class="ref">MSS_9550</span></p>
         
         <p id="MSS_9551">
            kāmaṃ bhavantu madhulampaṭaṣaṭpadaugha- saṃghaṭṭadhundhumaghanadhvanayo'bjakhaṇḍāḥ
            /<br />
            gāyatyatiśrutisukhaṃ vidhireva yatra bhṛṅgaḥ sa ko'pi dharaṇīdharanābhipadmaḥ //
             <span class="ref">MSS_9551</span></p>
         
         <p id="MSS_9552">
            kāmaṃ bhavantu sarito bhuvi supratiṣṭhāḥ svādūni santu salilāni ca śuktayaśca /<br />
            etāṃ vihāya varavarṇini tāmraparṇīṃ nānyatra sambhavati mauktikakāmadhenuḥ //
             <span class="ref">MSS_9552</span></p>
         
         <p id="MSS_9553">
            kāmaṃ mā kāmayadhvaṃ vṛṣamapi ca bhṛśaṃ mādriyadhvaṃ na vitte cittaṃ datta śrayadhvaṃ
            paramamṛtaphalā yā kalā tāmihaikām /<br />
            itthaṃ devaḥ smarārirvūṣamadharacarīkṛtya mūrtyaiva ditsan niḥsvo viśvopadeśānamṛtakarakalāśekharastrāyatāṃ
            vaḥ //
             <span class="ref">MSS_9553</span></p>
         
         <p id="MSS_9554">
            kāmaṃ likhatu saṃsthānaṃ kaścid rūpaṃ ca bhāsvataḥ /<br />
            abhittivihatālambam ālokaṃ vilikhet katham //
             <span class="ref">MSS_9554</span></p>
         
         <p id="MSS_9555">
            kāmaṃ vaneṣu hariṇās tṛṇena jīvantyayatnasulabhena /<br />
            vidadhati dhaniṣu na dainyaṃ te kila paśavo vayaṃ sudhiyaḥ //
             <span class="ref">MSS_9555</span></p>
         
         <p id="MSS_9556">
            kāmaṃ vapuḥ pulakitaṃ nayane dhṛtāsre vācaḥ sagadgadapadāḥ sakhi kampi vakṣaḥ /<br />
            jñātaṃ mukundamuralīravamādhurī te cetaḥ sudhāṃśuvadane taralīkaroti //
             <span class="ref">MSS_9556</span></p>
         
         <p id="MSS_9557">
            kāmaṃ vācaḥ katicidaphalāḥ santu loke kavīnāṃ santyevānyā madhuripukathāsaṃstavāt
            kāmadogdhryaḥ /<br />
            vittaṃ kāmaṃ bhavatu viphalaṃ dattamaśrotriyebhyaḥ pātre dattairbhavati hi dhanairdhanyatā
            bhūridātuḥ //
             <span class="ref">MSS_9557</span></p>
         
         <p id="MSS_9558">
            kāmaṃ viṣaṃ ca viṣayāśca nirīkṣyamāṇāḥ śreyo viṣaṃ na viṣayāḥ parisevyamānāḥ /<br />
            ekatra janmani viṣaṃ vinihanti pītaṃ janmāntareṣu viṣayāḥ paritāpayanti //
             <span class="ref">MSS_9558</span></p>
         
         <p id="MSS_9559">
            kāmaṃ śivena śamitaṃ punarujjagāra dṛṣṭis taveti kimiyaṃ janani stutiste /<br />
            līlāprasūtapuruṣārthacatuṣṭayāyās tasyāḥ paraṃ tu sa bhavatyavayuktyavādaḥ //
             <span class="ref">MSS_9559</span></p>
         
         <p id="MSS_9560">
            kāmaṃ śīrṇapalāśapatraracitāṃ kanthāṃ vasāno vane kuryāmambubhirapyayācitasukhaiḥ
            prāṇānubandhasthitim /<br />
            sāṅgaglāni savepitaṃ sacakitaṃ sāntarnidāghajvaraṃ vaktuṃ na tvahamutsahe sakṛpaṇaṃ
            dehīti dīnaṃ vacaḥ //
             <span class="ref">MSS_9560</span></p>
         
         <p id="MSS_9561">
            kāmaṃ śunako nṛpati- prasādataḥ syād gajendramaulisthaḥ /<br />
            bhavateva tena saha re nārdayituṃ śakyate jātu //
             <span class="ref">MSS_9561</span></p>
         
         <p id="MSS_9562">
            kāmaṃ śyāmatanus tathā malinayatyāvāsavastrādikaṃ lokaṃ rodayate bhanakti janatāgoṣṭhīṃ
            kṣaṇenāpi yaḥ /<br />
            mārge'pyaṅgulilagna eva bhavataḥ svābhāvinaḥ śreyase hā svāhāpriya dhūmamaṅgajamimaṃ
            sūtvā na kiṃ lajjitaḥ //
             <span class="ref">MSS_9562</span></p>
         
         <p id="MSS_9563">
            kāmaṃ santu sahasraśaḥ katipaye sārasyadhaureyakāḥ kāmaṃ vā kamanīyatāparimalasvārājyabaddhavratāḥ
            /<br />
            naivaivaṃ vivadāmahe na ca vayaṃ deva priyaṃ brūmahe yatsatyaṃ ramaṇīyatāpariṇatistvayyeva
            pāraṃ gatā //
             <span class="ref">MSS_9563</span></p>
         
         <p id="MSS_9564">
            kāmaṃ sarvo'pyalaṃkāro rasamarthe niṣiñcati /<br />
            tathāpyagrāmyataivainaṃ bhāraṃ vahati bhūyasā //<br />
            kāmaṃ sudhākarakarāmṛtadivyarūpa- saudhāgrapīṭhavasatiḥ sukhamastu kākaḥ /<br />
            śrīsundarīramaṇasaṅgamakaṇṭhalagna- pūryatsudhāmaṇitajit kimasau kapotaḥ //
             <span class="ref">MSS_9564</span></p>
         
         <p id="MSS_9565">
            kāmaṃ striyo niṣeveta pānaṃ vā sādhu mātrayā /<br />
            na dyūtamṛgaye vidvān atyantavyasane hi te //
             <span class="ref">MSS_9565</span></p>
         
         <p id="MSS_9566">
            kāmaṃ harirbhava vimūḍha bhavātha candraś candrārdhamauliratha vā hara eva bhūyāḥ
            /<br />
            vidyāpraṇāśaparivardhitaghoradīpteḥ krodhānalasya mama nendhanatāṃ prayāsi //
             <span class="ref">MSS_9566</span></p>
         
         <p id="MSS_9567">
            kāmaḥ kamanīyatayā kimapi nikāmaṃ karoti saṃmoham /<br />
            viṣamiva viṣamaṃ sahasā madhuratayā jīvanaṃ harati //
             <span class="ref">MSS_9567</span></p>
         
         <p id="MSS_9568">
            kāmaḥ kāmaṃ kamalavadanānetraparyantavāsī dāsībhūtatribhuvanajanaḥ prītaye jāyatāṃ
            vaḥ /<br />
            dagdhasyāpi tripuraripuṇā sarvalokaspṛhārhā yasyādhikyaṃ ruciratitarāmañjanasyeva
            yātā //
             <span class="ref">MSS_9568</span></p>
         
         <p id="MSS_9569">
            kāmaḥ kupyati candramā api balānmāṃ dagdhumabhyudyato vātā vāpi samāgatā yamadiśaḥ
            prāṇān niharntu tathā /<br />
            raktākṣāstvarayanti tān parabhṛtāḥ svaiḥ kūjanairdūti tat preyāṃsaṃ tamupānayāśvitarathā
            trāṇaṃ na me kutracit //<br />
            kāmaḥ krodhaśca lobhaśca dehe tiṣṭhanti taskarāḥ /<br />
            jñātaratnamapāhāri tasmāj jāgrata jāgrata //
             <span class="ref">MSS_9569</span></p>
         
         <p id="MSS_9570">
            kāmaḥ krodhaśca lobhaśca māno harṣo madas tathā /<br />
            ete hi ṣaḍ vijetavyā nityaṃ svaṃ dehamāśritāḥ //
             <span class="ref">MSS_9570</span></p>
         
         <p id="MSS_9571">
            kāmaḥ krodhaśca lobhaśca mado mānas tathaiva ca /<br />
            harṣaśca śatravo hyete nāśāya kumahībhṛtām //<br />
            kāmaḥ krodhaśca lobhaśca moho harṣo madastathā /<br />
            ṣaḍvargamutsṛjedenaṃ yasmiṃstyakte sukhī nṛpaḥ //<br />
            kāmaḥ krodhas tathā mohas trayo'pyete mahādviṣaḥ /<br />
            ete na nirjitā yāvat tāvat saukhyaṃ kuto nṛṇām //
             <span class="ref">MSS_9571</span></p>
         
         <p id="MSS_9572">
            kāmaḥ krodhas tathā lobho dehe tiṣṭhanti taskarāḥ /<br />
            te muṣṇanti jagat sarvaṃ tasmājjāgrata jāgrata //<br />
            kāmaḥ krodhas tathā lobho rāgo dveṣaśca matsaraḥ /<br />
            mado māyā tathā mohaḥ kandarpo darpa eva ca //<br />
            ete hi ripavo ghorā dharmasarvasvahāriṇaḥ /<br />
            etairbambhramyate jīvaḥ saṃsāre bahuduḥkhade //
             <span class="ref">MSS_9572</span></p>
         
         <p id="MSS_9573">
            kāmaḥ krodhas tathā lobho harṣo māno madas tathā /<br />
            ṣaḍvargamutsṛjedenaṃ tasmiṃs tyakte sukhī nṛpaḥ //
             <span class="ref">MSS_9573</span></p>
         
         <p id="MSS_9574">
            kāmaḥ krodho mado māno lobho harṣas tathaiva ca /<br />
            ete varjyāḥ prayatnena sādaraṃ pṛthivīkṣitā //
             <span class="ref">MSS_9574</span></p>
         
         <p id="MSS_9575">
            eteṣāṃ vijayaṃ kṛtvā kāryo bhṛtyajayas tataḥ /<br />
            kṛtvā bhṛtyajayaṃ rājā paurāñjanapadāñjayet //
             <span class="ref">MSS_9575</span></p>
         
         <p id="MSS_9576">
            kāmaḥ sarvātmanā heyaḥ sa ceddhātuṃ na śakyate /<br />
            svabhāryāṃ prati kartavyaḥ saiva tasya hi bheṣajam //
             <span class="ref">MSS_9576</span></p>
         
         <p id="MSS_9577">
            ... ... ... ... /<br />
            kāma evārthadharmābhyāṃ garīyāniti me matiḥ //
             <span class="ref">MSS_9577</span></p>
         
         <p id="MSS_9578">
            kāma eṣa mahāśatrus tamekaṃ nirjayed dṛḍham /<br />
            jitakāmā mahātmānas tairjitaṃ nikhilaṃ jagat //
             <span class="ref">MSS_9578</span></p>
         
         <p id="MSS_9579">
            kāmakāro mahāprājña gurūṇāṃ sarvadānagha /<br />
            upapanneṣu dāreṣu putreṣu ca vidhīyate //
             <span class="ref">MSS_9579</span></p>
         
         <p id="MSS_9580">
            kāmakārmukatayā kathayanti bhrūlatāṃ mama punarmatamanyat /<br />
            locanāmburuhayoruparisthaṃ bhṛṅgaśāvakatatidvayametat //
             <span class="ref">MSS_9580</span></p>
         
         <p id="MSS_9581">
            kāmakrodhaṃ tathā lobhaṃ svādu śṛṅgārakautuke /<br />
            atinidrātiseve ca vidyārthī hyaṣṭa varjayet //
             <span class="ref">MSS_9581</span></p>
         
         <p id="MSS_9582">
            kāmakrodhagrāhavatīṃ pañcendriyajalāṃ nadīm /<br />
            kṛtvā dhṛtimayīṃ nāvaṃ janmadurgāṇi saṃtara //<br />
            kāmakrodhabhayādanyair lobhyamāno na lubhyati /<br />
            yayā śaktyā yutaḥ kārye mantraśaktistu sā smṛtā //
             <span class="ref">MSS_9582</span></p>
         
         <p id="MSS_9583">
            kāmakrodhamadonmattāḥ strīṇāṃ ye vaśavartinaḥ /<br />
            na te jalena śudhyanti snānatīrthaśatairapi //
             <span class="ref">MSS_9583</span></p>
         
         <p id="MSS_9584">
            kāmakrodhaviyuktānāṃ yatīnāṃ yatacetasām /<br />
            abhito brahmanirvāṇaṃ vataite viditātmanām //
             <span class="ref">MSS_9584</span></p>
         
         <p id="MSS_9585">
            kāmakrodhas tathā moho lobho māno madas tathā /<br />
            ṣaḍvargamutsṛjedenam asmiṃstyakte sukhī nṛpaḥ //
             <span class="ref">MSS_9585</span></p>
         
         <p id="MSS_9586">
            kāmakrodhādayaḥ sarve matirakṣāṇyahaṃkṛtiḥ /<br />
            guṇā vividhakarmāṇi vilīyante manaḥkṣayāt //<br />
            kāmakrodhādibhistāpais tāpyamāno divāniśam /<br />
            ātmā śarīrāntasthosau pacyate puṭapākavat //
             <span class="ref">MSS_9586</span></p>
         
         <p id="MSS_9587">
            kāmakrodhānṛtadrohalobhamohamadādayaḥ /<br />
            namanti yatra rājendra tameva brāhmaṇaṃ viduḥ //
             <span class="ref">MSS_9587</span></p>
         
         <p id="MSS_9588">
            kāmakrodhāvanādṛtya dharmamevānupālayet /<br />
            dharmaḥ śreyaskaratamo rājñāṃ bharatasattama //<br />
            kāmakrodhāvanirjitya kimaraṇye kariṣyati /<br />
            athavā nirjitāvetau kimaraṇye kariṣyati //
             <span class="ref">MSS_9588</span></p>
         
         <p id="MSS_9589">
            kāmakrodhau tu saṃyamya yo'rthān dharmeṇa paśyati /<br />
            prajāstamanuvartante samudramiva sindhavaḥ //
             <span class="ref">MSS_9589</span></p>
         
         <p id="MSS_9590">
            kāmakrodhau dvayamapi padaṃ pratyanīkaṃ vaśitve hatvānaṅgaṃ kimiva hi ruṣā sādhitaṃ
            tryambakeṇa /<br />
            yas tu kṣāntyā śamayati śataṃ manmathādyānarātīn kalyāṇaṃ vo diśatu sa munigrāmaṇīrarkabandhuḥ
            //
             <span class="ref">MSS_9590</span></p>
         
         <p id="MSS_9591">
            kāmakrodhau puraskṛtya yo'rthaṃ rājānutiṣṭhati /<br />
            na sa dharmaṃ na cāpyarthaṃ parigṛhṇāti bāliśaḥ //
             <span class="ref">MSS_9591</span></p>
         
         <p id="MSS_9592">
            kāmakrodhau madyatamau niyoktavyau yathocitam /<br />
            kāmaḥ prajāpālane ca krodhaḥ śatrunibarhaṇe //
             <span class="ref">MSS_9592</span></p>
         
         <p id="MSS_9593">
            kāmakrodhau vinirjitya kimaraṇyaiḥ kariṣyati /<br />
            annena dhāryaṃte dehaḥ kulaṃ śīlena dhāryate //
             <span class="ref">MSS_9593</span></p>
         
         <p id="MSS_9594">
            kāmakrodhau hi puruṣam arthebhyo vyapakarṣataḥ /<br />
            tau tu śatrū vinirjitya rājā vijayate mahīm //
             <span class="ref">MSS_9594</span></p>
         
         <p id="MSS_9595">
            kāmaghnād viṣamadṛśo bhūtyavaliptād bhujaṅgasaṅgaruceḥ /<br />
            ko bhṛṅgīva na śuṣyati vāñcha na phalamīśvarādaguṇāt //
             <span class="ref">MSS_9595</span></p>
         
         <p id="MSS_9596">
            kāmajaṃ mṛgayā dyūtaṃ striyaḥ pānaṃ tathaiva ca /<br />
            vyasanaṃ vyasanārthajñaiś caturvidhamudāhṛtam //
             <span class="ref">MSS_9596</span></p>
         
         <p id="MSS_9597">
            kāma jānāmi te mūlaṃ saṃkalpāt kila jāyase /<br />
            na tvāṃ saṃkalpayiṣyāmi samūlo na bhaviṣyasi //
             <span class="ref">MSS_9597</span></p>
         
         <p id="MSS_9598">
            kāmajeṣu prasakto hi vyasaneṣu mahīpatiḥ /<br />
            viyujyate'rthadharmābhyāṃ krodhajeṣvātmanaiva tu //<br />
            kāmatantreṣu nipuṇaḥ kruddhānunayakovidaḥ /<br />
            sphurite'nādare kiṃcid dayitāyā virajyati //
             <span class="ref">MSS_9598</span></p>
         
         <p id="MSS_9599">
            kāmato rūpadhāritvaṃ śastrāstrāśmāmbuvarṣaṇam /<br />
            tamo'nilo'calo medhā iti māyā hyamānuṣī //
             <span class="ref">MSS_9599</span></p>
         
         <p id="MSS_9600">
            jaghāna kīcakaṃ bhīma āśritaḥ strīsarūpatām /<br />
            ciraṃ pracchannarūpo'bhūd divyayā māyayā nalaḥ //
             <span class="ref">MSS_9600</span></p>
         
         <p id="MSS_9601">
            kāmadarpādiśīlānām avicāritakāriṇām /<br />
            āyuṣā saha naśyanti sampado mūḍhacetasām //
             <span class="ref">MSS_9601</span></p>
         
         <p id="MSS_9602">
            kāmadhenuguṇā vidyā hyakāle phaladāyinī /<br />
            pravāse mātṛsadṛśī vidyā guptaṃ dhanaṃ smṛtam //<br />
            kāmadhenudharādīnāṃ dātāraḥ sulabhā bhuvi /<br />
            durlabhaḥ puruṣo loke sarvabhūtadayāparaḥ //
             <span class="ref">MSS_9602</span></p>
         
         <p id="MSS_9603">
            kāmanāmnā kirātena vitatā mūḍhacetasām /<br />
            nāryo naravihaṃgānām aṅgabandhanavāgurāḥ //
             <span class="ref">MSS_9603</span></p>
         
         <p id="MSS_9604">
            kāmapi dhatte sūkararūpī kāmapi rahitāmicchati bhūpaḥ /<br />
            kenākāri ca manmathajananaṃ kena virājati taruṇīvadanam //
             <span class="ref">MSS_9604</span></p>
         
         <p id="MSS_9605">
            kāmapi śriyamāsādya yas tadvṛddhau na ceṣṭate /<br />
            tasyāyatiṣu na śreyo bījabhojikuṭumbavat //
             <span class="ref">MSS_9605</span></p>
         
         <p id="MSS_9606">
            kāmaprasaktamātmānaṃ smṛtvā pāṇḍuṃ nipātitam /<br />
            nivartayet tathā krodhād anuhādaṃ hatātmajam //
             <span class="ref">MSS_9606</span></p>
         
         <p id="MSS_9607">
            kāmabandhanamevaikaṃ nānyadastīha bandhanam /<br />
            kāmabandhanamukto hi brahmabhūyāya kalpate //
             <span class="ref">MSS_9607</span></p>
         
         <p id="MSS_9608">
            kāmabāṇaprahāreṇa mūrcchitāni pade pade /<br />
            jīvanti yuvacetāṃsi yuvatīnāṃ smitāmṛtaiḥ //
             <span class="ref">MSS_9608</span></p>
         
         <p id="MSS_9609">
            kāmamastu jagat sarvaṃ kālasyāsya vaśaṃvadam /<br />
            kālakālaprapannānāṃ kālaḥ kiṃ naḥ kariṣyati //
             <span class="ref">MSS_9609</span></p>
         
         <p id="MSS_9610">
            kāmamā maraṇāt tiṣṭhed gṛhe kanyartumatyapi /<br />
            na caivaināṃ prayaccheta guṇahīnāya karhicit //
             <span class="ref">MSS_9610</span></p>
         
         <p id="MSS_9611">
            kāmamāśritya duṣpūraṃ dambhamānamadānvitāḥ /<br />
            mohād gṛhītvāsadgrāhān pravartante'śucivratāḥ //
             <span class="ref">MSS_9611</span></p>
         
         <p id="MSS_9612">
            kāmayante virajyante rañjayanti tyajanti ca /<br />
            karṣayantyo'pi sarvārthāñ jñāyante naiva yoṣitaḥ //
             <span class="ref">MSS_9612</span></p>
         
         <p id="MSS_9613">
            kāmayeta na hi kṣudram arthaṃ jātu mahāmanāḥ /<br />
            vardhayeta svamaudāryaṃ prabhāvaṃ ca yaśo bhuvi //
             <span class="ref">MSS_9613</span></p>
         
         <p id="MSS_9614">
            kāmavarṣī ca parjanyo nityaṃ sasyavatī mahī /<br />
            gāvaśca ghaṭadohinyaḥ pādapāśca sadāphalāḥ //
             <span class="ref">MSS_9614</span></p>
         
         <p id="MSS_9615">
            kāmavṛttas tvayaṃ lokaḥ kṛtsnaḥ samupavartate /<br />
            yadvṛttāḥ santi rājānas tadvṛttāḥ santi hi prajāḥ //
             <span class="ref">MSS_9615</span></p>
         
         <p id="MSS_9616">
            kāmavyāghre kumatiphaṇini svāntadurvāranīḍe māyāsiṃhīviharaṇamahīlobhabhallūkabhīme
            /<br />
            janmāraṇye na bhavati ratiḥ sajjanānāṃ kadācit tattvajñānāṃ viṣayatuṣitākaṇṭakākīrṇapārśve
            //
             <span class="ref">MSS_9616</span></p>
         
         <p id="MSS_9617">
            kāmavyādhaśarāhatirna gaṇitā saṃjīvanī tvaṃ smṛtā no dagdho virahānalena jhaṭiti tvatsaṃgamāśābhṛtaiḥ
            /<br />
            nīto'yaṃ divaso vicitralikhitaiḥ samkalparūpairmayā kiṃ vānyad hṛdaye sthitāsi nanu
            me tatra svayaṃ sākṣiṇī //
             <span class="ref">MSS_9617</span></p>
         
         <p id="MSS_9618">
            kāmasaṅgaravidhau mṛgīdṛśaḥ prauḍhapeṣaṇadhare payodhare /<br />
            svedarājirudiyāya sarvataḥ puṣpavṛṣṭiriva puṣpadhanvanaḥ //<br />
            kāyas tapasviṣu jayatyadhikārakāmo viśvasya cittavibhurindriyavājyadhīśaḥ /<br />
            bhūtāni bibhrati mahāntyapi yasya śiṣṭiṃ vyāvṛttamaulimaṇiraśmibhiruttamāṅgaiḥ //
             <span class="ref">MSS_9618</span></p>
         
         <p id="MSS_9619">
            kāmastu tasya naivāsti pratyakṣeṇopalakṣyate /<br />
            dampatyoḥ sahadharmeṇa trayīdharmamavāpnuyāt //
             <span class="ref">MSS_9619</span></p>
         
         <p id="MSS_9620">
            kāmas tu bāṇāvasaraṃ pratīkṣya pataṅgavad vahnimukhaṃ vivikṣuḥ /<br />
            umāsamakṣaṃ harabaddhalakṣyaḥ śarāsanajyāṃ muhurāmamarśa //
             <span class="ref">MSS_9620</span></p>
         
         <p id="MSS_9621">
            kāmasya kaścic caturaḥ śarāṃśced vilaṅghayāmāsa kathaṃcidanyān /<br />
            unmajjatā kokilakaṇṭhayantrāt na pañcamāstreṇa vaśīvabhūva //
             <span class="ref">MSS_9621</span></p>
         
         <p id="MSS_9622">
            kāmasya jetukāmasya milanāya mahīpateḥ /<br />
            divo mīnaṃ tviṣāmīśo dvārīkartumivāyayau //
             <span class="ref">MSS_9622</span></p>
         
         <p id="MSS_9623">
            kāmasya veṣaśobhā peśalatā cārutā guṇotkarṣaḥ /<br />
            nānāvidhāśca līlāś cittajñānaṃ ca kāntānām //
             <span class="ref">MSS_9623</span></p>
         
         <p id="MSS_9624">
            kāmasyāpi nidānamāhurapare māyāṃ mahāśāsanāṃ niścitkāṃ sakalaprapañcaracanācāturyalīlāvatīm
            /<br />
            yatsaṅgād bhagavānapi prabhavati pratyaṅmahāmohahā śrīraṅgo bhuvanodayāvanalayavyāpāracakre'kriyaḥ
            //
             <span class="ref">MSS_9624</span></p>
         
         <p id="MSS_9625">
            kāmasvabhāvo yo yasya na sa śakyaḥ pramārjitum /<br />
            na hi duṣṭātmanāmārya mā vasatyālaye ciram //
             <span class="ref">MSS_9625</span></p>
         
         <p id="MSS_9626">
            kāmāgniḥ parivardhito virahiṇīśvāsānilairnirbharaṃ tūrṇaṃ tena kṛśānunā kṛśatanurmugdhā
            na dagdhā katham /<br />
            bālā lolavilocanāmbujagalatsadvāridhārābharaiḥ siktā samprati tena jīvasi hare tāṃ
            tvaṃ samullāsaya //
             <span class="ref">MSS_9626</span></p>
         
         <p id="MSS_9627">
            kāmaturo nādhigacchen mahāpuruṣakāminīm /<br />
            sahasrayonideho'bhūd indro'halyāparigrahāt //
             <span class="ref">MSS_9627</span></p>
         
         <p id="MSS_9628">
            kāmāt krodhād bhayādanyair lobhymāno na lumpati /<br />
            yayā śaktyā yutaḥ kārye mantraśaktistu sā smṛtā //
             <span class="ref">MSS_9628</span></p>
         
         <p id="MSS_9629">
            kāmāt klāmyasi kā rītir nārīti narakābhidhā /<br />
            malamajjāmayī māṃsasthagī kiṃ na vigīyate //
             <span class="ref">MSS_9629</span></p>
         
         <p id="MSS_9630">
            kāmātmatā na praśastā na caivāstyakāmatā /<br />
            kāmyo hi vedādhigamaḥ karmayogaśca vaidikaḥ //
             <span class="ref">MSS_9630</span></p>
         
         <p id="MSS_9631">
            kāmāditrikameva mūlamakhilakleśasya māyodbhavaṃ martyānāmiti devamaulivilasadbhrājiṣṇucūḍāmaṇiḥ
            /<br />
            śrīkṛṣṇo bhagavānavocadakhilaprāṇipriyo matprabhur yasmāt tat trikamudyatena manasā
            heyaṃ pumarthārthinā //
             <span class="ref">MSS_9631</span></p>
         
         <p id="MSS_9632">
            kāmādhikaraṇagrāhyakulādibalaśālinaḥ /<br />
            ahīne'pi narendrasya śaktayaḥ siddhihetavaḥ //
             <span class="ref">MSS_9632</span></p>
         
         <p id="MSS_9633">
            kāmānāmapi dātāraṃ kartāraṃ mānasāntvayoḥ /<br />
            rakṣitāraṃ na mṛṣyanti bhartāraṃ paramaṃ striyaḥ //
             <span class="ref">MSS_9633</span></p>
         
         <p id="MSS_9634">
            kāmānuśāsanaśate sutarāmadhītī so'yaṃ raho nakhapadairmahatu stanau te /<br />
            ruṣṭādrijācaraṇakuṅkumapaṅkarāga saṃkīrṇaśaṅkaraśaśāṅkakalāṅka kāraiḥ //
             <span class="ref">MSS_9634</span></p>
         
         <p id="MSS_9365">
            kāmānusārī puruṣaḥ kāmānanu vinaśyati /<br />
            kāmān vyudasya dhunute yatkiñcit puruṣo rajaḥ //
             <span class="ref">MSS_9365</span></p>
         
         <p id="MSS_9636">
            kāmān vyudasya dhunute yatkiṃcit puruṣo rajaḥ /<br />
            kāmakrodhodbhavaṃ duḥkham ahrīraratireva ca //
             <span class="ref">MSS_9636</span></p>
         
         <p id="MSS_9637">
            kāmābhibhūtaḥ krodhādvā yo mithyā pratipadyate /<br />
            sveṣu cānyeṣu vā tasya na sahāyā bhavantyuta //
             <span class="ref">MSS_9637</span></p>
         
         <p id="MSS_9638">
            kāmā manuṣyaṃ prasajanta eva dharmasya ye vighnamūlaṃ narendra /<br />
            pūrvaṃ narastān dhṛtimān vinighnan loke praśaṃsāṃ labhate'navadyām //
             <span class="ref">MSS_9638</span></p>
         
         <p id="MSS_9639">
            kāmāya spṛhayatyātmā saṃyato'pi manīṣiṇaḥ /<br />
            vīthīniyamito'pyukṣā śaṣpamāsādya dhāvati //
             <span class="ref">MSS_9639</span></p>
         
         <p id="MSS_9640">
            kāmārtāṃ svayamāyātāṃ yo na bhuṅkte nitambinīm /<br />
            so'vaśyaṃ narakaṃ yāti tanniḥśvāsahato naraḥ //
             <span class="ref">MSS_9640</span></p>
         
         <p id="MSS_9641">
            kāmārtāṃ svastriyaṃ dīnāṃ prārthayantīṃ punaḥ punaḥ /<br />
            na bhajed bhajamānāṃ yaḥ sa vai cāṇḍāladarśanaḥ //<br />
            kāmārtā gharmataptā vety aniścayakaraṃ vacaḥ /<br />
            yuvānamākulīkartum iti dūtyāha narmaṇā //<br />
            kāmārthamajñaḥ kṛpaṇaṃ karoti prāpnoti duḥkhaṃ vadhabandhanādi /<br />
            kāmārthamāśākṛpaṇas tapasvī mṛrtyu śramaṃ cācchati jīvalokaḥ //
             <span class="ref">MSS_9641</span></p>
         
         <p id="MSS_9642">
            kāmārthau lipsamānastu dharmamevāditaścaret /<br />
            na hi dharmādapaityarthaḥ kāmo vāpi kadācana //<br />
            kāmāllobhād bhayāt krodhāt sākṣivādāttathaiva ca /<br />
            mithyā vadati yatpāpaṃ tadasatyaṃ prakīrtitam //<br />
            kāmāveśaḥ kaitavasyopadeśaḥ māyākośo vañcanāsanniveśaḥ /<br />
            nirdravyāṇāmaprasiddhapraveśo ramyakleśaḥ supraveśo'stu veśaḥ //
             <span class="ref">MSS_9642</span></p>
         
         <p id="MSS_9643">
            kāmijanaparamabhogye kāmasukhe dhārayanti bībhatsam /<br />
            santaḥ śamasukharasikāḥ sudhāśanāḥ sūkarānna iva //
             <span class="ref">MSS_9643</span></p>
         
         <p id="MSS_9644">
            kāminaḥ kṛtaratotsavakāla- kṣepamākṛlavadhūkarasaṅgi /<br />
            mekhalāguṇavilagnamasūyāṃ dīrghasūtramakarot paridhānam //
             <span class="ref">MSS_9644</span></p>
         
         <p id="MSS_9645">
            kāminaś caritairebhiḥ kurvanto niśi jāgaram /<br />
            kurvantyapriyamātmānaṃ kecinmūḍhāḥ priyā api //<br />
            kāmināṃ kāminīnāṃ ca saṅgāt kāmī bhavet pumān /<br />
            dehāntare tataḥ krodhī lobhī mohī ca jāyate //
             <span class="ref">MSS_9645</span></p>
         
         <p id="MSS_9646">
            kāmināmasakalāni vibhugnaiḥ svedavārimṛdubhiḥ karajāgraiḥ /<br />
            akriyanta kaṭhineṣu kathaṃcit kāminīkucataṭeṣu padāni //
             <span class="ref">MSS_9646</span></p>
         
         <p id="MSS_9647">
            kāminīṃ prathamayauvanānvitāṃ mandavalgumṛdupīḍitasvanām /<br />
            utstanīṃ samavalambya yā ratiḥ sā na dhātṛbhavane'sti me matiḥ //
             <span class="ref">MSS_9647</span></p>
         
         <p id="MSS_9648">
            kāminīkāyakāntāre kucaparvatadurgame /<br />
            mā saṃcara manaḥpāntha tatrāste smarataskaraḥ //<br />
            kāminījanavilocanapātā- nunmiṣatkaluṣān pratigṛhṇan /<br />
            mandamandamuditaḥ prayayau khaṃ bhītabhīta iva śītamayūkhaḥ //
             <span class="ref">MSS_9648</span></p>
         
         <p id="MSS_9649">
            kāminīnayanakajjalapaṅkād utthito madanamattavarāhaḥ /<br />
            kāmimānasavanāntaracārī mūlamutkhanati mānalatāyāḥ //
             <span class="ref">MSS_9649</span></p>
         
         <p id="MSS_9650">
            kāminīvadananirjitakāntiḥ śobhituṃ na hi śaśāka śaśāṅkaḥ /<br />
            lajjayeva vimalaṃ vapurāptuṃ śīdhupūrṇacaṣakeṣu mamajja //
             <span class="ref">MSS_9650</span></p>
         
         <p id="MSS_9651">
            kāminīvargasaṃsargair na kaḥ saṃkrāntapātakaḥ /<br />
            nāśnāti snāti hā mohāt kāmakṣāmavrataṃ jagat //
             <span class="ref">MSS_9651</span></p>
         
         <p id="MSS_9652">
            kāminīsahacarasya kāminas tasya veśmasu mṛdaṅganādiṣu /<br />
            ṛddhimantamadhikarddhiruttaraḥ pūrvamutsavamapohadutsavaḥ //
             <span class="ref">MSS_9652</span></p>
         
         <p id="MSS_9653">
            kāmino hanta hemantaniśi śītajvarāturāḥ /<br />
            jīvanti hariṇākṣīṇāṃ vakṣojāśleṣarakṣitāḥ //
             <span class="ref">MSS_9653</span></p>
         
         <p id="MSS_9654">
            kāminyāḥ kucadurgaparvatabhuvi tvaṃ mā manaḥpānthaka saṃcāraṃ kuru romarājigahane
            tatrāsti nābhyāṃ guhā /<br />
            tallīno madhusūdanamya tanayas tenātra caureṇa bho nirvastrīkriyate divāpi hi naro
            rātrau tu kiṃ kathyate //
             <span class="ref">MSS_9654</span></p>
         
         <p id="MSS_9655">
            kāminyāḥ kucayoḥ kāntiḥ pīnatvena puraskṛtā /<br />
            suvarṇācalaśṛṅgābhāṃ vinirjetuṃ samudyatā //
             <span class="ref">MSS_9655</span></p>
         
         <p id="MSS_9656">
            kāminyāḥ stanabhāramantharagaterlīlācalaccakṣuṣaḥ kandarpaikavilāsanityavasateḥ kīdṛk
            pumān vallabhaḥ /<br />
            helākṛṣṭakṛpāṇapāritagajānīkāt kutas te'rayaḥ śvrāsāyāsaviśuṣkakaṇṭhakuharā niryānti
            jīvārthinaḥ //
             <span class="ref">MSS_9656</span></p>
         
         <p id="MSS_9657">
            kāminyo nīcagāminyas taṭinya iva niścitam /<br />
            dārā rājño'pi yattārāḥ praṇayaṃ yānti gopateḥ //
             <span class="ref">MSS_9657</span></p>
         
         <p id="MSS_9658">
            kāmī kāmavraṇaparigataḥ kāminīreva hitvā bhuṅkte paścādapagatabhayaṃ kāminīnāṃ sahasram
            /<br />
            itthaṃkāraṃ viṣayasukhabhogaikatānairnarairapy asmin dehe katipayadinānyeṣa bhogo
            vivarjyaḥ //
             <span class="ref">MSS_9658</span></p>
         
         <p id="MSS_9659">
            kāmukāḥ syuḥ kathā nīcāḥ sarvaḥ kasmin pramodate /<br />
            arthinaḥ prāpya puṇyāhaṃ kariṣyadhve vasūni kim //
             <span class="ref">MSS_9659</span></p>
         
         <p id="MSS_9660">
            kāmuke nūtanāsaṅgagāḍhāliṅganakātare /<br />
            gaṇikā gehagaṇanāṃ karoti dhyānamāsthitā //
             <span class="ref">MSS_9660</span></p>
         
         <p id="MSS_9661">
            kāmuke bhramaraḥ proktaḥ kāminyāṃ cūtamañjarī /<br />
            tathāhvānāṅkurāścāpi prākāro vāraṇe smṛtaḥ //
             <span class="ref">MSS_9661</span></p>
         
         <p id="MSS_9662">
            kāmujjahāra harirambudhimadhyalagnāṃ kīdṛk śrutaṃ bhavati nirmalamāgamānām /<br />
            āmantrayasva vanamagniśikhāvalīḍhaṃ yac cāpi ko dahati ke madayanti bhṛṅgān //
             <span class="ref">MSS_9662</span></p>
         
         <p id="MSS_9663">
            kāmekapatnīvrataduḥkhaśīlāṃ lolaṃ manaś cārutayā praviṣṭām /<br />
            nitambinīmicchasi muktalajjāṃ kaṇṭhe svayaṃgrāhaniṣaktabāhum //
             <span class="ref">MSS_9663</span></p>
         
         <p id="MSS_9664">
            kā me gatiriti pṛcchati caramaśvāse'pi yaḥ svārtham /<br />
            tasya janasyāpi kṛte pāpāḥ pāpāni kurvanti //
             <span class="ref">MSS_9664</span></p>
         
         <p id="MSS_9665">
            kā meghādupayāti, kṛṣṇadayitā kā vā, sabhā kīdṛśī, kāṃ rakṣatyahihā, śarad vikacayet
            kaṃ, dhairyahantrī ca kā /<br />
            kaṃ dhatte gaṇanāyakaḥ karatale, kā cañcalā kathyatām, ārohādavarohataśca nipuṇairekaṃ
            dvayoruttaram //
             <span class="ref">MSS_9665</span></p>
         
         <p id="MSS_9666">
            kāmena kāmaṃ prahitā javena prāvṛṭ cacāla trijagad vijetum /<br />
            kiṃ candrabimbaṃ dadhi bhakṣayatnī saṃdhārayantī haritaḥ śubhāya //
             <span class="ref">MSS_9666</span></p>
         
         <p id="MSS_9667">
            kāmenākṛṣya cāpaṃ hatapaṭupaṭahaṃ valgubhirmāravīrair bhrūbhaṅgotkṣepajṛmbhāsmitalalitadṛśā
            divyanārījanena /<br />
            siddhaiḥ prahvottamāṅgaiḥ pulakitavapuṣā vismayād vāsavena dhyāyanyo yogapīṭhādacalita
            iti vaḥ pātu dṛṣṭo munīdraḥ //
             <span class="ref">MSS_9667</span></p>
         
         <p id="MSS_9668">
            kāmenāpi na bhettuṃ kimu hṛdayamapāri bālavanitānām /<br />
            mūḍhaviśikhaprahāro- cchūnamivābhāti yadvakṣaḥ //
             <span class="ref">MSS_9668</span></p>
         
         <p id="MSS_9669">
            kāmeṣuṇā kāmaripormano'pi kallolitaṃ kā manujeṣu vārtā /<br />
            āṣāḍhavāte calati dvipendre cūlīvato vāridhireva kāṣṭhā //
             <span class="ref">MSS_9669</span></p>
         
         <p id="MSS_9670">
            kāmais taistair hṛtajñānāḥ prapadyante'nyadevatāḥ /<br />
            taṃ taṃ niyamamāsthāya prakṛtyā niyatāḥ svayā //
             <span class="ref">MSS_9670</span></p>
         
         <p id="MSS_9671">
            kāmo'kṣamā dakṣiṇatānukampā hrīḥ sādhvasaṃ krauryamanāyaitā ca /<br />
            dambho'bhimāno'tha ca dhārmikatvaṃ dainyaṃ svayūthasyavimānanaṃ ca //
             <span class="ref">MSS_9671</span></p>
         
         <p id="MSS_9672">
            droho bhayaṃ śaśvadupekṣaṇaṃ ca śītoṣṇavarṣāsvasahiṣṇutā ca /<br />
            etāni kāle samupāhitāni kurvantyavaśyaṃ khalu siddhivighnam //
             <span class="ref">MSS_9672</span></p>
         
         <p id="MSS_9673">
            kāmottaptaṃ marakatamahāgrāvahāro gabhīre magnaṃ nābhīsarasi hṛdayaṃ jagrase'nekapaṃ
            me /<br />
            lilāveśapracalitakaraḥ ko'pyahīnāriketus tadbhaṅgena pratividhimihaivānurūpaṃ vyatānīt
            //
             <span class="ref">MSS_9673</span></p>
         
         <p id="MSS_9674">
            kāmodvegagṛhītaṃ dhūrtairupahasyamānaśṛṅgāram /<br />
            dāridryahataṃ yauvanam abudhānāṃ kevalaṃ vipade //
             <span class="ref">MSS_9674</span></p>
         
         <p id="MSS_9675">
            kāmo nāsti napuṃsakasya kulaṭāvargasya nāsti trapā toyaṃ nāsti marīcakāsu satataṃ
            nāsti sthiratvaṃ striyaḥ /<br />
            dharmo nāsti ca nāsti kasya vibhavo nāsti pramattātmanaḥ snehānāṃ kaṇikāpi nāsti gaṇikālokasya
            ca prāyaśaḥ //
             <span class="ref">MSS_9675</span></p>
         
         <p id="MSS_9676">
            kāmopabhogasāphalyaphalo rājñāṃ mahījayaḥ /<br />
            ahaṅkāreṇa jīyante dviṣantaḥ kiṃ nayaśriyā //
             <span class="ref">MSS_9676</span></p>
         
         <p id="MSS_9677">
            kāmo vāmadṛśāṃ nidhirnayajuṣāṃ kālānalo vidviṣāṃ svaḥśākhī viduṣāṃ gururguṇavatāṃ
            pārtho dhanurdhāriṇām /<br />
            līlāvāsagṛhaṃ kulākulajuṣāṃ karṇaḥ suvarṇārthināṃ śrīmān vīravaraḥ kṣitīśvaravaro
            varvarti sarvopari //
             <span class="ref">MSS_9677</span></p>
         
         <p id="MSS_9678">
            kāmbojāḥ kambujanmākaraśaraṇakṛtaḥ sahyakāntārakacchā- nvicchāyāḥ kacchavāhā vidadhati
            katame kāmarūpāḥ kurūpāḥ /<br />
            kurvāṇe tvayyakasmāt karakamalahṛtaṃ kārmukaṃ kūrmapṛṣṭho- tkṛṣṭaṃ karṇāntakṛṣṭaṃ
            narapakulamaṇe karṇamākarṇayanti //
             <span class="ref">MSS_9678</span></p>
         
         <p id="MSS_9679">
            kāmyāḥ kriyās tathā kāmān mānuṣānabhivāñchati /<br />
            striyo dānaphalaṃ vidyāṃ māyāṃ kupyaṃ dhanaṃ divam //
             <span class="ref">MSS_9679</span></p>
         
         <p id="MSS_9680">
            devatvamamareśatvaṃ rasāyanacayaḥ kriyāḥ /<br />
            marutprapatanaṃ yajñaṃ jalādyāveśanaṃ tathā //
             <span class="ref">MSS_9680</span></p>
         
         <p id="MSS_9681">
            śrāddhānāṃ sarvadānānāṃ phalāni niyamāṃs tathā /<br />
            tathopavāsāt pūrttāc ca devatābhyarccanādapi //
             <span class="ref">MSS_9681</span></p>
         
         <p id="MSS_9682">
            tebhyas tebhyaśca karmabhya upasṛṣṭo'bhivāñchati /<br />
            cittamitthaṃ varttamānaṃ yatnādyogī nivarttayet //
             <span class="ref">MSS_9682</span></p>
         
         <p id="MSS_9683">
            kāmyānāṃ katicit samāparimitasvargaikasaṃdāyināṃ sadyaḥ svāntanitāntamohanakṛtāṃ kartā
            janaḥ karmaṇām /<br />
            ātmānandamananyavedyamaparicchinnaṃ na jānāti taṃ vikretā lavaṇasya vetti kimu tatkarpūramūlyaṃ
            param //
             <span class="ref">MSS_9683</span></p>
         
         <p id="MSS_9684">
            kāmyānāṃ karmaṇāṃ nyāsaṃ saṃnyāsaṃ kavayo viduḥ /<br />
            sarvakarmaphalatyāgaṃ prāhus tyāgaṃ vicakṣaṇāḥ //
             <span class="ref">MSS_9684</span></p>
         
         <p id="MSS_9685">
            kāyaṃ matvā naśvaraṃ cañcalābhaṃ cāyurbuddhvā bhaṅgurān sarvabhogān /<br />
            pāraṃ gantuṃ viśvasindhorvidagdhā yogābhyāse sādhubuddhiṃ vidadhvam //
             <span class="ref">MSS_9685</span></p>
         
         <p id="MSS_9686">
            kāyaḥ kaṇṭakadūṣito na ca ghanacchāyā kutaḥ pallavāḥ puṣpāṇi cyutasaurabhāṇi na dalaśreṇī
            manohāriṇī /<br />
            kiṃ brūmaḥ phalapākamasya yadupanyāse'pi lajjāmahe tad bhoḥ kena guṇena śālmalitaro
            jāto'si somadrumaḥ //
             <span class="ref">MSS_9686</span></p>
         
         <p id="MSS_9687">
            kāyaḥ saṃnihitāpāyaḥ saṃpadaḥ padamāpadām /<br />
            samāgamāḥ sāpagamāḥ sarvamutpādi bhaṅguram //<br />
            kālaklamair yaś ca tapo'bhidhānaiḥ pravṛttimākāṅkṣati kāmahetoḥ /<br />
            saṃsāradoṣānaparīkṣamāṇo duḥkhena so'nvicchati duḥkhameva //
             <span class="ref">MSS_9687</span></p>
         
         <p id="MSS_9688">
            kāyakleśena mahatā puruṣaḥ prāpnuyāt phalam /<br />
            tat sarvaṃ labhate nārī sukhena patipūjayā //
             <span class="ref">MSS_9688</span></p>
         
         <p id="MSS_9689">
            kāyacchinnāstu ṛṣikā marmaghnā guravas tathā /<br />
            tīkṣṇāśchedasahā vāṅgā dṛḍhā śūrpārakodbhavāḥ //<br />
            kāyavāṅmanasāṃ duṣṭapraṇidhānamanādaraḥ /<br />
            smṛtyanupasthāpanaṃ ca smṛtāḥ sāmāyikavrate //
             <span class="ref">MSS_9689</span></p>
         
         <p id="MSS_9690">
            kāyasthasya ca śalyasya kāyasthasya ca sā gatiḥ /<br />
            yābhyāmanupraviṣṭābhyāṃ dūṣyante sarvadhātavaḥ //
             <span class="ref">MSS_9690</span></p>
         
         <p id="MSS_9691">
            kāyasthenodarasthena māturāmiṣaśaṅkayā /<br />
            antrāṇi yanna bhuktāni tasya heturadantatā //
             <span class="ref">MSS_9691</span></p>
         
         <p id="MSS_9692">
            kāyasthairyaṃ karaṇapaṭutāṃ bandhusampattimarthaṃ cāturyaṃ vā kimiva hi balaṃ bibhrato
            nirbharāḥ smaḥ /<br />
            antyaḥ śvāsaḥ kimayamathavopāntya ityāmṛśanto vismṛtyeśaṃ nimiṣamapi kiṃ vartituṃ
            pārayāmaḥ //
             <span class="ref">MSS_9692</span></p>
         
         <p id="MSS_9693">
            kāyena kurute pāpaṃ manasā sampradhārya ca /<br />
            anṛtaṃ jihvayā cāha trividhaṃ karma pātakam //
             <span class="ref">MSS_9693</span></p>
         
         <p id="MSS_9694">
            kāyena trividhaṃ caiva vācā caiva caturvidham /<br />
            manasā trividhaṃ nityaṃ daśādharmapathāṃs tyajet //
             <span class="ref">MSS_9694</span></p>
         
         <p id="MSS_9695">
            kāyena manasā buddhyā kevalairindriyairapi /<br />
            yoginaḥ karma kurvanti saṅgaṃ tyaktvātmaśuddhaye //<br />
            kāye sīdati kaṇṭharodhini kaphe kuṇṭhe ca vāṇīpathe jihmāyāṃ dṛśi jīvite jigamiṣau
            śvāse śanaiḥ śāmyati /<br />
            āgatya svayameva naḥ karuṇayā kātyāyanīvallabhaḥ karṇe varṇayatād bhavārṇavabhayāduttārakaṃ
            tārakam //
             <span class="ref">MSS_9695</span></p>
         
         <p id="MSS_9696">
            kārañjīḥ kūjayanto nijajaṭhararavavyañjitā baujakośir utpākān kṛṣṇalānāṃ pṛthusuṣiragatāñ
            śimbikān pārayantaḥ /<br />
            jhillīkājhallarīṇāṃ badhiritabhuvanaṃ jhaṃkṛtaṃ khe kṣipantaḥ śiñjānāśvatthapatraprakarajhaṇajhaṇārāviṇo
            vānti vātāḥ //
             <span class="ref">MSS_9696</span></p>
         
         <p id="MSS_9697">
            kāraṇākāraṇadhvastaṃ kāraṇākāraṇāgatam /<br />
            yo mitraṃ samupekṣeta sa mṛtyumupagūhati //<br />
            kāraṇāt priyatāmeti dveṣyo bhavati kāraṇāt /<br />
            arthārthī jīvaloko'yaṃ na kaścit kasyacit priyaḥ //
             <span class="ref">MSS_9697</span></p>
         
         <p id="MSS_9698">
            kāraṇānmitratām eti kāraṇād yāti śatrutām /<br />
            tasmānmitratvam evātra yojyaṃ vairaṃ na dhīmatā //
             <span class="ref">MSS_9698</span></p>
         
         <p id="MSS_9699">
            kāraṇena vinā bhṛtye yastu kupyati pārthivaḥ /<br />
            sa gṛhṇāti viṣonmādaṃ kṛṣṇasarpapradaṃśitaḥ //
             <span class="ref">MSS_9699</span></p>
         
         <p id="MSS_9700">
            kāraṇenaiva jāyante mitrāṇi ripavas tathā /<br />
            ripavo yena jāyante kāraṇaṃ tat parityajet //
             <span class="ref">MSS_9700</span></p>
         
         <p id="MSS_9701">
            kāraṇaiḥ sadṛśaṃ kāryam iti mithyā prasiddhayaḥ /<br />
            mānino bhavato jātaṃ yadamānaṃ yaśo bhuvi //
             <span class="ref">MSS_9701</span></p>
         
         <p id="MSS_9702">
            kāraṇotpannakopo'pi sāmprataṃ pramadājanaḥ /<br />
            niśi śītāpadeśena gāḍhamāliṅgati priyam //
             <span class="ref">MSS_9702</span></p>
         
         <p id="MSS_9703">
            kāraṇḍavānanavighaṭṭitavīcimālāḥ kādambasārasacayākulatīradeśāḥ /<br />
            kurvanti haṃsavirutaiḥ parito janasya prītiṃ saroruharajo'ruṇitās taṭinyaḥ //
             <span class="ref">MSS_9703</span></p>
         
         <p id="MSS_9704">
            kāraya nāmba vilambaṃ muñca karaṃ me hariṃ yāmi /<br />
            na sahe sthātuṃ yadasau garjati muralī pragalbhadūtīva //
             <span class="ref">MSS_9704</span></p>
         
         <p id="MSS_9705">
            kāraṇāt priyatāmeti dveṣyo bhavati kāraṇāt /<br />
            arthārthī jīvaloko'yaṃ na kaścit kasyacit priyaḥ //
             <span class="ref">MSS_9705</span></p>
         
         <p id="MSS_9706">
            kārāsaṃtānakūṭasya saṃsāravanavāgurā /<br />
            svargamārgamahāgartā puṃsāṃ strī vedhasā kṛtā //
             <span class="ref">MSS_9706</span></p>
         
         <p id="MSS_9707">
            kāruṇyaṃ puṇyānāṃ kṛtajñatā puruṣacihnānām /<br />
            māyā mohamatīnāṃ kṛtaghnatā narakapātahetūnām //
             <span class="ref">MSS_9707</span></p>
         
         <p id="MSS_9708">
            kāruṇyaṃ saṃvibhāgaśca yathā bhṛtyeṣu lakṣyate /<br />
            cittenānena te śaṅkyā trailokyasyāpi nāthatā //
             <span class="ref">MSS_9708</span></p>
         
         <p id="MSS_9709">
            kāruṇyapuṇyasatsadma kuru tvaṃ janabāndhava /<br />
            mama śrīpārśvatīrtheśa suprasādaṃ sukhāspadam //
             <span class="ref">MSS_9709</span></p>
         
         <p id="MSS_9710">
            kāruṇyāmṛtakandalīsumanasaḥ prajñāvadhūmauktika- grīvālaṃkaraṇaśriyaḥ śamasaritpūrotsalacchīkarāḥ
            /<br />
            te maulau bhavatāṃ milantu jagatīrājyābhiṣekocita- sragbhedā abhayapradānacaraṇapreṅkhannakhāgrāṃśavaḥ
            //
             <span class="ref">MSS_9710</span></p>
         
         <p id="MSS_9711">
            kāruṇyāmṛtanīramāśritajanaśrīcātakānandadaṃ śārṅgākhaṇḍalacāpamambujabhavāgnīndrādibarhīṣṭadam
            /<br />
            cārusmeramukhollasajjanakajāsaudāminīśobhitaṃ śrīrāmāmbudamāśraye'khilajagatsaṃsāratā
            pāpaham //<br />
            kāruṇyena hatā vadhavyasanitā satyena durvācyatā santoṣeṇa parārthacauryapaṭutā śīlena
            rāgāndhatā /<br />
            nairgranthyena parigrahagrahilatā yaiyauvane'pi sphuṭaṃ pṛthvīyaṃ sakalāpi taiḥ sukṛtibhirmanye
            pavitrīkṛtā //
             <span class="ref">MSS_9711</span></p>
         
         <p id="MSS_9712">
            kāruṇyenātmano mānaṃ tṛṣṇāṃ ca paritoṣataḥ /<br />
            utthānena jayet tandrīṃ vitarkaṃ niścayājjayet //
             <span class="ref">MSS_9712</span></p>
         
         <p id="MSS_9713">
            kārkaśyaṃ stanayordṛśos taralatālīkaṃ mukhe ślāghyate kauṭilyaṃ kacasaṃcaye ca vacane
            māndyaṃ trike sthūlatā /<br />
            bhīrutvaṃ hṛdaye sadaiva kathitaṃ māyāprayogaḥ priye yāsāṃ doṣagaṇo guṇo mṛgadṛśāṃ
            tāḥ syuḥ paśūnāṃ priyāḥ //
             <span class="ref">MSS_9713</span></p>
         
         <p id="MSS_9714">
            kārkaśyalaulyanaivarṇyaṃ hiṃsācāpalyamūrkhatāḥ /<br />
            krodhāvamānaduḥkhaṃ ca strīṇāṃ svābhāvikā guṇāḥ //
             <span class="ref">MSS_9714</span></p>
         
         <p id="MSS_9715">
            kārṇāṭīkelivāṭīviṭapinavadalāndolanāścolabālā- cañcaccāmpeyamālānivilaparimalākarṣaṇotkarṣab
            hājaḥ /<br />
            vātā dātāra ete malayajamadhurāmodapūraiḥ pramodān godāvīcīvinodārjitajaḍimaguṇānudvahanto
            vahanti //
             <span class="ref">MSS_9715</span></p>
         
         <p id="MSS_9716">
            kārṇāṭī svarṇakarṇābharaṇaparimilanmauktikeṣvambuleśair yasyāḥ saṃpṛktamātreṣvidamajani
            mahaccitramuccaṇḍameva /<br />
            saṅkīrṇe tāmraparṇījalalaharibharairarṇave śuktayo yat sārdhaṃ krīḍanti śacyā śamayatu
            vipado'hnāya sā jāhnavī naḥ //
             <span class="ref">MSS_9716</span></p>
         
         <p id="MSS_9717">
            kārttike vātha caitre vā vijigīṣoḥ praśasyate /<br />
            yānamutkṛṣṭavīryasya śatrudeśe na cānyadā //
             <span class="ref">MSS_9717</span></p>
         
         <p id="MSS_9718">
            kārttikyāṃ kṛttikāyoge yaḥ kuryāt svāmidarśanam /<br />
            saptajanma bhaved vipro dhanāḍhyo vedapāragaḥ //
             <span class="ref">MSS_9718</span></p>
         
         <p id="MSS_9719">
            kārtsnyena nirvarṇayituṃ ca rūpam icchanti tatpūrvasamāgamānām /<br />
            na ca priyeṣvāyatalocanānāṃ samagrapātīni vilocanāni //
             <span class="ref">MSS_9719</span></p>
         
         <p id="MSS_9720">
            kārpaṇyaṃ darpamānau ca bhayamudvega eva ca /<br />
            arthajāni viduḥ prājñā duḥkhānyetāni dehinām //
             <span class="ref">MSS_9720</span></p>
         
         <p id="MSS_9721">
            kārpaṇyavṛttiḥ svajaneṣu nindā kucelatā nīcajaneṣu bhaktiḥ /<br />
            atīva roṣaḥ kaṭukā ca vāṇī narasya cihnaṃ narakāgatasya //
             <span class="ref">MSS_9721</span></p>
         
         <p id="MSS_9722">
            kārpaṇyena yaśaḥ, krudhā guṇacayo, dambhena satyaṃ, kṣudhā maryādā, vyasanairdhanaṃ
            ca, vipadā sthairyaṃ, pramādairdvijaḥ /<br />
            paiśunyena kulaṃ, madena vinayo, duśceṣṭayā pauruṣaṃ dāridryeṇa janādaro, mamatayā
            cātmaprakāśo hataḥ //
             <span class="ref">MSS_9722</span></p>
         
         <p id="MSS_9723">
            kārpāsaṃ kaṭinirmuktaṃ kauśeyaṃ bhojanāvadhi /<br />
            ūrṇavastraṃ sadā śuddham ūrṇā vātena śudhyati //
             <span class="ref">MSS_9723</span></p>
         
         <p id="MSS_9724">
            kārpāsakṛtakūrpāsaśatairapi na śāmyati /<br />
            śītaṃ śātodarīpīnavakṣojāliṅganaṃ vinā //
             <span class="ref">MSS_9724</span></p>
         
         <p id="MSS_9725">
            kārpāsakośojjvalakeśasaṃcayā payodharāliṅgitamanmathālayā /<br />
            gallau jaradgallakasaṃnibhāvubhau tathāpi raṇḍā surataṃ na muñcati //
             <span class="ref">MSS_9725</span></p>
         
         <p id="MSS_9726">
            kārpāsauṣadhakṛṣṇadhānyalavaṇaklībāsthitailaṃ vasā- paṅkāṅgāraguḍāhivarmaśakṛtakleśāya
            savyādhitāḥ /<br />
            vāntonmattajaṭīndhanāni ca tṛṇakṣutkṣāmatakrādayo muṇḍyabhyaktavimuktakeśapalitāḥ
            kāṣāyiṇaścāśubhāḥ //<br />
            kāryaṃ ca kiṃ te paradoṣadṛṣṭyā kāryaṃ ca kiṃ te paracintayā ca /<br />
            vṛṣā kathaṃ khidyasi bālabuddhe kuru svakāryaṃ tyaja sarvamanyān //
             <span class="ref">MSS_9726</span></p>
         
         <p id="MSS_9727">
            kāryaṃ ca śāntadīptaṃ jātvā vidvān vicārayet sarvam /<br />
            śānte śāntaṃ grāhyaṃ dīpte dīptaṃ ca gṛhṇīyāt //
             <span class="ref">MSS_9727</span></p>
         
         <p id="MSS_9728">
            kāryaṃ cāvekṣya śaktiṃ ca deśakālau ca tattvataḥ /<br />
            kurute dharmasiddhyarthaṃ viśvarūpaṃ punaḥ punaḥ //
             <span class="ref">MSS_9728</span></p>
         
         <p id="MSS_9729">
            kāryaṃ tatsādhakādīṃśca tadvyayaṃ suvirnirgamam /<br />
            vicintya kurute jñānī natnyathā laghvapi kvacit //
             <span class="ref">MSS_9729</span></p>
         
         <p id="MSS_9730">
            kāryaṃ yāvadivaṃ karomi vidhivat tāvat kariṣyāmyadas tat kṛtvā punaretadadya kṛtavānetat
            purā kāritam /<br />
            ityātmīyakuṭumbapoṣaṇaparaḥ prāṇī kriyāvyākulo mṛtyoreti karagrahaṃ hatamatiḥ saṃtyaktadharmakriyaḥ
            //
             <span class="ref">MSS_9730</span></p>
         
         <p id="MSS_9731">
            kāryaṃ śaktāvapi prāṇes trāṇaṃ śaraṇamāgate /<br />
            nijatṛṣṭhānugaṃ dhātuṃ pradīpaḥ kiṃ na rakṣati //<br />
            kāryaḥ kaścidvaro dūtaḥ sakulaścaturo'pi ca /<br />
            kulaśīlavihīnastu sirddhi nāśayati dhruvam //
             <span class="ref">MSS_9731</span></p>
         
         <p id="MSS_9732">
            kāryakāraṇakartṛtve hetuḥ prakṛtirucyate /<br />
            puruṣaḥ sukhaduḥkhānāṃ bhoktṛtve heturucyate //
             <span class="ref">MSS_9732</span></p>
         
         <p id="MSS_9733">
            kāryakāle tu saṃprāpte nāvajñeyaṃ trayaṃ sadā /<br />
            bījamauṣadhamāhāro yathā lābhas tathā krayaḥ //
             <span class="ref">MSS_9733</span></p>
         
         <p id="MSS_9734">
            kāryakāle vipattau yo bhṛtyo hi yācate dhanam /<br />
            sotsāraṇīyaḥ sapadi nītijñāvanipālakaiḥ //
             <span class="ref">MSS_9734</span></p>
         
         <p id="MSS_9735">
            kāryakālocitā pāpair matibuddhirvihīyate /<br />
            sānukūlā tu vaidaivāt puṃsaḥ sarvatra jāyate //
             <span class="ref">MSS_9735</span></p>
         
         <p id="MSS_9736">
            kāryagatervaicitryā- nnīco'pi kvacidalaṃ na jātu mahān /<br />
            kāṃsyenaivādarśaḥ kriyate rājñāmapi na hemnā //
             <span class="ref">MSS_9736</span></p>
         
         <p id="MSS_9737">
            kāryajñaḥ praṣṭavyo na punarmānyo mama priyo veti /<br />
            gururapyāsanasevyaḥ priyānitambaḥ kadā mantrī //
             <span class="ref">MSS_9737</span></p>
         
         <p id="MSS_9738">
            kāryate yacca kriyate saccāsacca kṛtaṃ tataḥ /<br />
            tatrāśvasīta satkṛtvā asatkṛtvā na viśvaset //
             <span class="ref">MSS_9738</span></p>
         
         <p id="MSS_9739">
            kāryamālocitāpāyaṃ matimadbhirviceṣṭitam /<br />
            na kevalaṃ hi sampattau vipattāvapi śobhate //
             <span class="ref">MSS_9739</span></p>
         
         <p id="MSS_9740">
            kāryamityeva yat karma niyataṃ kriyate'rjuna /<br />
            saṅgaṃ tyaktvā phalaṃ caiva sat tyāgaḥ sāttviko mataḥ //
             <span class="ref">MSS_9740</span></p>
         
         <p id="MSS_9741">
            kāryasya hi garīyastvān nīcānāmapi kālavit /<br />
            sato'pi doṣān pracchādya guṇānapyasato vadet //
             <span class="ref">MSS_9741</span></p>
         
         <p id="MSS_9742">
            kāryasyāpekṣayā bhuktaṃ viṣamapyamṛtāyate /<br />
            sarveṣāṃ prāṇināṃ yatra nātra kāryā vicāraṇā //
             <span class="ref">MSS_9742</span></p>
         
         <p id="MSS_9743">
            kāryākāryamanāryair unmārganirargalairgalanmatibhiḥ /<br />
            nākarṇyate vikarṇair nayoktibhiryuktamuktamapi //
             <span class="ref">MSS_9743</span></p>
         
         <p id="MSS_9744">
            kāryākārye kimapi satataṃ naiva kartṛtvamasti jīvanmuktasthitiravagato dagdhavastrāvabhāsaḥ
            /<br />
            evaṃ dehe pravilayagate tiṣṭhamāno vimukto nistraiguṇye pathi vicarataḥ ko vidhiḥ
            ko niṣedhaḥ //
             <span class="ref">MSS_9744</span></p>
         
         <p id="MSS_9745">
            kāryākārye tulayati sarvas tṛpto na jātu tṛṣṇārtaḥ /<br />
            svādu śuci vā ca toyaṃ marupathikaḥ ko vicārayati //
             <span class="ref">MSS_9745</span></p>
         
         <p id="MSS_9746">
            kāryākāryeṣu kākolaḥ praśastaḥ syād yathā kila /<br />
            na tathā vāyasā jñeyā grāhyāstu tadabhāvataḥ //
             <span class="ref">MSS_9746</span></p>
         
         <p id="MSS_9747">
            kāryāṇāṃ karmaṇā pāraṃ yo gacchati sa buddhimān /<br />
            ... ... ... ... ... ... //
             <span class="ref">MSS_9747</span></p>
         
         <p id="MSS_9748">
            kāryāṇāṃ gatayo bhujaṃgakuṭilāḥ strīṇāṃ manaścañcalaṃ naiśvaryaṃ sthitimattaraṃgacapalaṃ
            n ṇāṃ vayo dhāvati /<br />
            saṃkalpāḥ samadāṅganākṣitaralā mṛtyuḥ paraṃ niścito matyaivaṃ matisattamā vidadhatāṃ
            dharme matiṃ tattvataḥ //
             <span class="ref">MSS_9748</span></p>
         
         <p id="MSS_9749">
            kāryāṇyarthopamardena svānurakto'pi sādhayan /<br />
            nopekṣyaḥ sacivo rājñā sa taṃ mathnātyupekṣitaḥ //
             <span class="ref">MSS_9749</span></p>
         
         <p id="MSS_9750">
            kāryāṇyuttamadaṇḍasāhasaphalānyāyāsasādhyāni ye prītyā saṃśamayanti nītikuśalāḥ sāmnai'va
            te mantriṇaḥ /<br />
            niḥsārālpaphalāni ye tvavidhinā vāñchanti daṇḍodyamais teṣāṃ durnayaceṣṭitairnarapaterāropyate
            śrīs tulām //
             <span class="ref">MSS_9750</span></p>
         
         <p id="MSS_9751">
            kāryā na pratikūlatā na ca bahirgantavyamasmād gṛhāt kopaśca kṣaṇamātramāhitaruṣā
            kāryaḥ praṇāmāvadhiḥ /<br />
            ityevaṃ pramadāvrataṃ yadi bhavān gṛhṇāti nātyantikaṃ tatrāhaṃ dayitībhavāmi śaṭha
            he kopānubandhena kim //
             <span class="ref">MSS_9751</span></p>
         
         <p id="MSS_9752">
            kāryāntaritotkaṇṭhaṃ dinaṃ mayā nītamanatikṛcchreṇa /<br />
            avinodadīrghayāmā kathaṃ nu rātrirgamayitavyā //
             <span class="ref">MSS_9752</span></p>
         
         <p id="MSS_9753">
            kāryāntareṣvapyanugamyamānā śreyaḥpradā śāntadiśi pradiṣṭā /<br />
            śivā pradīpte tu diśaḥpradeśe samāraṭantī mahate bhayāya //
             <span class="ref">MSS_9753</span></p>
         
         <p id="MSS_9754">
            kāryāpekṣī janaḥ prāyaḥ prītimāviṣkarotyalam /<br />
            lomārthī śauṇḍikaḥ śaṣpair meṣaṃ puṣṇāti peśalaiḥ //
             <span class="ref">MSS_9754</span></p>
         
         <p id="MSS_9755">
            kāryārambhaḥ phalollāsam ālokya prāyaśo janaiḥ /<br />
            anānuguṇyagaṇanāṃ kurvāṇairna vigarhyate //
             <span class="ref">MSS_9755</span></p>
         
         <p id="MSS_9756">
            kāryārthinaḥ kṣīṇatarasya naiva niḥśeṣakāryaṃ kuṭilasya kuryāt /<br />
            doṣākaraḥ prāptavivṛddhadarpaḥ palāyate dūrataraṃ hi mitrāt //
             <span class="ref">MSS_9756</span></p>
         
         <p id="MSS_9757">
            kāryārthino dīrghamivādhvakhedaṃ vikrītadāsā iva karmabhāram /<br />
            kaṣṭaṃ kaṭudravyamivāmayārtāḥ svabhartṛgehaṃ vanitā sahante //
             <span class="ref">MSS_9757</span></p>
         
         <p id="MSS_9758">
            kāryārthī bandhujanaḥ kāryairbahubhirbhavanti mitrāṇi /<br />
            dārāḥ sutāśca sulabhā dhanamekaṃ durlabhaṃ loke //
             <span class="ref">MSS_9758</span></p>
         
         <p id="MSS_9759">
            kāryārthī bhajate loke yāvat kāryaṃ na sidhyati /<br />
            uttīrṇe ca pare pāre naukāyāḥ kiṃ prayojanam //
             <span class="ref">MSS_9759</span></p>
         
         <p id="MSS_9760">
            kāryārthī bhajate loko na priyaḥ pāramārthikaḥ /<br />
            vatsaḥ kṣīrakṣayaṃ dṛṣṭvā parityajati mātaram //
             <span class="ref">MSS_9760</span></p>
         
         <p id="MSS_9761">
            kāryārthī saṃgatiṃ yāti kṛtārthe nāsti saṃgatiḥ /<br />
            tasmātsarvāṇi kāryāṇi sāvaśeṣāṇi kārayet //
             <span class="ref">MSS_9761</span></p>
         
         <p id="MSS_9762">
            kāryāvetau hi kālena dharmo hi vijayāvahaḥ /<br />
            trayāṇāmapi lokānām ālokakaraṇo bhavet //
             <span class="ref">MSS_9762</span></p>
         
         <p id="MSS_9763">
            kāryāsamarthe mahati na kuryāt parihāsakam /<br />
            lambodaraṃ natyaśaktam apreṣyo'bhūcchaśī hasan //
             <span class="ref">MSS_9763</span></p>
         
         <p id="MSS_9764">
            kāryā saikatalīnahaṃsamithunā srotovahā mālinī pādās tāmabhito niṣaṇṇahariṇā gaurīguroḥ
            pāvanāḥ /<br />
            śākhālambitavalkalasya ca tarornirmātumicchāmyadhaḥ śṛṅge kṛṣṇamṛgasya vāmanayanaṃ
            kaṇḍūyamānāṃ mṛgīm //
             <span class="ref">MSS_9764</span></p>
         
         <p id="MSS_9765">
            kāryaṃ karmaṇi nirdiṣṭo yo bahūnyapi sādhayet /<br />
            pūrvakāryāvirodhena sa kāryaṃ kartumarhati //
             <span class="ref">MSS_9765</span></p>
         
         <p id="MSS_9766">
            na hyekaḥ sādhako hetuḥ svalpasyāpīha karmaṇaḥ /<br />
            yo hyarthaṃ bahudhā veda sa samartho'rthasādhane //
             <span class="ref">MSS_9766</span></p>
         
         <p id="MSS_9767">
            kāryeṇa loke nijadharmagarhaṇā vicāracarcācaraṇaistu yairbhuvi /<br />
            syāt tanna kāryaṃ suhitāvahaṃ bhavad apīha bhavyaṃ svavicāradṛṣṭitaḥ //<br />
            kāryeṇāpi vilambanaṃ paragṛhe śvaśrūrna saṃmanyate śaṅkāmāracayanti yūni bhavanaṃ
            prāpte mitho yātaraḥ /<br />
            vīthīnirgamane'pi tarjayati ca kruddhā nanāndā punaḥ kaṣṭaṃ hanta mṛgīdṛśāṃ patigṛhaṃ
            prāyeṇa kārāgṛham //
             <span class="ref">MSS_9767</span></p>
         
         <p id="MSS_9768">
            kārye tu duḥkhasādhye tu kāryo nātiśramo janaiḥ /<br />
            kārye siddhe śramo na syād asiddhe śrama eva hi //
             <span class="ref">MSS_9768</span></p>
         
         <p id="MSS_9769">
            kārye dāsī ratau veśyā bhojane jananīsamā /<br />
            vipattau buddhidātrī ca sā bhāryā sarvadurlabhā //<br />
            kārye mahati yuñjāno hīyate'rthapatiḥ śriyā /<br />
            strīpradhānāni rājyāni vidvadbhirvarjitāni ca /<br />
            mūrkhāmātyaprataptāni śuṣyanti jalabinduvat //
             <span class="ref">MSS_9769</span></p>
         
         <p id="MSS_9770">
            kāryeṣu mantrī karaṇeṣu dāsī bhojyeṣu mātā śayaneṣu rambhā /<br />
            dharme'nukūlā kṣamayā dharitrī bhāryā ca ṣāḍguṇyavatīha dhanyā //
             <span class="ref">MSS_9770</span></p>
         
         <p id="MSS_9771">
            kāryeṣu mantrī karaṇeṣu dāsī sneheṣu mātā kṣamayā dharitrī /<br />
            dharmasya patnī śayane ca veśyā ṣaṭkarmabhiḥ strī kulamuddharanti //
             <span class="ref">MSS_9771</span></p>
         
         <p id="MSS_9772">
            kārye satyapi jātu yāti na bahirnāpyanyamālokate sādhvīrapyanukurvatī gurujanaṃ śvaśrūṃ
            ca śuśrūṣate /<br />
            visrambhaṃ kurute ca patyuradhikaṃ prāpte niśīthe punar nidrāṇe sakale jane śaśimukhī
            niryāti rantuṃ viṭaiḥ //
             <span class="ref">MSS_9772</span></p>
         
         <p id="MSS_9773">
            kāryehānusaraṇato vāraṃvāraṃ paraṃ pumāṃsamanu /<br />
            yatamānasyānudinaṃ bhavati yataḥ premalakṣaṇaṃ bhajanam //
             <span class="ref">MSS_9773</span></p>
         
         <p id="MSS_9774">
            kāryopakṣepamādau tanumapi racayaṃs tasya vistāramicchan bījānāṃ garbhitānāṃ phalamatigahanaṃ
            gūḍhamudbhedayaṃśca /<br />
            kurvan buddhyā vimarśaṃ prasṛtamapi punaḥ saṃharan kāryajātaṃ kartā vā nāṭakānāmiyamanubhavati
            kleśamasmadvidho vā //
             <span class="ref">MSS_9774</span></p>
         
         <p id="MSS_9775">
            kārśyaṃ kṣutprabhavaṃ kadannamaśanaṃ śītoṣṇayoḥ pātratā pāruṣyaṃ ca śiroruheṣu śayanaṃ
            mahyāstale kevale /<br />
            etānyeva gṛhe vahantyavanatiṃ yāntyunnatiṃ kānane doṣā eva guṇībhavanti munibhiryogye
            pade yojitāḥ //
             <span class="ref">MSS_9775</span></p>
         
         <p id="MSS_9776">
            kārśyaṃ cet pratipatkalā himanidheḥ sthūlātha cet pāṇḍimā līlā eva mṛṇālikā yadi ghanā
            bāṣpāḥ kiyān vāridhiḥ /<br />
            santāpo yadi śītalo hutavahas tasyāḥ kiyad varṇyate rāma tvatsmṛtimātrameva hṛdaye
            lāvaṇyaśeṣaṃ vapuḥ //
             <span class="ref">MSS_9776</span></p>
         
         <p id="MSS_9777">
            kārśyajāgarasantāpān yaḥ karoti śruto'pyalam /<br />
            tameva durlabhaṃ kāntaṃ cetaḥ kasmād didṛkṣate //
             <span class="ref">MSS_9777</span></p>
         
         <p id="MSS_9778">
            kārṣakaḥ sarvabījāni samāloḍya pravāpayet /<br />
            utpannabījasadbhāvaṃ tvaṅkureṇa vibhāvayet //
             <span class="ref">MSS_9778</span></p>
         
         <p id="MSS_9779">
            kālaṃ kapālamālāṅkam ekamandhakasūdanam /<br />
            vande varadamīśānaṃ śāsanaṃ puṣpadhanvanaḥ //
             <span class="ref">MSS_9779</span></p>
         
         <p id="MSS_9780">
            kālaṃ niyamya karmāṇi hyācaren nānyathā kvacit /<br />
            gavādiṣvātmavajjñānam ātmānaṃ cārthadharmayoḥ /<br />
            niyuñjītānnasaṃsiddhyai mātaraṃ śikṣaṇe gurum //
             <span class="ref">MSS_9780</span></p>
         
         <p id="MSS_9781">
            kālaṃ nirīkṣya kurute kāryaṃ tasyāśu sidhyati /<br />
            grahaṃ vicārya krīḍāyāṃ dīvyato na parājayaḥ //
             <span class="ref">MSS_9781</span></p>
         
         <p id="MSS_9782">
            kālaṃ purā garalamambunidherudasthād adyendunāma dhavalaṃ viṣamabhyudeti /<br />
            adyādidaṃ sa giriśo yadi hanta hanyāt kārṣṇyaṃ svakaṇṭhanihitaṃ sakhi madbhayaṃ ca
            //
             <span class="ref">MSS_9782</span></p>
         
         <p id="MSS_9783">
            kālaṃ muhūrtāṅgulimaṇḍalena dinatriyāmāñjalinā pibantam /<br />
            rūpaṃ vilokyaiva vapuśca keṣāṃ bhaṅgena nāṅgānyalasībhavanti //
             <span class="ref">MSS_9783</span></p>
         
         <p id="MSS_9784">
            kālaḥ karoti kāryāṇi kāla eva nihanti ca /<br />
            karomīti vihanmīti mūrkho muhyati kevalam //
             <span class="ref">MSS_9784</span></p>
         
         <p id="MSS_9785">
            kālaḥ kirātaḥ sphuṭapadmakasya vadhaṃ vyadhādyasya dinadbipasya /<br />
            tasyeva sandhyā rucirāsradhārā tārāśca kumbhasthalamauktikāni //
             <span class="ref">MSS_9785</span></p>
         
         <p id="MSS_9786">
            kālaḥ pacati bhūtāni kālaḥ saṃharate prajāḥ /<br />
            kālaḥ supteṣu jāgarti kālo hi duratikramaḥ //
             <span class="ref">MSS_9786</span></p>
         
         <p id="MSS_9787">
            kālaḥ pacati bhūtāni kālaḥ saṃharati prajāḥ /<br />
            nirdahantaṃ prajāḥ kālaṃ kālaḥ śamayate punaḥ //
             <span class="ref">MSS_9787</span></p>
         
         <p id="MSS_9788">
            kālaḥ saṃprati vartate kaliyugaṃ satyā narā durlabhāḥ deśāśca pralayaṃ gatāḥ karabharairlobhaṃ
            gatāḥ pārthivāḥ /<br />
            nānācauragaṇā muṣanti pṛthivīmāryo janaḥ kṣīyate putrasyāpi na viśvasanti pitaraḥ
            kaṣṭaṃ yuge vartate //
             <span class="ref">MSS_9788</span></p>
         
         <p id="MSS_9789">
            kālaḥ sadāgatirapi sthāyīva pariceṣṭate /<br />
            caṇḍamārutavad viśvam adharottarayan kṣaṇāt //
             <span class="ref">MSS_9789</span></p>
         
         <p id="MSS_9790">
            kālaḥ samaviṣamakaraḥ paribhavasanmānakārakaḥ kālaḥ /<br />
            kālaḥ karoti puruṣaṃ dātāraṃ yācitāraṃ ca //
             <span class="ref">MSS_9790</span></p>
         
         <p id="MSS_9791">
            kālaḥ supteṣu jāgarti kālo hi duratikramaḥ /<br />
            kālaḥ sarveṣu bhūteṣu caratyavidhṛtaḥ samaḥ //
             <span class="ref">MSS_9791</span></p>
         
         <p id="MSS_9792">
            kālaḥ sūkṣmagatirnityaṃ dvividhaśceha bhāvyate /<br />
            sthūlasaṃgrahacāreṇa sūkṣmācārāntareṇa ca //
             <span class="ref">MSS_9792</span></p>
         
         <p id="MSS_9793">
            kālaḥ mṛjati bhūtāni kālaḥ saṃharate prajāḥ /<br />
            sarve kālasya vaśagā na kālaḥ kasyacid vaśe //
             <span class="ref">MSS_9793</span></p>
         
         <p id="MSS_9794">
            kāla evātra kālena nigrahānugrahau dadat /<br />
            buddhimāviśya bhūtānāṃ dharmārtheṣu pravartate //
             <span class="ref">MSS_9794</span></p>
         
         <p id="MSS_9795">
            kālakālagalakālakālamukhakālakāla! kālakāla ghanakālakāla panakālakāla ! /<br />
            kālakālasitakālakā lalanikālakāla- kālakālagatu kālakāla! kalikālakāla! //
             <span class="ref">MSS_9795</span></p>
         
         <p id="MSS_9796">
            kālakūṭamadhunāpi nihantuṃ hanta no vahasi lāñchanabhaṅgyā /<br />
            yadbhayādiva nigīrṇamapi tvām āśu muñcati sudhākara rāhuḥ //
             <span class="ref">MSS_9796</span></p>
         
         <p id="MSS_9797">
            kālakūṭamiha nindati loko yena śambhurajarāmara eva /<br />
            antakaṃ virahiṇīśu sudhāṃśuṃ stautyamuṃ tu viralo hi vivekaḥ //
             <span class="ref">MSS_9797</span></p>
         
         <p id="MSS_9798">
            kālakūṭādayo bhedā viṣasya nava santi ye /<br />
            cikitsā kathyate teṣāṃ mantrapūrvamavistarāt //
             <span class="ref">MSS_9798</span></p>
         
         <p id="MSS_9799">
            kālakramaṃ pratyakathaiva tāvat kṣaṇaṃ viyogo maraṇena tulyaḥ /<br />
            priyāmukhodvīkṣaṇalālasānām akṣṇornimeṣo'pi hi vighnabhūtaḥ //
             <span class="ref">MSS_9799</span></p>
         
         <p id="MSS_9800">
            kālakramakamanīya- kroḍeyaṃ ketakīti kāśaṃsā /<br />
            vṛddhiryathā yathā syās tathā tathā kaṇṭakotkarṣaḥ //
             <span class="ref">MSS_9800</span></p>
         
         <p id="MSS_9801">
            kālakramatruṭitasaṃśrayabhūḥ svamūla- mātrāśrayī taṭataruḥ sarito'mbupūraiḥ /<br />
            yaiḥ śaṅkyate nipatatīti vitīrṇamṛddhis taireva tasya hi bhavet sthitibhumidārḍhyam
            //
             <span class="ref">MSS_9801</span></p>
         
         <p id="MSS_9802">
            kālakrameṇa pariṇāmavaśādanavyā bhāvā bhavanti khalu pūrvamatīva tucchāḥ /<br />
            muktāmaṇirjaladatoyakaṇo'pyaṇīyān sampadyate ca cirakīcakarandhramadhye //
             <span class="ref">MSS_9802</span></p>
         
         <p id="MSS_9803">
            kālakṣepo na kartavya āyuryāti dine dine /<br />
            nirīkṣate yamo rājā dharmasya vividhāṃ gatim //
             <span class="ref">MSS_9803</span></p>
         
         <p id="MSS_9804">
            kā lakṣmīḥ padamunnataṃ, kimu padaṃ yad gauravaṃ svāminaḥ kiṃ tad gaurava, mantarāyarahitāpūrvaiva
            gurvī sthitiḥ /<br />
            kā cāsau sthiti, rātmabhūṣaṇaparavyāpārasambhāvanā kasyaitat sakalaṃ samasti, śaśinaḥ
            śrīkaṇṭhacuḍāmaṇeḥ //
             <span class="ref">MSS_9804</span></p>
         
         <p id="MSS_9805">
            kālañjarapatiścakre bhīmaṭaḥ pañcanāṭakīm /<br />
            prāpa prabandharājatvaṃ teṣu svapnadaśānanam //<br />
            kālatraye'pi yat kiṃcid ātmapratyayavarjitam /<br />
            evametaditi spaṣṭaṃ na vācyaṃ catureṇa tat //
             <span class="ref">MSS_9805</span></p>
         
         <p id="MSS_9806">
            kālatrayopapannāni janmakarmāṇi me nṛpa /<br />
            anukramanto naivāntaṃ gacchanti paramarṣayaḥ //
             <span class="ref">MSS_9806</span></p>
         
         <p id="MSS_9807">
            kālaprāptaṃ mahāratnaṃ yo na gṛhṇātyabuddhimān /<br />
            anyahastagataṃ dṛṣṭvā paścāt sa paritapyate //
             <span class="ref">MSS_9807</span></p>
         
         <p id="MSS_9808">
            kālaprāptamupādadyānnārthaṃ rājā prasūcayet /<br />
            ahanyahani sanduhyānmahīṃ gāmiva buddhimān //
             <span class="ref">MSS_9808</span></p>
         
         <p id="MSS_9809">
            kālayāpanamāśānāṃ vardhanaṃ phalakhaṇḍanam /<br />
            virakteśvaracihnāni jānīyānmatimān naraḥ //
             <span class="ref">MSS_9809</span></p>
         
         <p id="MSS_9810">
            kālarātrikarāleyaṃ strīti kiṃ vicikitsase /<br />
            tajjagattritayaṃ trātuṃ tāta tāḍaya tāṭakām //
             <span class="ref">MSS_9810</span></p>
         
         <p id="MSS_9811">
            kālarātrirmahārātrir moharātriśca dāruṇā /<br />
            tvaṃ śrīs tvamīśvarī tvaṃ hrīs tvaṃ buddhirbodhalakṣaṇā //
             <span class="ref">MSS_9811</span></p>
         
         <p id="MSS_9812">
            kālavarṣī ca parjanyo dharmacārī ca pārthivaḥ /<br />
            sampad yadaiṣā bhavati sā bibharti sukhaṃ prajāḥ //
             <span class="ref">MSS_9812</span></p>
         
         <p id="MSS_9813">
            kālavidbhirvinirṇītaṃ pāṇḍityaṃ yasya rāghava /<br />
            anadhyārpita evāsau tajjñaśced daivamuttamam //
             <span class="ref">MSS_9813</span></p>
         
         <p id="MSS_9814">
            kālavidbhivirnirṇītā yasyāticirajīvitā /<br />
            sa cej jīvati saṃcchinnaśirāstad daivamuttamam //
             <span class="ref">MSS_9814</span></p>
         
         <p id="MSS_9815">
            kālavyālahataṃ vīkṣya patantaṃ bhānumambarāt /<br />
            oṣadhīśaṃ samādāya dhāvatīva pitṛprasūḥ //
             <span class="ref">MSS_9815</span></p>
         
         <p id="MSS_9816">
            kālavicchrotriyo rājā nadī sādhuśca pañcamaḥ /<br />
            ete yatra na vidyante tatra vāsaṃ na kārayet //
             <span class="ref">MSS_9816</span></p>
         
         <p id="MSS_9817">
            kālaścālayati prāyaḥ paṇḍitān pāmarānapi /<br />
            taṃ cec cikīrṣasi vaśe titikṣaiva mahauṣadham //
             <span class="ref">MSS_9817</span></p>
         
         <p id="MSS_9818">
            kālaścet karuṇāparaḥ kaliyugaṃ yadyadya dharmapriyaṃ nistriṃśo yadi peśalo viṣadharaḥ
            santoṣadāyī yadi /<br />
            agniścedatiśītalaṃ khalajanaḥ sarvopakārī sa ced āyuṣyaṃ yadi vā bhaviṣyati viṣaṃ
            veśyāpi tad rāgiṇī //
             <span class="ref">MSS_9818</span></p>
         
         <p id="MSS_9819">
            kālasya kāraṇaṃ rājā sadasatkarmaṇastvataḥ /<br />
            sukāryodyatadaṇḍābhyāṃ svadharme sthāpayet prajāḥ //
             <span class="ref">MSS_9819</span></p>
         
         <p id="MSS_9820">
            ... ... ... ... ... ... /<br />
            kālasya sumahadbīryaṃ sarvabhūteṣu lakṣmaṇa //
             <span class="ref">MSS_9820</span></p>
         
         <p id="MSS_9821">
            kālasyaiva vaśo sarvaṃ durgaṃ durgataraṃ ca yat /<br />
            kāle kruddhe kathaṃ kālāt trāṇaṃ no'dya bhaviṣyati //<br />
            kālāgarūdgārasugandhigandha- dhūpādhivāsāśrayabhūgṛheṣu /<br />
            na tatra surmāghasamīraṇebhyaḥ śyāmākucoṣmāśrayiṇaḥ pumāṃsaḥ //
             <span class="ref">MSS_9821</span></p>
         
         <p id="MSS_9822">
            kālāgurupracuracandanacarcitāṅgyaḥ puṣpāvataṃsasurabhīkṛtakeśapāśāḥ /<br />
            śrutvā dhvaniṃ jalamucāṃ tvaritaṃ pradoṣe śayyāgṛhaṃ gurugṛhāt praviśanti nāryaḥ //
             <span class="ref">MSS_9822</span></p>
         
         <p id="MSS_9823">
            kālāgurau surabhitātiśaye'pi saṅgād ārabhyate surabhitāparapādape'pi /<br />
            pāṭīrapāṭavamidaṃ tava saṅgivātais tādātmyameti kataro na taroḥ samūhaḥ //
             <span class="ref">MSS_9823</span></p>
         
         <p id="MSS_9824">
            kālāgnirudra ādhāre śaktiḥ kuṇḍalinī tathā /<br />
            ānandākhyā svadhiṣṭhāne śaktyā kāmākhyayā saha //
             <span class="ref">MSS_9824</span></p>
         
         <p id="MSS_9825">
            kālātikramaṇaṃ kuruṣva taḍitāṃ visphūrjitaistrāsaya sphārairbhīṣaya garjitairatitarāṃ
            kārṣṇyaṃ mukhe darśaya /<br />
            yasyānanyagateḥ payoda manaso jiṃjñāsayā cātaka- syādhehi tvamihākhilaṃ tadapi na
            tvattaḥ paraṃ yācate //
             <span class="ref">MSS_9825</span></p>
         
         <p id="MSS_9826">
            kālātikramaṇaṃ vṛtter yo na kurvīta bhūpatiḥ /<br />
            kadācit taṃ na muñcanti bhartsitā api sevakāḥ //
             <span class="ref">MSS_9826</span></p>
         
         <p id="MSS_9827">
            kālātikramaṇe hyeva bhaktavetanayorbhṛtāḥ /<br />
            bhartuḥ kupyanti duṣyanti so'narthaḥ sumahān smṛtaḥ //
             <span class="ref">MSS_9827</span></p>
         
         <p id="MSS_9828">
            kālātipātaḥ kāryāṇāṃ dharmārthaparipīḍanam /<br />
            nityābhyantaravartitvāt sādhuprakṛtikopanam //
             <span class="ref">MSS_9828</span></p>
         
         <p id="MSS_9829">
            rahasyabhedas tat pakṣād akāryeṣu pravartanam /<br />
            īrṣyāmarṣas tathā krodho nirodhaḥ sāhasāni ca //
             <span class="ref">MSS_9829</span></p>
         
         <p id="MSS_9830">
            ityādi ca strīvyasane yac ca pūrvaṃ prakīrtitam /<br />
            tasmāt strīvyasanaṃ rājā rājyakāmaḥ parityajet //
             <span class="ref">MSS_9830</span></p>
         
         <p id="MSS_9831">
            kālāt prarohati viśvaṃ punaḥ kālaḥ pravartate /<br />
            sthūlasūkṣmagatiḥ kālo vividhaṃ tasya cocyate //
             <span class="ref">MSS_9831</span></p>
         
         <p id="MSS_9832">
            kālāt pravartate bījaṃ kālād garbhaṃ pramuñcati /<br />
            kālo janayate putraṃ punaḥ kālo'pi saṃharet //
             <span class="ref">MSS_9832</span></p>
         
         <p id="MSS_9833">
            kālād prarohate bījaṃ phalaṃ kālāt pravartate /<br />
            kālo hi vartayet sṛṣṭiṃ punaḥ kālo hi saṃharet //
             <span class="ref">MSS_9833</span></p>
         
         <p id="MSS_9834">
            kālānapāsya viṣuvāyanasaṃkramādīn astaṃgate himakare ca divākare ca /<br />
            amba smareyamapi te caraṇāravindam ānandalakṣaṇamapāstasamastabhedam //
             <span class="ref">MSS_9834</span></p>
         
         <p id="MSS_9835">
            kālānukūlyaṃ vispaṣṭaṃ rāghavasyārjunasya ca /<br />
            anukūle yadā daive kriyālpā suphalā bhavet //
             <span class="ref">MSS_9835</span></p>
         
         <p id="MSS_9836">
            kālāntare hmanarthāya gṛdhro gehopari sthitaḥ /<br />
            khalo gṛhasamīpasthaḥ sadyo'narthāya dehinām //
             <span class="ref">MSS_9836</span></p>
         
         <p id="MSS_9837">
            kālañjarāḥ bhārasahās teṣāṃ vakṣyāmi lakṣaṇam /<br />
            śatārdhamaṅgulānāṃ tu śreṣṭhaṃ khaḍgaṃ prakīrtitam //
             <span class="ref">MSS_9837</span></p>
         
         <p id="MSS_9838">
            kālidāsa kalāvāsa dāsavac cālito yadi /<br />
            rājamārge vrajannatra pareṣāṃ tatra kā trapā //
             <span class="ref">MSS_9838</span></p>
         
         <p id="MSS_9839">
            kālidāsakavitā navaṃ vayo māhiṣaṃ dadhi saśarkaraṃ payaḥ /<br />
            eṇamāṃsamabalā ca komalā sambhavantu mama janmajanmani //
             <span class="ref">MSS_9839</span></p>
         
         <p id="MSS_9840">
            kālidāsakavervāṇī kadācin madgirā saha /<br />
            kalayatyarthasāmyaṃ ced bhītā bhītā pade pade //
             <span class="ref">MSS_9840</span></p>
         
         <p id="MSS_9841">
            kālindi, brūhi kumbhodbhava, jaladhirahaṃ nāma gṛhṇāsi kasmāc chatrorme, narmadāhaṃ
            tvamapi vadasi me nāma kasmāt sapatnyāḥ /<br />
            mālinyaṃ tarhi kasmādanubhavasi, milatkajjalairmālavīnāṃ netrāmbhobhiḥ, kimāsāṃ samajani,
            kupitaḥ kuntalakṣoṇipālaḥ //
             <span class="ref">MSS_9841</span></p>
         
         <p id="MSS_9842">
            kālindīṃ vīkṣya yātāṃ sulalitavadano mātaraṃ gehagopīḥ kāryāsaktāḥ samantādanugatanayano
            gorasāgāramantaḥ /<br />
            gatvā bhāṇḍāni bhittvā madhumadhu śanakairgorasaṃ bhakṣamāṇaḥ śīghrapratyāptanandākalitasitamukho
            nandasūnuḥ śivāya //
             <span class="ref">MSS_9842</span></p>
         
         <p id="MSS_9843">
            kālindīkalakūlakānanakṛtakrīḍākalāpollasa d- gogopālakabālakaiḥ pratidiśaṃ sānandamāviṣṭitam
            /<br />
            vaṃśīnādavaśīkṛtavrajavadhūsvāntaṃ sadāhnādakaṃ sadbhaktyā samupāsmahe vayamaghadhvaṃsaikadhīraṃ
            mahaḥ //
             <span class="ref">MSS_9843</span></p>
         
         <p id="MSS_9844">
            kālindīkeśapāśaḥ parilasati mahīnāyikāyās tanūjā jahnīḥ satpuṇyasaṃgho guṇa iha salilaṃ
            yacca sārasvasaṃ tu /<br />
            veṇī tveṣā viśeṣādamaravaralasatsnehayuktā viyuktā bandhenetyatra citraṃ vilasati
            nitarāṃ yattamovarṇahīnā //
             <span class="ref">MSS_9844</span></p>
         
         <p id="MSS_9845">
            kālindīcāruvīcīnicaya iti mudā gāhitā naicikībhir bālā kādambinīti pramuditahṛdayaṃ
            vīkṣitā nīlakaṇṭhaiḥ /<br />
            uttaṃsārthaṃ tamālastabaka iti hṛtā mugdhagopāṅganābhiḥ śreyo naḥ kalpayantāṃ madhumathanatanusvacchakāntipravāhāḥ
            //
             <span class="ref">MSS_9845</span></p>
         
         <p id="MSS_9846">
            kālindījalakuñjavañjulavanacchāyāniṣaṇṇātmano rādhābaddhanavānurāgarasikasyotkaṇṭhitaṃ
            gāyataḥ /<br />
            tatpāyādapariskhalajjalaruhāpīḍaṃ kalaspṛṅnata- grīvottānitakarṇatarṇakakulairākarṇyamānaṃ
            hareḥ //
             <span class="ref">MSS_9846</span></p>
         
         <p id="MSS_9847">
            kālindījalakelilolataruṇīrāvītacīnāṃśu kā nirgatyāṅgajalāni sāritavatīrālokya sarvā
            diśaḥ /<br />
            tīropāntamilannikuñjabhavane gūḍhaṃ cirāt paśyataḥ śaureḥ saṃbhramayannimā vijayate
            sākūtaveṇudhvaniḥ //<br />
            kālindītaṭabhedi hāstinapurīdausthyādibhiḥ khyāpita- sthemā yasya jayatyakhaṇḍajagadānandaikakando
            bhūjaḥ /<br />
            muṣṭyā niṣṭhurayaiṣa muṣṭikaśironiṣṭyūtaraktakchaṭāc- chadmodvāntaruṣā bhinattu bhavatāṃ
            bhadretaraṃ lāṅgalam //
             <span class="ref">MSS_9847</span></p>
         
         <p id="MSS_9848">
            kālindīnarmadāmbhaḥsrutamadasalilotsaṅginau puṣpavantau vibhrāṇaḥ kumbhayugmaṃ gaganatalatataḥ
            svardhunīpūraśuṇḍaḥ /<br />
            ghaṇṭālaḥ sādhuvādairanabhimatayaśo deva mṛdnan mṛṇālaṃ kīrtistomābhrakumbhī jagadudarasaraḥsaṃbhramī
            bambhramīti //
             <span class="ref">MSS_9848</span></p>
         
         <p id="MSS_9849">
            kālindīpulināntavañjulalatākuñje kutaścit kramāt suptasyaiva mithaḥ kathājuṣi śanaiḥ
            samvāhikāmaṇḍale /<br />
            vaidehīṃ daśakandharo'paharatītyākarṇya kaṃsadviṣo huṃ huṃ vatsa dhanurdhanurdhanuriti
            vyagrā giraḥ pāntu vaḥ //
             <span class="ref">MSS_9849</span></p>
         
         <p id="MSS_9850">
            kālindīpuline mayā, na na mayā śailopaśalye, na na nyagrodhasya tale mayā, na na mayā
            rādhāpituḥ prāṅgaṇe /<br />
            dṛṣṭaḥ kṛṣṇa itīritasya sabhayaṃ gopairyaśodāpater vismerasya puro hasan nijagṛhānniryan
            hariḥ pātu vaḥ //
             <span class="ref">MSS_9850</span></p>
         
         <p id="MSS_9851">
            kālindīpulinodareṣu musalī yāvad gataḥ krīḍituṃ tāvat karburikāpayaḥ piba hare vārdhiṣyate
            te śikhā /<br />
            itthaṃ bālatayā pratāraṇaparā śrutvā yaśodāgiraḥ pāyādvaḥ svaśikhāṃ spṛśan pramuditaḥ
            kṣīre'rdhapīte hariḥ //
             <span class="ref">MSS_9851</span></p>
         
         <p id="MSS_9852">
            kālindīmanukūlakomalarayāmindīvaraśyāmalāḥ śailopāntabhuvaḥ kadambakusumairāmodinaḥ
            kandarān /<br />
            rādhāṃ ca prathamābhisāramadhurāṃ jātānutāpaḥ smaran astu dvāravatīpatistribhuvanāmodāya
            dāmodaraḥ //
             <span class="ref">MSS_9852</span></p>
         
         <p id="MSS_9853">
            kālindīyaṃ dviradadaliṃtāmbhojinīreṇuramyā yasyāḥ kṛṣṇaḥ śiśirapayasastīrakedāracārī
            /<br />
            gāyantīnāṃ kimapi madhuraṃ bālagopālikānāṃ līlālolaḥ kamalakalikāḥ karṇapūrīcakāra
            //
             <span class="ref">MSS_9853</span></p>
         
         <p id="MSS_9854">
            kālindīyati kajjalīyati kalānāthāṅkamālīyati vyālīyatyahimaṇḍalīyati muhuḥ śrīkaṇṭhakaṇṭhīyati
            /<br />
            śaivālīyati kokilīyati mahānīlābhrajālīyati bhrahmāṇḍe ripuduryaśastava nṛpālaṃkāracūḍāmaṇe
            //
             <span class="ref">MSS_9854</span></p>
         
         <p id="MSS_9855">
            kālindīrāśirūrdhvaṃ nanu madhupakulaṃ mālatīpuñjagaṃ vā sandohaṃ vaiṇanābherjayati
            śaśimukhīkeśajālaṃ manojñam /<br />
            bhrāntiṃ prāpnoṣi kiṃ tvaṃ bata garaladharābhoga eṣa pracaṇḍo lokaṃ pratyakṣabhūtaṃ
            grasati bata balād yanna bhūyaḥsukhitvam //
             <span class="ref">MSS_9855</span></p>
         
         <p id="MSS_9856">
            kālindīvīcipuñjaiḥ kuvalayavipinairindranīlacchaṭābhiḥ śaivālaiḥ kajjalaughairalitimirabharairbālajīmūtajālaiḥ
            /<br />
            kastūrīkokilānāṃ tatibhiriva sahācākacikyaprapañcais trailokyaṃ pūrayantī śamayatu
            vipadaḥ śāṃbhavī kaṇṭhanālā //
             <span class="ref">MSS_9856</span></p>
         
         <p id="MSS_9857">
            kālindyāḥ pulinaṃ pradoṣamaruto ramyāḥ śaśāṅkāṃśavaḥ santāpaṃ na harantu nāma nitarāṃ
            kurvanti kasmāt punaḥ /<br />
            sandaṣṭaṃ vrajayoṣitāmiha hareḥ saṃśṛṇvato'ntaḥpure niḥśvāsā prasṛtā cayanti ramaṇīsaubhāgyagarvacchidaḥ
            //
             <span class="ref">MSS_9857</span></p>
         
         <p id="MSS_9858">
            kālindyāḥ pulinendranīlaśakalaśyāmāmbhaso'ntarjale magnasyāñjanapuñjamecakanibhasyāheḥ
            kuto'nveṣaṇam /<br />
            tārābhāḥ phaṇacakravālamaṇayo na syur yadi dyotino yairevonnatimāpnuvanti guṇinas
            taireva yāntyāpadam //
             <span class="ref">MSS_9858</span></p>
         
         <p id="MSS_9859">
            kālindyāḥ pulineṣu kelikupitāmutsṛjya rāse rasaṃ gacchantīmanugacchato'śrukaluṣāṃ
            kaṃsadviṣo rādhikām /<br />
            tatpādapratimāniveśitapadasyodbhūtaromodgater akṣuṇṇo'nunayaḥ prasannadayitādṛpṭasya
            puṣṇātu vaḥ //<br />
            kālī kalakalarūpā mahiṣāsuravināśinī vīrā /<br />
            śumbhādānaniśumbhā- svādanatoṣāvatu tvāṃ n pate //
             <span class="ref">MSS_9859</span></p>
         
         <p id="MSS_9860">
            kālīkelīkalāpakramakalitakalākautukī kundakāntiḥ kalpānte kālakalpaḥ kratukadanakathākandalīkūṭakandaḥ
            /<br />
            kākolakrūrakaṇṭhaḥ kalitakalakalatklāntakandarpakāntā- kāruṇyākrāntakāntaḥ kalayatu
            kuśalaṃ kiṅkarāṇāṃ kapardī //
             <span class="ref">MSS_9860</span></p>
         
         <p id="MSS_9861">
            kālīnāgagrahavyagre śrīkṛṣṇe yamunātaṭe /<br />
            jhaṃpayādhomukhe jāte viparītaṃ jagattrayam //
             <span class="ref">MSS_9861</span></p>
         
         <p id="MSS_9862">
            kālīyakakṣodavilepanaśriyaṃ diśad diśāmullasadaṃśumaddyuti /<br />
            khātaṃ khurairmudgabhujāṃ vipaprathe gireradhaḥ kāñcanabhūmijaṃ rajaḥ //
             <span class="ref">MSS_9862</span></p>
         
         <p id="MSS_9863">
            kālīyaiḥ kucakāñcanācalacamatkāraḥ kimutsāryate kīdṛk kuṅkamakesaratviṣi mukhe kastūrikālepanam
            /<br />
            sphīte'smit jaghane sarojavadane kiṃ nīlacolārpaṇaṃ kasmai sāhasini tvamicchasi vidhervinyāsamanyādṛśam
            //
             <span class="ref">MSS_9863</span></p>
         
         <p id="MSS_9864">
            kāluṣyaṃ janayañjaḍasya racayan dharmadrumonsūlanaṃ kliśyannītikṛpākṣamākamalinīṃ
            lobhāmbudhiṃ vadhaiyan /<br />
            maryādātaṭamudrujañchubhamanohaṃsapravāsaṃ diśan kiṃ na kleśakaraḥ parigrahanadīpūraḥ
            pravṛddhiṃ gataḥ //
             <span class="ref">MSS_9864</span></p>
         
         <p id="MSS_9865">
            kāluṣyaṃ payasāṃ vilokya śanakairuḍḍīya haṃsā gatā dhārājarjarakesarāsphuṭarucaḥ padmā
            nimagnā jale /<br />
            sā sarvartusukhāvatārapadavī channā tṛṇairnūtanaiḥ kaṣṭaṃ tādṛgapi svabhāvavimalaṃ
            vṛddhyaiva naṣṭaṃ saraḥ //
             <span class="ref">MSS_9865</span></p>
         
         <p id="MSS_9866">
            kāluṣyamudvīkṣya vidhuṃ kalaṅkinaṃ budhā yadāhurmama saṅgataṃ na tat /<br />
            jāne nijāṅke dayitāsya vartate niśīthinīnāthakalaṅkitā nahi //
             <span class="ref">MSS_9866</span></p>
         
         <p id="MSS_9867">
            kāle kāle na kimupanataṃ bhuñjate bhojyajātaṃ gṛhṇantyambho na kimatha na kiṃ saṃviśanti
            kṣapāsu /<br />
            puṣṇanti svān na kimu pṛthukān strīṣu kiṃ no ramante kṛtyākṛtyavyapagatadhiyāṃ kastiraścāṃ
            ca bhedaḥ //
             <span class="ref">MSS_9867</span></p>
         
         <p id="MSS_9868">
            kāle kāle virecyaṃ syāt pātraṃ pūrayituṃ punaḥ /<br />
            sajjīkurmo yadāvāptuṃ gurvīṃ grahaṇaśīlatām /<br />
            svātmano'ntas tadasmābhī riktataivānubhūyate //<br />
            kāle kathaṃcic caratāṃ dhavānāṃ kāntyā svayā kardamite'ntarikṣe /<br />
            ambhodharāḥ śrāntijuṣāmabhūvan ālambadaṇḍā iva vāridhārāḥ //
             <span class="ref">MSS_9868</span></p>
         
         <p id="MSS_9869">
            kāle khalvāgatā devyaḥ putre mohamupāgate /<br />
            hastasparśo hi māt ṇām ajalasya jalāñjaliḥ //<br />
            kāle taroranupakāri phalaṃ phalitvā lajjāvaśāducita eva vināśayogaḥ /<br />
            etat tu citramupakṛtya phalaiḥ parebhyaḥ prāṇān nijān jhaṭiti yat kadalī jahāti //
             <span class="ref">MSS_9869</span></p>
         
         <p id="MSS_9870">
            kāle'dātā pitā vācyo vācyaścānupayan patiḥ /<br />
            mṛte bhartari putras tu vācyo māturarakṣitā //
             <span class="ref">MSS_9870</span></p>
         
         <p id="MSS_9871">
            kāle deśe yathāyuktaṃ naraḥ kurvannupaiti kām /<br />
            bhuktavantāvalapsyetāṃ kimannamakariṣyatām //
             <span class="ref">MSS_9871</span></p>
         
         <p id="MSS_9872">
            kāle dharmārthakāmān yaḥ saṃmantrya sacivaiḥ saha /<br />
            niṣevetātmavāṃlloke na sa vyasanamāpnuyāt //
             <span class="ref">MSS_9872</span></p>
         
         <p id="MSS_9873">
            kālena kṛṣṇāśca sitāśca rātryaḥ kālena candraḥ paripūrṇabimbaḥ /<br />
            nākālataḥ puṣpaphalaṃ nagānāṃ nākālavegāḥ sarito vahanti //
             <span class="ref">MSS_9873</span></p>
         
         <p id="MSS_9874">
            kālena kṣitivārivahnipavanavyomādiyuktaṃ jagad brahmādyāśca surāḥ prayānti vilayaṃ
            vidmo vivārāditi /<br />
            paśyāmo'pi vinaśyate'navarataṃ lokānanekān mudhā māyāmohamayīṃ bhavapraṇayinīṃ nāsthāṃ
            jahīmo vayam //
             <span class="ref">MSS_9874</span></p>
         
         <p id="MSS_9875">
            kālena yāti krimitāṃ mahendro mahendrabhāvaṃ krimirapyupaiti /<br />
            ayaṃ prathīyānayamapratiṣṭha ityeṣa niṣṭhānucito'bhimānaḥ //
             <span class="ref">MSS_9875</span></p>
         
         <p id="MSS_9876">
            kālena ripuṇā saṃdhiḥ kāle mitreṇa vigrahaḥ /<br />
            kāryakāraṇamāśritya kālaṃ kṣipati paṇḍitaḥ //
             <span class="ref">MSS_9876</span></p>
         
         <p id="MSS_9877">
            kālena śīghrāḥ pravivānti vātāḥ kālena vṛṣṭirjaladānupaiti /<br />
            kālena padmotpalavajjalaṃ ca kālena puṣpanti nagā vaneṣu //
             <span class="ref">MSS_9877</span></p>
         
         <p id="MSS_9878">
            kāle nīlabalāhake sataḍiti prītiprade barhiṇā āścaryaṃ kathayāmi vaḥ śṛṇuta bho yad
            vṛttamasmin gṛhe /<br />
            saubhāgyavyayaśaṅkayaikaśayane kāntāpriyābhyāmaho mānibhyāṃ bata rātrimeva sakalāṃ
            cīrṇaṃ pravāsivratam //
             <span class="ref">MSS_9878</span></p>
         
         <p id="MSS_9879">
            kāle'nnasya kṣudhamavahito ditsamāno vidhṛtya no bhoktavyaṃ prathamamatitheryaḥ sadā
            tiṣṭhatīti /<br />
            tasyāprāptāvapi gatamalaṃ puṇyarāśiṃ śrayantaṃ taṃ dātāraṃ jinapatimate mukhyamāhurjinedrāḥ
            //
             <span class="ref">MSS_9879</span></p>
         
         <p id="MSS_9880">
            kāle mahatyanavadhāvapatan kadāpi kvāpyantime januṣi ko'pi gatiṃ labheta /<br />
            itthaṃ samarthanavidhiḥ paramāgamānāṃ paryāyasūktividhayā nayanaṃ nañarthe //
             <span class="ref">MSS_9880</span></p>
         
         <p id="MSS_9881">
            kāle mṛduryo bhavati kāle bhavati dāruṇaḥ /<br />
            rājā lokadvayāpekṣī tasya lokadvayaṃ bhavet //
             <span class="ref">MSS_9881</span></p>
         
         <p id="MSS_9882">
            kāle mṛduryo bhavati kāle bhavati dāruṇaḥ /<br />
            sa vai sukhamavāpnoti loke'muṣminnihaiva ca //
             <span class="ref">MSS_9882</span></p>
         
         <p id="MSS_9883">
            kāle mṛduryo bhavati kāle bhavati dāruṇaḥ /<br />
            sa sādhayati kṛtyāni śatrūṃścaivādhitiṣṭhati //
             <span class="ref">MSS_9883</span></p>
         
         <p id="MSS_9884">
            kāle bhṛduśca tīkṣṇaśca nṛpaḥ syād yadi sūryavat /<br />
            udayaḥ kriyate tasya maṇḍalenānurāgiṇā //
             <span class="ref">MSS_9884</span></p>
         
         <p id="MSS_9885">
            kāle yathāvadhigata- narapatikopādyaśeṣavṛttāntaḥ /<br />
            nṛpabhavane natamūrtiḥ saṃyatavastraḥ śanaiḥ praviśet //
             <span class="ref">MSS_9885</span></p>
         
         <p id="MSS_9886">
            kāle vāpyathavākāle saṃdhyāvandanatatparaḥ /<br />
            avidyo vā savidyo vā brāhmaṇo māmakī tanuḥ //
             <span class="ref">MSS_9886</span></p>
         
         <p id="MSS_9887">
            kāle vāridharāṇām apatitayā naiva śakyate sthātum /<br />
            utkaṇṭhitāsi tarale na hi na hi sakhi picchilaḥ panthāḥ //
             <span class="ref">MSS_9887</span></p>
         
         <p id="MSS_9888">
            kāle vidyutprabhājāle śikhitāṇḍavamaṇḍite /<br />
            kāntaḥ sarvajanābhīṣṭo bālenduḥ khe na labhyate //
             <span class="ref">MSS_9888</span></p>
         
         <p id="MSS_9889">
            kāle saṃtatavarṣiṇo jalamucaḥ sasyaiḥ samṛddhā dharā bhūpālā nijadharmapālanaparā
            viprāstrayīnirbharāḥ /<br />
            svādukṣīranatodhasaḥ pratidinaṃ gāvo nirastāpadaḥ santaḥ śāntiparā bhavantu kṛtinaḥ
            saujanyabhājo janāḥ //
             <span class="ref">MSS_9889</span></p>
         
         <p id="MSS_9890">
            kāle sahiṣṇurgirivad asahiṣṇuśca vahnivat /<br />
            skandhenāpi vahecchatrūn priyāṇi samudāharan //
             <span class="ref">MSS_9890</span></p>
         
         <p id="MSS_9891">
            kāle hitaṃ mitaṃ brūyād avisaṃvādi peśalam /<br />
            pūrvābhibhāṣī sumukhaḥ suśīlaḥ karuṇo mṛduḥ //
             <span class="ref">MSS_9891</span></p>
         
         <p id="MSS_9892">
            kāle hitamitāhāravihārī vidhasāśanaḥ /<br />
            adīnātmā ca susvapnaḥ śuciḥ syāt sarvadā naraḥ //
             <span class="ref">MSS_9892</span></p>
         
         <p id="MSS_9893">
            kā lokamātā kimu dehamukhyaṃ rate kimādau kurute manuṣyaḥ /<br />
            ko daityahantā vada vai krameṇa gaurīmukhaṃ cumbati vāsudevaḥ //
             <span class="ref">MSS_9893</span></p>
         
         <p id="MSS_9894">
            kālo deśaḥ kriyā kartā karaṇaṃ kāryamāgamaḥ /<br />
            dravyaṃ phalamiti brahman navadhokto'jayā hariḥ //
             <span class="ref">MSS_9894</span></p>
         
         <p id="MSS_9895">
            kālo daivaṃ karma jīvaḥ svabhāvo dravyaṃ kṣetraṃ prāṇa ātmā vikāraḥ /<br />
            tatsaṃghāto bījarohapravāhas tvanmāyaiṣā tanniṣedhaṃ prapadye //
             <span class="ref">MSS_9895</span></p>
         
         <p id="MSS_9896">
            kālopabhoginaḥ sarve nityamānanditā narāḥ /<br />
            sarve satyaratā nityaṃ sarve dharmaparāyaṇāḥ //<br />
            kālopalabdhaṃ kalahaṃsanāda- mākarṇya karṇāmṛtamantarikṣe /<br />
            salīlamuddhāṭitavāripūrā sarojinī sādaramujjagāma //
             <span class="ref">MSS_9896</span></p>
         
         <p id="MSS_9897">
            kālo'bhyupaiti sakṛdeva naraṃ kathaṃcit prāpnoti taṃ na sa punaḥ khalu kālakāṅkṣī
            /<br />
            kālena gocaragatānanapekṣya bhakṣyān mandakramo'pyajagaraḥ samupaiti siddhim //
             <span class="ref">MSS_9897</span></p>
         
         <p id="MSS_9898">
            kālo madhuḥ kupita eṣa ca puṣpadhanvā dhīrā vahanti ratikhedaharāḥ samīrāḥ /<br />
            kelīvanīyamapi vañjulakuñjamañjur dūre patiḥ kathaya kiṃ karaṇīyamadya //
             <span class="ref">MSS_9898</span></p>
         
         <p id="MSS_9899">
            kālo'yaṃ bhūtamaśakaghuṃdhumānāṃ prapātinām /<br />
            brahmāṇḍodumbarotthānāṃ bṛhatpādapatāṃ gataḥ //
             <span class="ref">MSS_9899</span></p>
         
         <p id="MSS_9900">
            kālo yāti galatyāyuḥ kṣīyante ca manorathāḥ /<br />
            sukṛtaṃ ca kṛtaṃ kiṃcit satāṃ saṃsmaraṇocitam //
             <span class="ref">MSS_9900</span></p>
         
         <p id="MSS_9901">
            kālo vā kāraṇaṃ rājño rājā vā kālakāraṇam /<br />
            iti te saṃśayo mā bhūd rājā kālasya kāraṇam //
             <span class="ref">MSS_9901</span></p>
         
         <p id="MSS_9902">
            kālo vikurute bhāvān sarvāṃlloke śubhāśubhān /<br />
            kālaḥ saṃkṣipate sarvāḥ prajā visṛjate punaḥ //
             <span class="ref">MSS_9902</span></p>
         
         <p id="MSS_9903">
            kālo hetuṃ vikurute svārthas tamanuvartate /<br />
            svārthaṃ prājño'bhijānāti prājñaṃ loko'nuvartate //
             <span class="ref">MSS_9903</span></p>
         
         <p id="MSS_9904">
            kā vidyā kavitāṃ vinārthini jane tyāgaṃ vinā śrīśca kā ko dharmaśca kṛpāṃ vinā narapatiḥ
            ko nāma nītiṃ vinā /<br />
            kaḥ sūnurvinayaṃ vinā kulavadhūḥ kā svāmibhaktiṃ vinā bhogyaṃ kiṃ ramaṇīṃ vinā kṣititale
            kiṃ janma kīrtiṃ vinā //
             <span class="ref">MSS_9904</span></p>
         
         <p id="MSS_9905">
            kā viṣamā daivagatiḥ kiṃ laṣṭaṃ yajjano guṇagrāhī /<br />
            kiṃ saukhyaṃ sukalatraṃ kiṃ durgrāhyaṃ khalo lokaḥ //
             <span class="ref">MSS_9905</span></p>
         
         <p id="MSS_9906">
            kāverīṃ tāṃ samāsādya vihṛtāmapsarogaṇaiḥ /<br />
            tatra snātvā naro rājan gosahasraphalaṃ labhet //
             <span class="ref">MSS_9906</span></p>
         
         <p id="MSS_9907">
            kāverī kabarīva bhāmini bhuvo devyāḥ puro dṛśyatāṃ pūgairnāgalatāśritairupadiśatyāśleṣavidyām
            iva /<br />
            karṇāṭījanamajjaneṣu jaghanairyasyāḥ payaḥ plāvitaṃ pītvā nābhiguhābhirāttarucibhiḥ
            prācīṃ diśaṃ nīyate //
             <span class="ref">MSS_9907</span></p>
         
         <p id="MSS_9908">
            kāverītīrakarpūraparāgāmodasodarāḥ /<br />
            ratisvedalavānete purandhrīṇāṃ samīraṇāḥ //
             <span class="ref">MSS_9908</span></p>
         
         <p id="MSS_9909">
            kāverītīrabhūmīruhabhujagavadhūbhuktamuktāvaśiṣṭaḥ karṇāṭīcīnapīnastanavasanadaśāndolanāspa
            ndamandaḥ /<br />
            lolallāṭīlalāṭālakatilakalatālāsyalīlāvil olaḥ kaṣṭaṃ bho dākṣiṇātya pracalati pavanaḥ
            pāntha kāntākṛtāntaḥ //<br />
            kāverīramyarājīvavilasadgandhabandhunā /<br />
            madhumāsasamīreṇa vardhate kutra kasya kā //
             <span class="ref">MSS_9909</span></p>
         
         <p id="MSS_9910">
            kāverīvārivellallahariparikarakrīḍanakrāntaśītāḥ sphītaśrīkhaṇḍaṣaṇḍabhramaṇabharabhava
            dbhūrisaurabhyagarbhāḥ /<br />
            colastrīlolacelāñcalacalanakalākrāntakāntāstanānt ā vānti preyoviyogāturatararamaṇīvairiṇo'mī
            samīrāḥ //<br />
            kāverīhṛdayābhirāmapuline puṇye jaganmaṅgale candrāmbhojavatītaṭe parisare dhātrā
            samārādhite /<br />
            śrīraṅge bhujagendrabhogaśayane lakṣmīmahīsevite śete yaḥ puruṣottamaḥ sa bhagavān
            nārāyaṇaḥ pātu naḥ //<br />
            kā veśyā ko virodho'yaṃ kā praśastiśca saṅgare /<br />
            vṛthā prāṇajihīrṣūṇāṃ mūrkhānāmīdṛśī matiḥ //
             <span class="ref">MSS_9910</span></p>
         
         <p id="MSS_9911">
            kāvyaṃ karoti sukaviḥ sahṛdaya eva vyanakti tattattvam /<br />
            ratnaṃ khaniḥ prasūte racayati śilpī tu tatsuṣamān //<br />
            kāvyaṃ karotu parijalpatu saṃskṛtaṃ vā sarvāḥ kalāḥ samadhigacchatu vācyamānāḥ /<br />
            lokasthitiṃ yadi na vetti yathānurūpāṃ sarvasya mūrkhanikarasya sa cakravartī //
             <span class="ref">MSS_9911</span></p>
         
         <p id="MSS_9912">
            kāvyaṃ karomi na hi cārutaraṃ karomi yatnāt karomi yadi cārutaraṃ karomi /<br />
            bhūpālamaulimaṇimaṇḍitapādapīṭha he sāhasāṅka kavayāmi vayāmi yāmi //
             <span class="ref">MSS_9912</span></p>
         
         <p id="MSS_9913">
            kāvyaṃ karoṣi kimu te suhṛdo na santi ye tvāmudīrṇapavanaṃ vinivārayanti /<br />
            gavyaṃ ghṛtaṃ piba nivātagṛhaṃ praviśya vātādhikā hi puruṣāḥ kavayo bhavanti //
             <span class="ref">MSS_9913</span></p>
         
         <p id="MSS_9914">
            kāvyaṃ cārvapi rasika- prītikaraṃ bhavati naikarasabaddham /<br />
            suratamanāhitakalahaṃ hariṇadṛśo nābhinandayati //<br />
            kāvyaṃ cet sarasaṃ kimarthamamṛtaṃ vaktraṃ kuraṅgīdṛśāṃ cet kandarpavipāṇḍugaṇḍaphalakaṃ
            rākāśaśāṅkena kim /<br />
            svātantryaṃ yadi jīvitāvadhi mudhā svarbhūrbhuvo vaibhavaṃ vaidarbhī yadi baddhayauvanabharā
            prītyā saratyāpi kim //
             <span class="ref">MSS_9914</span></p>
         
         <p id="MSS_9915">
            kāvyaṃ yadīyaṃ gṛhamambaraṃ vā suvarṇacitrojjvalamāvibhāti /<br />
            sa nandano nandati kundanasya śrīkṛṣṇarāmaḥ kavirāptakāmaḥ //
             <span class="ref">MSS_9915</span></p>
         
         <p id="MSS_9916">
            kāvyaṃ yadyapi rasikaṃ prītikaraṃ bhavati naikarasabaddham /<br />
            suratamanāhitakalahaṃ hariṇadṛśo nābhinandayati //
             <span class="ref">MSS_9916</span></p>
         
         <p id="MSS_9917">
            kāvyaṃ yaśase'rthakṛte vyavahāravide śivetarakṣataye /<br />
            sadyaḥ paranirvṛtaye kāntāsammitatayopadeśayuje //
             <span class="ref">MSS_9917</span></p>
         
         <p id="MSS_9918">
            kāvyaṃ sudhā rasajñānāṃ kāmināṃ kāminī sudhā /<br />
            dhanaṃ sudhā salobhānāṃ śāntiḥ sanyasināṃ sudhā //
             <span class="ref">MSS_9918</span></p>
         
         <p id="MSS_9919">
            kāvyaprapañcacuñcū racayati kāvyaṃ na sāravid bhavati /<br />
            taravaḥ phalāni suvate vindati sāraṃ pataṅgasamudāyaḥ //
             <span class="ref">MSS_9919</span></p>
         
         <p id="MSS_9920">
            kāvyamayyo giro yāvac caranti viśadā bhuvi /<br />
            tāvat sārasvataṃ sthānaṃ kavirāsādya modate //
             <span class="ref">MSS_9920</span></p>
         
         <p id="MSS_9921">
            kāvyaśāstravinodena kālo gacchati dhīmatām /<br />
            vyasanena tu mūrkhāṇāṃ nidrayā kalahena vā //
             <span class="ref">MSS_9921</span></p>
         
         <p id="MSS_9922">
            kāvyasyākṣaramaitrī- bhājo na ca karkaśā na ca grāmyāḥ /<br />
            śabdā api puruṣā api sādhava evārthabodhāya //
             <span class="ref">MSS_9922</span></p>
         
         <p id="MSS_9923">
            kāvyasyāmraphalasyāpi komalasyetarasya ca /<br />
            bandhacchāyāviśeṣeṇa raso'pyanyādṛśo bhavet //
             <span class="ref">MSS_9923</span></p>
         
         <p id="MSS_9924">
            kā'vyākulitā mādyati kāñcanamudrāṃ manoramāmāhuḥ /<br />
            iha kālikāvataṃsita- candrakalā kāmitā yogyā //
             <span class="ref">MSS_9924</span></p>
         
         <p id="MSS_9925">
            kāvyātmanā manasi paryaṇaman purā me pīyūṣasārasarasās tava ye vilāsāḥ /<br />
            tānantareṇa ramaṇī ramaṇīyaśīle cetoharā sukavitā bhavitā kathaṃ naḥ //
             <span class="ref">MSS_9925</span></p>
         
         <p id="MSS_9926">
            kāvyāmṛtaṃ durjanarāhunītaṃ prāpyaṃ bhaven no sumanojanasya /<br />
            saccakramavyājavirājamāna- taikṣṇyaprakarṣaṃ yadi nāma na syāt //<br />
            kāvye gāndharve nṛttaśāstre vidhijñaṃ dakṣaṃ dātāraṃ dakṣiṇaṃ dākṣiṇātyam /<br />
            veśyā kā necchet svāminaṃ koṅkaṇānāṃ syāccedasya strīṣvārjavāt saṃnipātaḥ //
             <span class="ref">MSS_9926</span></p>
         
         <p id="MSS_9927">
            kāvyena mūrkhadhaninaṃ praṇayena nīcaṃ veśyāṃ śrutena śaṭhaśātravamārjavena /<br />
            icchanti ye jagati rañjayituṃ vimūḍhās teṣāmaraṇyaruditena samaḥ prayāsaḥ //
             <span class="ref">MSS_9927</span></p>
         
         <p id="MSS_9928">
            kāvye bhāvyaṃ guṇais tatra durjanā dūṣayanti yat /<br />
            na durgatagṛhe saṃdhir dīyate jātu dasyubhiḥ //
             <span class="ref">MSS_9928</span></p>
         
         <p id="MSS_9929">
            kāvye bhavyatame'pi vijñanivahairāsvādyamāne muhur doṣānveṣaṇameva matsarajuṣāṃ naisargiko
            durgrahaḥ /<br />
            kāsāre'pi vikāsipaṅkajacaye khelanmarāle punaḥ krauñcaścañcupuṭena kuñcitavapuḥ śambūkamanveṣate
            //
             <span class="ref">MSS_9929</span></p>
         
         <p id="MSS_9930">
            kāvye śubhe viracite khalu no khalebhyaḥ kaścid guṇo bhavati yadyapi sampratīha /<br />
            kuryāṃ tathāpi sujanārthamidaṃ yataḥ kiṃ yūkābhayena paridhānavimokṣaṇaṃ syāt //
             <span class="ref">MSS_9930</span></p>
         
         <p id="MSS_9931">
            kāvyeṣu nāṭakaṃ ramyaṃ tatrāpi ca śakuntalā /<br />
            tatrāpi ca caturtho'ṅkas tatra ślokacatuṣṭayam //
             <span class="ref">MSS_9931</span></p>
         
         <p id="MSS_9932">
            kāvyaikapātravilasadguṇadoṣadugdha- pāthaḥsamūhapṛthaguddharaṇe vidagdhāḥ /<br />
            jānanti kartumabhiyuktatayā vibhāgaṃ candrāvadātamatayaḥ kavirājahaṃsāḥ //
             <span class="ref">MSS_9932</span></p>
         
         <p id="MSS_9933">
            kāvyairupahatā vedāḥ putrā jāmātṛbhirhatāḥ /<br />
            aśvairupahatā gāvaḥ paṇyastrībhiḥ kulāṅganāḥ //
             <span class="ref">MSS_9933</span></p>
         
         <p id="MSS_9934">
            kā śambhukāntā kimu candrakāntaṃ kāntāmukhaṃ kiṃ kurute bhujaṃgaḥ /<br />
            kaḥ śrīpatiḥ kā viṣamā samasyā gaurīmukhaṃ cumbati vāsudevaḥ //
             <span class="ref">MSS_9934</span></p>
         
         <p id="MSS_9935">
            kāśāṃśukā vikacapadmamanojñavaktrā sonmādahaṃsaravanūpuranādaramyā /<br />
            āpakvaśālirucirā tanugātrayaṣṭiḥ prātpā śaran navavadhūriva rūparamyā //
             <span class="ref">MSS_9935</span></p>
         
         <p id="MSS_9936">
            kāśāḥ kāśā ivābhānti sarāṃsīva sarāṃsi ca /<br />
            cetāṃsyācikṣipuryūnāṃ nimnagā iva nimnagāḥ //
             <span class="ref">MSS_9936</span></p>
         
         <p id="MSS_9937">
            kāśāḥ kṣīranikāśā dadhiśaravarṇāni saptaparṇāni /<br />
            navanītanibhaścandraḥ śaradi ca takraprabhā jyotsnā //
             <span class="ref">MSS_9937</span></p>
         
         <p id="MSS_9938">
            kāśīyaṃ samalaṃkṛtā nirupamasvargāpagāsaṃbhava- sthūlottārataraṅgabinduvilasanmuktāphalaśreṇibhiḥ
            /<br />
            cañcaccañcalacañcarīkanikaraśyāmāmbarā rājate kāsārasthavinidrapadmanayanā viśveśvarapreyasī
            //
             <span class="ref">MSS_9938</span></p>
         
         <p id="MSS_9939">
            kā śṛṅgārakathā kutūhalakathā gītādividyākayā madyatkumbhikathā turaṅgamakathā kodaṇḍadīkṣākathā
            /<br />
            ekaivāsti mithaḥ palāyanakathā tvadbhītarakṣaḥpater deva śrīraghunātha tasya nagare
            svapne'pi nānyā kathā //
             <span class="ref">MSS_9939</span></p>
         
         <p id="MSS_9940">
            kāśairmahī śiśiradīdhitinā rajanyo haṃsairjalāni saritāṃ kumudaiḥ sarāṃsi /<br />
            saptacchadaiḥ kusumabhāranatairvanāntāḥ śuklīkṛtānyupavanāni ca mālatībhiḥ //
             <span class="ref">MSS_9940</span></p>
         
         <p id="MSS_9941">
            kā śailaputrī kimu netraramyaṃ śukārbhakaḥ kiṃ kurute phalāni /<br />
            mokṣasya dātā smaraṇena ko vā gaurīmukhaṃ cumbati vāsudevaḥ //
             <span class="ref">MSS_9941</span></p>
         
         <p id="MSS_9942">
            kāśmaryāḥ kṛtamālamudgatadalaṃ koyaṣṭikaṣṭīkate tīrāśmantakaśimbicumbitamukhā dhāvantyapaḥ
            pūrṇikāḥ /<br />
            dātyūhaistiniśasya koṭaravati skandhe nilīya sthitaṃ vīrunnīḍakapotakūjitamanukrandantyadhaḥ
            kukkuṭāḥ //<br />
            kāśmīrakardamakaṣāyakapolapālī kahlāradāmakalikākamanīyacūlī /<br />
            kācid vihāraviśikhāmupayāti colī pālīlasatkaratalāmalakastanālī //
             <span class="ref">MSS_9942</span></p>
         
         <p id="MSS_9943">
            kāśmīragauravapuṣāmabhisārikāṇām ābaddharekhamabhito rucimañjarībhiḥ /<br />
            etat tamāladalanīlatamaṃ tamisraṃ tatpremahemanikaṣopalatāṃ tanoti //
             <span class="ref">MSS_9943</span></p>
         
         <p id="MSS_9944">
            kāśmīradravagauri hanta kimayaṃ bhūyo'ṅgarāge grahaḥ ko vā nīlasaroruhākṣi nitarāṃ
            netrāñjane saṃbhramaḥ /<br />
            raktāśokadalopameyacaraṇe kiṃ lākṣayā dattayā no rāgāntaramīhate nijarucā vibhrājamāno
            maṇiḥ //<br />
            kāśmīradhūlīkalikāvirājad- bālendurekhātilakābhirāmā /<br />
            kṛkāṭikākīlitakeśapāśā sā vaiṣṇavī sārasapatranetrā //
             <span class="ref">MSS_9944</span></p>
         
         <p id="MSS_9945">
            kāśmīrapaṅkakhacitastanapṛṣṭhatāmra- paṭṭāvakīrṇadayitārdranakhākṣarālī /<br />
            eṇīdṛśaḥ kusumacāpanarendradatta- tāruṇyaśāsanamiva prakaṭīkaroti //
             <span class="ref">MSS_9945</span></p>
         
         <p id="MSS_9946">
            kāśmīrīgātralekhāsu lolallāvaṇyavīciṣu /<br />
            drāvayitveva vinyastaṃ svarṇaṃ ṣoḍaśavarṇakam //
             <span class="ref">MSS_9946</span></p>
         
         <p id="MSS_9947">
            kāśmīreṇa dihānamambaratalaṃ vāmabhruvāmānana- dvairājyaṃ vidadhānamindudṛṣadāṃ bhindānamambhaḥśirāḥ
            /<br />
            pratyudyatpuruhūtapattanavadhūdattārghadūrvāṅkura- kṣīvotsaṅgakuraṅgamaindavamidaṃ
            tadvimbamujjṛmbhate //
             <span class="ref">MSS_9947</span></p>
         
         <p id="MSS_9948">
            kāśyāṃ tiṣṭha sakhe suparvanivahairnityaṃ nutāyāṃ bhaja śrīkaṇṭhaṃ nijabhaktarakṣaṇavidhau
            dakṣaṃ dayāvāridhim /<br />
            gāṅge vāriṇi pāpahāriṇi kuru snānaṃ smara śrīpatiṃ tvaṃ kaṣṭena vinaiva mokṣapadavīṃ
            prāṇātyaye prāpsyasi //
             <span class="ref">MSS_9948</span></p>
         
         <p id="MSS_9949">
            kāśyāṃ tu maraṇānmuktir jananāt kamalālaye /<br />
            darśanādabhrasarasaḥ smaraṇādaruṇācale //
             <span class="ref">MSS_9949</span></p>
         
         <p id="MSS_9950">
            kāśyāṃ nipātaya vapuḥ śvapacālaye vā svargaṃ naya tvamapavargamadhogatiṃ vā /<br />
            adyaiva vā kuru dayāṃ punarāyatau vā kaḥ saṃbhramo mama, dhane dhaninaḥ pramāṇam //
             <span class="ref">MSS_9950</span></p>
         
         <p id="MSS_9951">
            kāśyāmākṛtimīśiturna labhate hṛdyāhitātattvadhīr yasya śrīriva sā''bhavat priyatamā
            yā sarvadārādhikā /<br />
            śaśvat tadratacetasas tava purāpuṇyānyagaṇyāni yad brahmādvaitasukhe'pi tadbhajanato
            mandādaraṃ te manaḥ //
             <span class="ref">MSS_9951</span></p>
         
         <p id="MSS_9952">
            kā ślāghyā guṇināṃ, kṣamā, paribhavaḥ ko, yaḥ svakulyaiḥ kṛtaḥ kiṃ duḥkhaṃ, parasaṃśrayo,
            jagati kaḥ ślāghyo, ya āśrīyate /<br />
            ko mṛtyurvyasanaṃ, śucaṃ jahati ke, yairnirjitāḥ śatravaḥ kairvijñātamidaṃ, virāṭanagare
            channasthitaiḥ pāṇḍavaiḥ //
             <span class="ref">MSS_9952</span></p>
         
         <p id="MSS_9953">
            kāṣāyānna ca bhojanādiniyamānno vā vane vāsato vyākhyānādatha vā munivratabharāccittodbhavaḥ
            kṣīyate /<br />
            kiṃ tu sphītakalindaśailatanayātīreṣu vikrīḍato govindasya padāravindabhajanārambhasya
            leśādapi //
             <span class="ref">MSS_9953</span></p>
         
         <p id="MSS_9954">
            kāṣṭhaṃ kalpataruḥ sumeruracalaścintāmaṇiḥ prastaraḥ sūryastīvrakaraḥ śaśī ca vikalaḥ
            kṣāro hi vārāṃ nidhiḥ /<br />
            kāmo naṣṭatanurbalirditisuto nandī paśuḥ kāmago naitāṃste tulayāmi bho raghupate kasyopamā
            dīyate //
             <span class="ref">MSS_9954</span></p>
         
         <p id="MSS_9955">
            kāṣṭhaṃ vahnyujjhitamapi bhavec chītaśāntyai kapīnāṃ lomno śuddhyai salilamanalaścāgniśaucaiṇakānām
            /<br />
            jantorbhāvā vidadhati yathābhāvinaḥ kāryasiddhiṃ tattvaṃ teṣāṃ kvacana sahajaṃ vastuto
            nāsti kiṃcit //
             <span class="ref">MSS_9955</span></p>
         
         <p id="MSS_9956">
            kāṣṭhaṃ śirasi saṃsthāpya tathā kāṣṭhena tāḍayet /<br />
            luptasmṛteḥ smṛtiḥ sadyo yoginas tena jāyate //
             <span class="ref">MSS_9956</span></p>
         
         <p id="MSS_9957">
            kāṣṭhagolayugaṃ kṣiptaṃ dūramūrdhvapuraḥsthitaiḥ /<br />
            aprāptadhāraṃ pṛṣṭhena gacchet pucchamukhena hi //
             <span class="ref">MSS_9957</span></p>
         
         <p id="MSS_9958">
            kāṣṭhapāṣāṇadhātūnāṃ kṛtvā bhāvena sevanam /<br />
            śraddhayā ca tathā siddhis tasya viṣṇuprasādataḥ //<br />
            kāṣṭhamaṅgāratāṃ yāti bhasmatāṃ gomayādikam /<br />
            vahnau kīrṇaṃ suvarṇaṃ tu suvarṇotkarṣatāṃ vrajet //
             <span class="ref">MSS_9958</span></p>
         
         <p id="MSS_9959">
            kāṣṭhāgniṃ nirharec caiva tathā kūpāṃśca khātayet /<br />
            saṃśodhayet tathā kupān kṛtān pūrvaṃ payo'rthibhiḥ //
             <span class="ref">MSS_9959</span></p>
         
         <p id="MSS_9960">
            kāṣṭhādagnirjāyate mathyamānād bhūmistoyaṃ khanyamānā dadāti /<br />
            sotsāhānāṃ nāstyasādhyaṃ narāṇāṃ mārgārabdhāḥ sarvayatnāḥ phalanti //<br />
            kāṣṭhādyathāgnirutpannaḥ svāśrayaṃ dahati kṣaṇāt /<br />
            krodhāgnirdehajastadvat tameva dahati dhruvam //
             <span class="ref">MSS_9960</span></p>
         
         <p id="MSS_9961">
            kāṣṭhānuṣaṅgāt parivardhamāne jāgratpratāpajvalane tvadīye /<br />
            śrīkārtavīryaṃ prasabhaṃ patanti pratyarthipṛthvīpatayaḥ pataṅgāḥ //
             <span class="ref">MSS_9961</span></p>
         
         <p id="MSS_9962">
            kāṣṭhe'śvakeśaṃ saṃyamya tatra baddhvā varāṭikām /<br />
            hastena bhrāmyamāṇāṃ ca yo hanti sa dhanurdharaḥ //
             <span class="ref">MSS_9962</span></p>
         
         <p id="MSS_9963">
            kā saṃbuddhiḥ subhaṭa bhavato brūhi pṛcchāmi samyak prātaḥ kīdṛg bhavati vipinaṃ saṃprabuddhairvihaṃgaiḥ
            /<br />
            lokaḥ kasmin prathayati mudaṃ, kā tvadīyā ca jaitrī prāyo loke sthitamiha sukhaṃ jantunā
            kīdṛśena //
             <span class="ref">MSS_9963</span></p>
         
         <p id="MSS_9964">
            kā saṃsṛtiḥ kimapacāranibandhaneyaṃ kīdṛgvidhasya tava kiṃ kṣatametayeti /<br />
            praśne tu nāsmi kuśalaḥ prativaktumeva khedastu me janani ko'pyayamevamāste //<br />
            kāsaśvāsajvarājīrṇaśokatṛṣṇāsya pākayuk /<br />
            na ca kuryācchironetrahṛtkarṇāmayavānapi //
             <span class="ref">MSS_9964</span></p>
         
         <p id="MSS_9965">
            kāsāṃcid dhavalaściraṃ nivasatāṃ vitteparāsāṃ punar nīlo vā kapilo'thavā varavṛṣo
            rakto'thavā mecakaḥ /<br />
            grāmīṇairavadhīrito'pi śithilaskandho'pyanūrdhvaśravāḥ svānte me paratantratundilatanurjāgartyayaṃ
            karburaḥ //
             <span class="ref">MSS_9965</span></p>
         
         <p id="MSS_9966">
            ... ... ... ... ... ... //<br />
            kāsāṃ hi nāpadāṃ hetur atilobhāndhabuddhitā //
             <span class="ref">MSS_9966</span></p>
         
         <p id="MSS_9967">
            kāsāraśoṣiṇi navodayamānamugdha- sadvartikānivahadāhini dāruṇe'pi /<br />
            madhyandinoṣṇakiraṇe pratipannasakhya- smeraṃ sukhaṃ jayati citracaritramabjam //
             <span class="ref">MSS_9967</span></p>
         
         <p id="MSS_9968">
            kāsāre padminī'yaṃ mukulayugamanatyantaraṃ yatra hṛdyam yasmin sadyaḥsamudyadgrahapatikarajavyāpṛtiḥ
            ślāghanīyā /<br />
            tasmādetad viśeṣasmṛtikalitamiha prekṣya sākṣādupekṣyaṃ varyaṃ śauryaṃcanādau na gamaya
            samayaṃ tvaṃ vrajastrīhitajñaḥ //
             <span class="ref">MSS_9968</span></p>
         
         <p id="MSS_9969">
            kāsāre'pi payaḥ pibanti pathikā na kvāpi vāri tvayi kṣāratvādudadheḥ samudra iti te
            nāmaitadevocitam /<br />
            na tvetāni nirarthakāni bhavato nāmānyanarthāntarāṇy ambhodhirjaladhiḥ payonidhirudadhirvārāṃnidhirvāridhiḥ
            //
             <span class="ref">MSS_9969</span></p>
         
         <p id="MSS_9970">
            kāsāre madamattavāraṇagaṇairākumbhamagnaṃ payaḥ pītaṃ yatprabhavoruvīcivalanairvyāptaṃ
            samastaṃ jagat /<br />
            tasminneva raveḥ pracaṇḍakiraṇaśreṇīnipītāmbhasi prāptāḥ pānthanakhaṃpacāḥ pratipadaṃ
            madhyasthalībhūmayaḥ //
             <span class="ref">MSS_9970</span></p>
         
         <p id="MSS_9971">
            kāsāreṣu saritsu sindhuṣu tathā nīceṣu nīragrahaṃ dhik tatrāpi śironatiḥ kimaparaṃ
            heyaṃ bhaven māninām /<br />
            ityālocya vimucya cātakayuvā teṣu spṛhāmādarād udgrīvas tava vārivāha kurute dhārādharālokanam
            //<br />
            kāsāryavarya kalitāmburuhāvataṃsa muktāsamānajalabindutaraṅgaraṅga /<br />
            kiṃ bhūṣaṇaṃ tava bakairbahubhiḥ kurārvair haṃsairvinā kalaravairnaradevapūjyaiḥ //
             <span class="ref">MSS_9971</span></p>
         
         <p id="MSS_9972">
            kāsi tvaṃ vada cauryakāriṇi kutaḥ, kastvaṃ, puroyāmikaḥ kiṃ brūṣe, muṣitau suvarṇakalaśau
            bhūpasya, kena, tvayā /<br />
            kutra staḥ, prakaṭau tavāñcalataṭe, kutreti, taptaśyatām ityukte dhṛtavallavīkucayugastvaṃ
            pātu pītāmbaraḥ //
             <span class="ref">MSS_9972</span></p>
         
         <p id="MSS_9973">
            kāsī vivarjayec cauryaṃ nidrāluś carmaṃcaurikām /<br />
            jihvālaulyaṃ ca rogāḍhyo jīvituṃ yo'tra vāñchati //
             <span class="ref">MSS_9973</span></p>
         
         <p id="MSS_9974">
            kāse śvāse tathā śoṣe mandāgnau viṣamajvare /<br />
            pramehe mūtrakṛcchre ca sevayenmadhupippalīm //
             <span class="ref">MSS_9974</span></p>
         
         <p id="MSS_9975">
            kā strī na praṇayivaśā kā vilasitayo manobhavavihīnāḥ /<br />
            ko dharmo nirupaśamaḥ kiṃ saukhyaṃ vallabhena rahitānām //
             <span class="ref">MSS_9975</span></p>
         
         <p id="MSS_9976">
            kāsvid avaguṇṭhanavatī nātiparisphuṭaśarīralāvaṇyā /<br />
            madhye tapodhanānāṃ kisalayamiva pāṇḍupatrāṇām //
             <span class="ref">MSS_9976</span></p>
         
         <p id="MSS_9977">
            kāhamasmi guhā vakti praśne'muṣmin kimuttaram /<br />
            kathamuktaṃ na jānāsi kadarthayasi yat sakhe //
             <span class="ref">MSS_9977</span></p>
         
         <p id="MSS_9978">
            kāharniśamanucintyā samsārāsāratā na tu pramadā /<br />
            kā preyasī vidheyā karuṇā dākṣiṇyamatha maitrī //
             <span class="ref">MSS_9978</span></p>
         
         <p id="MSS_9979">
            kā hi tulāmadhirohati bhujagalatāyāḥ pratāninīṣvanyā /<br />
            yā khaṇḍitāpi radanair janayati vadane vicakṣaṇāṃ suṣamām //
             <span class="ref">MSS_9979</span></p>
         
         </div>
   </body>
</html>