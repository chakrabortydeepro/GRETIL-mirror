<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Mammaṭa: Kāvyaprakāśa with Vāmanācārya Rāmabhaṭṭa Jhalakikar's Bālabodhinī commentary (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Mammaṭa: Kāvyaprakāśa with Vāmanācārya Rāmabhaṭṭa Jhalakikar's Bālabodhinī commentary</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_mammaTa-kAvyaprakAza-comm.xml">sa_mammaTa-kAvyaprakAza-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Raghunath Damodar Karmarkar: The Kāvyaprakāśa of Mammaṭa, Poona : Bhandarkar Oriental
            Research Institute, 7th ed. [c. 1920].</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/1_alam/mamkpb_u.htm">mamkpb_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Mammata: Kavyaprakasa
            <br />With Vamanacarya Ramabhatta Jhalakikar's Balabodhini commentary.
            <br />Based on the ed. by Raghunath Damodar Karmarkar: The Kāvyaprakāśa of Mammaṭa,
            <br />Poona : Bhandarkar Oriental Research Institute, 7th ed. [c. 1920]
            <br />
            <br />Input by members of the Sansknet project
            <br />(http://sansknet.ac.in)
            <br />
            <br />This GRETIL version has been converted from a custom Devanagari encoding.
            <br />Therefore, word boundaries are usually not marked by blanks
            <br />
            <br />The text is not proof-read!
            <br />
            <br />BOLD for karikas
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         
         
         <p>// atha prathama ullāsaḥ //</p>
         
         
         <p>granthārambhe vighnavighātāya samuciteṣṭadevatāṃ granthakṛt parāmṛśati</p>
         
         
         <p class="bold">
            niyatikṛtaniyamarahitāṃ hlādaikamayīmananyaparatantrām /<br />
            navarasarucirāṃ nirmitimādadhatī bhāratī kaverjayati // 1 //
            </p>
         
         
         <p>
            niyatiśaktyā niyatarūpā sukhaduḥkhamohakhabhāvā paramāṇvādyupādānakarmādisahakārikāraṇaparatantrā
            ṣaḍrasā na ca hṛdyaiva taiḥ, tādṛśī brahyaṇo nirmitirnirmāṇam /<br />
            etadvilakṣaṇa tu kavivāṅūnirmitiḥ /<br />
            ata eva jayati /<br />
            jayatyarthena ca namaskāra ākṣipyate, iti tāṃ pratyasmi praṇata iti labhyate //
            </p>
         
         
         <p>ihābhidheyaṃ saprayojanamityāha</p>
         
         
         <p class="bold">
            kāvyaṃ yaśase'; rthakṛte vyavahāravide śivetarakṣataye /<br />
            sadyaḥ paranirvṛtaye kāntāsaṃmitatayopadeśayuje // 2 //
            </p>
         
         
         <p>kālidāsānādīnāmiva yaśaḥ śrīharṣāderdhāvakādīnāmiva dhanam rājādigatocitācāraparijñānam
            ādityādermayūrādīnāmivānarthanivāraṇam sakalaprayojanamaulibhūtaṃ samanantarameva
            rasāsvādanasamudbhūrta vigalidavedyāntaramānandam prabhusaṃmitaśabdapradhānavedādiśāstrebhyaḥ
            suhṛtsaṃmitārthatātparyavatpurāṇādītihāsebhyaśva śabdārthayorguṇabhāvena rasāṅgabhūtavyāpārapravaṇatayā
            vilakṣaṇaṃ yat kāvyaṃ lokottaravarṇanānipuṇakavikarma tat kānteva sarasatāpādanenābhimukhīkṛtya
            rāmādivadvartitavyaṃ na rāvaṇādivadityupadeśaṃ ca yathāyogaṃ kaveḥ sahṛdayasya ca
            karotīti sarvathā tatra yatanīyam //</p>
         
         
         <p>evamasya prayojanamuktvā kāraṇamāha</p>
         
         
         <p class="bold">
            śaktirnipuṇatā lokaśāstrakāvyādyavekṣaṇāt /<br />
            kāvyajñaśikṣayābyāsa iti hetustadudbhave // 3 //
            </p>
         
         
         <p>śaktiḥ kavitvabījarūpaḥ saṃskāraviśeṣaḥ, yāṃ vinā kāvyaṃ na prasaret, prasṛtaṃ vā,
            upahasanīyaṃ syāt /
            lokasya sthāvarajaṅgamātmakalokavṛttasya /
            
            <p>
               śāstrāṇāṃ chandovyākaraṇābhidhānakośakalācaturvargagajaturagakhaḍgād ilakṣaṇagranthānām
               /<br />
               kāvyānāṃ ca mahākavisaṃbandhinām /<br />
               ādigrahaṇāditihāsānāṃ ca vimarśanādvyutpattiḥ /<br />
               kāvyaṃ kartuṃ vicārayituṃ ca ye jānanti tadupadeśena karaṇe yojane ca paunaḥpunyena
               pravṛttiriti trayaḥ samuditāḥ, na cu vyastāstasya kāvyasyodbhave nirmāṇe samullāse
               ca heturna tu hetavaḥ //
               </p>
         </p>
         
         
         <p>evamasya kāraṇamuktvā svarūpamāha (sū- 1)</p>
         
         
         <p class="bold">tadadoṣau śabdārthau saguṇāvanalaṃkṛtī punaḥ kvāpi /</p>
         
         
         <p>
            doṣaguṇālaṃkārāḥ vakṣyante /<br />
            kvāpītyanenaitadāha yat sarvatra sālaṃkārau, kvacittu sphuṭālaṃkāravirahe 'pi na kāvyatvahāniḥ
            /<br />
            yathā yaḥ kaumāraharaḥ sa eva hi varastā eva caitrakṣapā- ste conmīlitamālatīsurabhayaḥ
            prauḍhāḥ kadambānilāḥ /<br />
            sā caivāsmi tathāpi tatra suratavyāpāralīlāvidhau revārodhasi vetasītarutale cetaḥ
            samutkaṇṭhate //1//
            </p>
         
         
         <p>atra sphuṭo na kaśvidalaṃkāraḥ /
            rasasya ca prādhānyānnālaṃkāratā /
            tadbhedān krameṇāha (sū- 2)</p>
         
         
         <p class="bold">idamuttamamatiśayini vyaṅgye vācyāddhvanirbudhaiḥ kathitaḥ // 4 //</p>
         
         
         <p>idamiti kāvyam /
            
            <p>
               budhairvaiyākaraṇaiḥ pradhānabhūtasphoṭarūpavyaṅgyavyañjakasya śabdasya dhvaniriti
               vyavahāraḥ kṛtaḥ /<br />
               tatastanmatānusāribhiranyairapi nyagbhāvitavācyavyaṅgyavyañjanakṣamasya śabdārthayugalasya
               /<br />
               yathā niḥśeṣacyutacandanaṃ stanataṭaṃ nirmṛṣṭarāgo 'dharo netre dūramanañjane pulakitā
               tanvī taveyaṃ tanuḥ /<br />
               mithyāvādini dūti bāndhavajanasyājñātapīḍāgame vāpīṃ snātumito gatāsi na punastasyādhamasyāntikam
               //2//
               </p>
         </p>
         
         
         <p>atra tadantikameva rantuṃ gatāsīti prādhānyenādhamapadena vyajyate //</p>
         
         
         <p>(sū- 3)</p>
         
         
         <p class="bold">atādṛśi guṇībhūtavyaṅgyaṃ vyaṅgye tu madhyamam /</p>
         
         
         <p>
            atādṛśi vācyādanatiśāyini /<br />
            yathā grāmataruṇaṃ taruṇyā navavañjulamajjarīsanāthakaram /<br />
            paśyantyā bhavati muhurnitarāṃ malinā mukhacchāyā //3//
            </p>
         
         
         <p>atra bañjulalatāgṛhe dattasaṃketā nāgateti vyaṅgyaṃ guṇībhūtaṃ tadapekṣayā vācyasyaiva
            camatkāritvāt //</p>
         
         
         <p>(sū- 4)</p>
         
         
         <p class="bold">śabdacitraṃ vācyacitramavyaṅgyaṃ tvavaraṃ smṛtam // 5 //</p>
         
         
         <p>citramiti guṇālaṃkārayuktam /
            
            <p>
               avyaṅgyamiti sphuṭapratīyamānārtharahitam /<br />
               avaram adhamam /<br />
               yathā svacchandocchaladacchakacchakuharacchātetarāmbucchaṭā- mūrchanmohamaharṣiharṣavihitasnānāhnikāhnāya
               vaḥ /<br />
               bhidyādudyadudāradarduradarī dīrgādaridradruma- drohodrekamahormimeduramadā mandākinī
               mandatām //4//
               </p>
         </p>
         
         
         <p>
            vinirgataṃ mānadamātmamandirādbhavatyupaśrutya yadṛcchayāpi yam /<br />
            sasaṃbhramendradrutapātitārgalā nimīlitākṣīva bhiyāmarāvatī //5//
            </p>
         
         
         <p>iti kāvyaprakāse kāvyasya prayojanakāraṇasvarūpaviśeṣanirṇayo nāma prathama ullāsaḥ
            // 1. //</p>
         
         
         
         
         
         <p> // atha dvitīya ullāsaḥ //</p>
         
         
         <p>krameṇa śabdārthayoḥ svarūpamāha-- (sū- 5)</p>
         
         
         <p class="bold">syādvācako lākṣaṇikaḥ śabdo 'tra vyañjakastridhā /</p>
         
         
         <p>
            atreti kāvye /<br />
            eṣāṃ svarupaṃ vakṣyate //
            </p>
         
         
         <p>(sū- 6)</p>
         
         
         <p><span class="bold">vācyādayastadarthāḥ syuḥ</span></p>
         
         
         <p>vācyalakṣyavyaṅgyāḥ //</p>
         
         
         <p>(sū- 7)</p>
         
         
         <p class="bold">tātparyārtho 'pi keṣucit // 6 //</p>
         
         
         <p>ākāhkṣāyogyatāsaṃnidhivaśādvakṣyamāṇasvarūṃpāṇāṃ padārthānāṃ samanvaye tātparyārtho
            viśeṣavapurapadārtho 'pi vākyārthaḥ samullasatītyabhihinānvayavādināṃ matam //</p>
         
         
         <p>vācya eva vākyārtha ityanvitābhidhānavādinaḥ //</p>
         
         
         <p>(sū- 8)</p>
         
         
         <p class="bold">sarveṣāṃ prāyaśo 'rthānāṃ vyañjakatvamapīṣyate /</p>
         
         
         <p>
            tatra vācyasya yathā'<br />
            māe gharovaaraṇaṃ ajja hu ṇatthi tti sāhiaṃ tumae /<br />
            tā bhaṇa kiṃ karaṇijjaṃ emea ṇa vāsaro ṭhāi //6//
            </p>
         
         
         <p>
            atra svairavihārārthinīti vyajyate /<br />
            lakṣyasya yathā sāhentī sahi suhaaṃ khaṇe khaṇe dūmmiāsi majjhakae /<br />
            sabbhāvaṇehakaraṇijjasarisaaṃ dāva viraiaṃ tumae //7//
            </p>
         
         
         <p>
            atra matpriyaṃ ramayantyā tvayā śatrutvamācaritamiti lakṣyam, tena ca kāmukaviṣayaṃ
            sāparādhatvaprakāśanaṃ vyaṅgyam /<br />
            vyaṅgyasya yathā ua ṇiccalaṇippaṃdā bhisiṇīpattammi rehai balāā /<br />
            ṇimmalamaragaabhāaṇapariṭhṭhiā saṃkhasutti vva //8//
            </p>
         
         
         <p>
            atra niṣpandatvena, āśvastatvam, tena ca janarahitatvam, ataḥ saṃketasthānametaditi
            kayācit kaṃcitpratyucyate /<br />
            athavā mithyā vadasi na tvamatrāgato 'bhūriti vyajyate //
            </p>
         
         
         <p>vācakādīnāṃ krameṇa svarūpamāha (sū- 9)</p>
         
         
         <p class="bold">sākṣātsaṃketitaṃ yo 'rthamabhidhatte sa vācakaḥ // 7 //</p>
         
         
         <p>ihāgṛhītasaṃketasya śabdasyārthapratīterabhāvātsaṃketasahāya eva śabdo 'rthaviśeṣaṃ
            pratipādayatīti yasya yatrāvyavadhānena saṃketo gṛhyate sa tasya vācakaḥ /
            (sū- 10)</p>
         
         
         <p class="bold">saṃketitasvaturbhedo jātyādirjātireva vā /</p>
         
         
         <p>yadyapyarthakriyākāritayā pravṛttinivṛttiyogyā vyaktireva, tayāpyānantyāvdyabhicārācca
            tatra saṃketaḥ kartuṃ na yujyate, iti gauḥ śuklaśvalo ḍittha ityādīnāṃ viṣayavibhāgo
            na prāpnotīti ca tadupādhāveva saṃketaḥ /
            upādhiśva dvividhaḥ--vastudharmo vaktṛyadṛcchāsaṃniveśitaśva /
            vastudharmo 'pi dvividhaḥ--siddhaḥ sādhyaśva /
            siddho 'pi dvividhaḥ--padārthasya prāṇaprado viśeṣādhānahetuśva /
            tatrādyo jātiḥ uktaṃ hi vākyapadīye " na hi gauḥ svarūpeṇa gaurnāpyagauḥ, gotvābhisaṃbhandhāttu
            gauḥ" iti /
            dvitīyo gumaḥ /
            śuklādinā hi labdhasattārka vastu viśiṣyate /
            sādhyaḥ pūrvāparībhūtāvayavaḥ kriyārūpaḥ /
            ḍitthādiśabdānāmantyabuddhinirgrāhyaṃ saṃhṛtakramaṃ svarūpaṃ vaktrā yadṛcchayā ḍitthādiṣvartheṣūpādhitvena
            saṃniveśyata iti so 'yaṃ saṃjñārūpo yadṛcchātmaka iti /
            "gauḥśuklaśvalo ḍittha ityādau catuṣṭayī śabdānāṃ pravṛttiḥ" iti mahābhāṣyakāraḥ /
            paramāṇvādīnāṃ tu guṇamadhyapāṭhāt pāribhāṣikaṃ guṇatvam /
            guṇakriyāyadṛcchānāṃ vastuta ekarūpāṇāmapyāśrayabhedādbheda iva lakṣyate /
            yathaikasya mukhasya khaḍgamukuratailādyālambanabhedāt /
            
            <p>
               himapayaḥśaṅkhādyāśrayeṣu paramārthato bhinneṣu śuklādiṣu yadvaśena śuklaḥ śukla ityādyabhinnābhidhānapratyayotpattistat
               śuklatvādi sāmānyam /<br />
               guḍataṇḍulādipākādiṣvevameva pākatvādi /<br />
               bālavṛddhaśukādyudīriteṣu ḍitthādiśabdeṣu ca pratikṣaṇaṃ bhidyamāneṣu ḍitthādyartheṣu
               vā ḍitthatvādyastīti sarveṣāṃ śabdānāṃ jātireva pravṛttinimittamityanye /<br />
               tadvān apoho vā śabdārthaḥ kaiśvidukta iti granthagauravabhayāt prakṛtānupayogācca
               na darśitam //
               </p>
         </p>
         
         
         <p>(sū- 11)</p>
         
         
         <p class="bold">sa mukhyo 'rthastatra mukhyo vyāpāro 'syābhidhocyate // 8 //</p>
         
         
         <p>
            sa iti sākṣātsaṃketitaḥ /<br />
            asyeti śabdasya //
            </p>
         
         
         <p>(sū- 12)</p>
         
         
         <p class="bold">
            mukhyārthabādhe tadyoge rūḍhito 'tha prayojanāta /<br />
            anyo 'rtho lakṣyate yatsā lakṣaṇāropitā kriyā // 9 //
            </p>
         
         
         <p>"karmaṇi kuśalaḥ'; ityādau darbhagrahaṇādyayogāt "gaṅgāyāṃ ghoṣaḥ'; ityādau ca gaṅgādīnāṃ
            ghoṣādyādhāratvāsaṃbhavot mukhyārthasya bādhe vivecakatvādau sāmīpye ca saṃbandhe
            rūḍhitaḥ prasiddheḥ, tathā gaṅgātaṭe ghoṣa ityādeḥ prayogāt yeṣāṃ na tathā pratipattiḥ,
            teṣāṃ pāvanatvādīnāṃ dharmāṇāṃ tathāpratipādanātmanaḥ prayojanācca mukhyena amukhyo
            'rtho lakṣyate yat sa āropitaḥ śabdavyāpāraḥ sāntarārthaniṣṭho lakṣaṇā /
            (sū- 13)</p>
         
         
         <p class="bold">
            svasiddhaye parākṣepaḥ parārthaṃ svasamarpaṇam /<br />
            upādānaṃ lakṣaṇaṃ cetyuktā śuddhaiva sā dvidhā // 10 //
            </p>
         
         <p>"kuntāḥ praviśanti'; "yaṣṭayaḥ praviśanti'; ityādau kuntādibhirātmanaḥ praveśasiddhyarthaṃ
            svasaṃyoginaḥ puruṣā ākṣipyante /
            tata upādāneneyaṃ lakṣaṇā /
            "gauranubandhyaḥ" ityādau śruticoditamanubandhanaṃ kathaṃ me syāditi jātyā vyaktirākṣipyate
            na tu śabdenocyate "viśeṣyaṃ nābhidhā gacchet śrīṇaśaktirviśepaṇe" iti nyāyādityupādānalakṣaṇā
            tu nodāhartavyā /
            na hyatra prayojanamasti na vā ruḍhiriyam /
            vyaktyavinābhāvitvāttu jātyā vyaktirākṣipyate /
            yathā kriyatāmityatra kartā /
            kurvityatra karma /
            praviśa piṇḍīmityādau gṛhaṃ bhakṣayetyādi ca /
            "pīno devadatto divā nabhuṅkte'; ityatra ca rātribhojanaṃ na lakṣyate śrutārthāpatterarthāpattervā
            tasya viṣayatvāt /
            "gaṅgāyāṃ ghoṣaḥ'; ityatra taṭasya ghoṣādhikaraṇatvasiddhaye gaṅgāśabdaḥ svārthamarpayati,
            ityevamādau lakṣaṇenaiṣā lakṣaṇā /
            ubhayarupā ceyaṃ śuddhā /
            
            <p>
               upacāreṇāmiśritatvāt /<br />
               anayorlakṣyasya lakṣakasya ca na bhedarūpaṃ tāṭasthayam /<br />
               taṭādīnāṃ gaṅgādiśabdaiḥ pratipādane tacvapratipattau hi pratipipādayiṣitaprayojanasaṃpratyayaḥ
               /<br />
               gahgāsaṃbandhamātraprātītau tu gaṅgātaṭe ghoṣa iti mukhyaśabdābhidhānāllakṣaṇāyāḥ
               ko bhedaḥ //
               </p>
         </p>
         
         
         <p>(sū- 14)</p>
         
         
         <p class="bold">sāropānyā tu yatroktau viṣayī viṣayasyathā //</p>
         
         <p>āropyamāṇaḥ, āropaviṣayaśva yatrānapahnutabhedau sāmānādhikaraṇyena nirdiśyete sā
            lakṣaṇā sāropā //</p>
         
         
         <p>(sū- 15)</p>
         
         
         <p class="bold">viṣayyantaḥkṛte 'nyasmin sā syātsādhyavasānikā // 11 //</p>
         
         <p>viṣayiṇāropyamāṇenāntaḥkṛte nigīrṇe, anyasminnāropaviṣaye sati sādhyavasānā syāt //</p>
         
         
         <p>(sū- 16)</p>
         
         
         <p><span class="bold">bhedāvimau ca sādṛśyātsaṃbandhāntaratastathā /
               gauṇau śuddhau ca vijñeyau</span></p>
         
         
         <p>imāvāropādhyavasānarūpau sādṛśyahetū bhedau "gaurvāhīkaḥ'; ityatra "gaurayam'; ityatra
            ca /
            atra hi svārthasahacāriṇo guṇā jāḍyamāndyādayo lakṣyamāṇā api gośabdasya parārthābhidhāne
            pravṛttinimittetvamupayānti, iti kecit /
            svārthasahacāriguṇābhedena parārthagatā guṇā eva lakṣyante na parārtho 'bhidhīyate,
            ityanye /
            sādhāraṇaguṇāśrayatvena parārtha eva lakṣyate, ityapare /
            uktaṃ cānyatra "abhidheyāvinābhūtapratītirlakṣaṇocyate /
            lakṣyamāṇaguṇairyogādvṛtteriṣṭā tu gauṇatā" iti /
            avinābhāvo 'tra saṃbandhamātraṃ na tu nāntarīyakatvam /
            tecve hi mañcāḥ krośanti'; ityādau na lakṣaṇā syāt /
            avanābhāve cākṣepeṇaiva siddherlakṣaṇāyā nopayoga ityuktam /
            "āyurgṛtam'; "āyurevedam'; ityādo ca sādṛśyādanyat kāryakāraṇabāvādi saṃbandhāntaram
            /
            evamādau ca kāryakāraṇabhāvādilakṣaṇapūrve, āropādhyavasāne /
            atra gauṇabhedayorbhede 'pi tādrūpyapratītiḥ sarvathaivābhedāvagamaśva prayojanam
            /
            śuddhabhedayostvanyavailakṣaṇyenāvyabhicāreṇa ca kāryakāritvādi /
            kvacit tādartyādupacāraḥ /
            yathā, indrārthā sthūṇā, indraḥ /
            kvacanatama svasvāmibhāvāt /
            yathā, rājakīyaḥ puruṣo rājā /
            
            <p>
               kvacit, avayavāvayavibhāvāt /<br />
               yathā, agrahasta ityatrāgramātre 'vayave hastaḥ /<br />
               kvacit tātkarmyāt /<br />
               yathā, atakṣā takṣā //
               </p>
         </p>
         
         
         <p>(sū- 17)</p>
         
         
         <p class="bold">lakṣaṇā tena ṣaḍvidhā // 12 //</p>
         
         <p>ādyabhedābhyāṃ saha //</p>
         
         
         <p>sā ca (sū- 18)</p>
         
         
         <p class="bold">vyaṅgyena rahitā rūḍhau sahitā tu prayojane /</p>
         
         <p>prayojanaṃ hi vyañjanavyāpāragamyameva //</p>
         
         
         <p>(sū- 19)</p>
         
         
         <p><span class="bold">tacca gūḍhamagūḍhaṃ vā</span></p>
         
         
         <p>
            tacceti vyaṅgyam /<br />
            gūḍhaṃ yathā mukhaṃ vikasitasmitaṃ vaśitavakrima prekṣitaṃ samucchalitavibhramā gatirapāstasaṃśthā
            matiḥ /<br />
            uro mukulitastanaṃ jaghanamaṃsabandhoddhuraṃ batenduvadanātanau taruṇimodgamo modate
            //9//
            </p>
         
         
         <p>
            agūḍhaṃ yathā śrīparicayājjaḍā api bhavantyabhijñā vidagdhacaritānām /<br />
            upadiśati kāminīnāṃ yauvanamada eva lalitāni //10//
            </p>
         
         
         <p>atropadiśaitīti //</p>
         
         
         <p>(sū- 20)</p>
         
         
         <p class="bold">tadeṣā kathitā tridhā // 13 //</p>
         
         <p>avyaṅgyā gūḍhavyaṅgyā, agūḍhavyahgyā ca //</p>
         
         
         <p>(sū- 21)</p>
         
         
         <p><span class="bold">tadbhūlakṣiṇikas</span></p>
         
         
         <p>
            śabda iti saṃbadhyate /<br />
            tadbhūstadāśrayaḥ //
            </p>
         
         
         <p>(sū- 22)</p>
         
         
         <p class="bold">tatra vyāpāro vyañjanātmakaḥ /</p>
         
         <p>kuta ityāha (sū- 23)</p>
         
         
         <p class="bold">yasya pratītimādhātuṃ lakṣaṇā samupāsyate // 14 //</p>
         
         
         <p class="bold">phale śabdaikagamye 'tra vyañjanānnāparā kriyā /</p>
         
         
         <p>
            prayojanapratipipādayiṣayā yatra lakṣaṇayā śabdaprayogastatra nānyatastatpratītirapi
            tu tasmādeva sabdāt /<br />
            na cātra vyañjanādṛte 'nyo vyāpāraḥ //
            </p>
         
         
         <p>tathāhi (sū- 24)</p>
         
         
         <p><span class="bold">nābhidhā samayābhāvāt</span>
            gaṅgāyāṃ ghoṣa ityādau ye pāvanatvādayo dharmāstaṭādau pratīyante na tatra gaṅgādiśabdāḥ
            saṃketitāḥ //</p>
         
         
         <p>(sū- 25)</p>
         
         
         <p class="bold">hetvabhāvān lakṣaṇā // 15 //</p>
         
         
         <p>mukhyārthabādhāditrayaṃ hetuḥ //</p>
         
         
         <p>tathā ca (sū- 26)</p>
         
         
         <p class="bold">
            lakṣyaṃ na mukhyaṃ nāpyatra bādho yogaḥ phalena no /<br />
            na prayojanametasmin na ca śabdaḥ skhaladgatiḥ // 16 //
            </p>
         
         
         <p>yathā gaṅgāśabdaḥ srotasi sabādha iti taṭaṃ lakṣayati tadvat yadi taṭe 'pi sabādhaḥ
            syāt tat prayojanaṃ lakṣayet /
            na ca taṭaṃ mukhyo 'rthaḥ /
            
            <p>
               nāpyatra bādhaḥ /<br />
               na ca gaṅgāśabdārthasya taṭasya pāvanatvādyairlakṣaṇīyaiḥ saṃbandhaḥ /<br />
               nāpi prayojane lakṣye kiṃcit prayojanam /<br />
               nāpi gaṅgāśabdastaṭamiva prayojanaṃ pratipādayitumasamarthaḥ //
               </p>
         </p>
         
         
         <p>(sū- 27)</p>
         
         
         <p class="bold">evamapyanavasthā syād yā mūlakṣayakāriṇī /</p>
         
         <p>evamapi prayojanaṃ cellakṣyate tat prayojanāntareṇeti tadapi prayojanāntareṇeti prakṛtāpratītikṛt
            anavasthā bhavet //</p>
         
         
         <p>nanu pāvanatvādidharmayuktameva taṭaṃ lakṣyate /
            "gaṅgāyāstaṭe ghoṣaḥ'; ityato 'dhikasyārthasya pratītiśva pyojanamiti viśiṣṭe lakṣaṇā
            ttkiṃ vyañjanayetyāha /
            (sū- 28)</p>
         
         
         <p class="bold">prayojanena sahitaṃ lakṣaṇīyaṃ na yujyate // 17 //</p>
         
         <p>kuta ityāha (sū- 29)</p>
         
         
         <p class="bold">jñānasya viṣayo hnanyaḥ phalamanyadudāhṛtam /</p>
         
         <p>pratyakṣādernīlādirviṣayaḥ phalaṃ tu prakaṭatā saṃvittivā //</p>
         
         
         <p>(sū- 30)</p>
         
         
         <p><span class="bold">viśiṣṭe lakṣaṇā naivaṃ</span></p>
         
         
         <p>vyākhyotam //</p>
         
         
         <p>(sū- 31)</p>
         
         
         <p class="bold">viśeṣāḥ syustu lakṣite // 18 //</p>
         
         <p>
            taṭādau ye viṣeṣāḥ pāvanatvādayaste cābhidhātātparyalakṣaṇābhyo vyāpārāntareṇa gamyāḥ
            /<br />
            tacca vyañjanadhvananadyotanādiśabdavācyamavaśyameṣitavyam //
            </p>
         
         
         <p>evaṃ lakṣaṇāmūlaṃ vyañjakatvamuktam //</p>
         
         
         <p>abhidhāmūlaṃ tvāha /
            (sū- 32)</p>
         
         
         <p class="bold">
            anekārthasya śabdasya vācakatve niyantrite /<br />
            saṃyogādyairavācyārthadhīkṛdvyāpṛtirañjanam // 19 //
            </p>
         
         <p>
            "saṃyogo viprayogaśva sāhacaryaṃ virodhitā /<br />
            arthaḥ prakaraṇaṃ liṅgaṃ śabdasyānyasya saṃnidhiḥ //
            </p>
         
         
         <p>
            sāmarthyamaucitī deśaḥ kālo vyaktiḥ svarādayaḥ /<br />
            śabdārthasyānavacchede viśeṣasmṛtihetavaḥ" //
            </p>
         
         
         <p>ityuktadiśā saśaṅkhacakro hariḥ aśaṅkhacakro harirityacyute /
            rāmalakṣmaṇāviti dāśarathau /
            rāmārjunagatistayoriti bhārgavakārtavīryayoḥ /
            sthāṇuṃ bhaja bhavacchide, iti hara /
            sarvaṃ jānāti deva iti yuṣmadarthe /
            kupito makaradhvaja iti kāme /
            devasya purārāderiti saṃbhau /
            madhunā mattaḥ kokila iti vasante /
            pātu vo dayitāmukhamiti sāṃmukhye /
            bhātyatra parameśvara iti rājadhānīrūpāt deśādrājani /
            citrabānurvibhātīti dine ravau rātrau vahnau /
            
            <p>
               mitraṃ bhātīti suhṛdi, mitro bhātīti ravau /<br />
               indraśatrurityādau vete eva, na kāvye, svero viśeṣapratītikṛt /<br />
               ādigrahaṇāt eddahamettatthaṇiā eddahamettehi acchivattehiṃ /<br />
               eddahamettāvatthā eddahamettehi diaehiṃ //11//
               </p>
         </p>
         
         
         <p>ityādāvabhinayādayaḥ /
            itthaṃ saṃyogādibhirardhāntarābhidhāyakatve nivārite 'pyanekārthasya śabdasya yat
            kvacidarthāntarapratipādanaṃ tatra nābhidhā niyamanāttasyāḥ /
            
            <p>
               na ca lakṣaṇā mukhyārthabādhādyabhāvāt /<br />
               api tvañjanaṃ vyañjanameva vyāpāraḥ /<br />
               yathā bhadrātmano duradhirohatanorviśālavaṃśonnateḥ kṛtaśilīmukhasaṃgrahasya /<br />
               yasyānupaplutagateḥ paravāraṇasya dānāmbusekasubhagaḥ satataṃ karo 'bhūt //12//
               </p>
         </p>
         
         
         <p>(sū- 33)</p>
         
         
         <p><span class="bold">tadyukto vyañjakaḥ śabdaḥ</span></p>
         
         
         <p>tadyukto vyañjanaryuktaḥ (sū- 34)</p>
         
         
         <p class="bold">
            yatso 'rthāntarayuk tathā /<br />
            artho 'pi vyañjakastatra sahakāritayā mataḥ // 20 //
            </p>
         
         <p>tatheti vyañjakaḥ //</p>
         
         
         <p>iti kāvyaprakāśe śabdārthasvarūpanirṇayo nāma dvitīya ullāsaḥ // 2 //</p>
         
         
         
         
         
         <p>// atha tṛtīya ullāsaḥ //</p>
         
         
         <p>(sū- 35)</p>
         
         
         <p><span class="bold">arthāḥ proktāḥ purā teṣām</span></p>
         
         
         <p>
            arthāḥ, vācyalakṣyavyaṅgyāḥ /<br />
            teṣāṃ vājakalākṣaṇikavyañjakānām //
            </p>
         
         
         <p>(sū- 36)</p>
         
         
         <p class="bold">arthavyañjakatocyate /</p>
         
         
         <p>kīdṛśītyāha (sū- 37)</p>
         
         
         <p class="bold">vaktṛboddhavyakākūnāṃ vākyavācyānyasaṃnidheḥ // 21 //</p>
         
         
         <p class="bold">
            prastāvadeśakālādervaiśiṣṭyāt pratibhājuṣām /<br />
            yo 'rtasyānyārthadhīheturvyāpāro vyaktitareva sā // 22 //
            </p>
         
         
         <p>boddhavyaḥ pratipādyaḥ /
            kākurdhvanervikāraḥ /
            prastāvaḥ prakaraṇam /
            
            <p>
               arthasya vācyalakṣyavyaṅgyātmanaḥ /<br />
               krameṇodāharaṇāni /<br />
               aipihulaṃ jalakuṃbhaṃ ghettūṇa samāgadahni sahi turiam /<br />
               samaseasalilaṇīsāsaṇīsahā vīsamāmi khaṇam //13//
               </p>
         </p>
         
         
         <p>
            atra cauryaratagopanaṃ gabyate /<br />
            oṇṇiddaṃ dobballaṃ ciṃtā alasattaṇaṃ saṇīsasiam /<br />
            maha maṃdabhāiṇīe keraṃ sahi tuha vi ahaha parihavai //14//
            </p>
         
         
         <p>
            atra dūtyāstatkāmukopabhogo vyajyate /<br />
            tathābhūtāṃ dṛṣṭvā nṛpasadasi pāñjālatanayāṃ vane vyādhaiḥ sārdhaṃ suciramuṣitaṃ valkaladharaiḥ
            /<br />
            virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi
            kuruṣu //15//
            </p>
         
         
         <p>atra mayi na yogyaḥ khedaḥ kuruṣu tu yogya iti kākvā prakāśyate /
            
            <p>
               na ca vācyasiddhayaṅgamatra kākuriti guṇībhūtavyaṅgyatvaṃ śaṅkyam /<br />
               praśrnamātreṇāpi kākorviśrānteḥ /<br />
               taiā maha gaṃḍatthalaṇimiaṃ diṭhṭhiṃ ṇa ṇesi aṇṇatto /<br />
               eṇhiṃ saccea ahaṃ te a kavālā ṇa sā diṭhṭhī //16//
               </p>
         </p>
         
         
         <p>
            atra matsakhīṃ kapolapratibimbitāṃ paśyataste dṛṣṭiranyaivābhūt calitāyāṃ tu tasyāmanyaiva
            jātetyaho pracchannakāmukatvaṃ te, iti vyajyate /<br />
            uddeśo 'yaṃ sarasakadalīśreṇiśobhātiśāyī kuñjotkarṣāṅkuritaramaṇīvibhramo narmadāyāḥ
            /<br />
            kiṃ caitasmin suratasudṛdastanvi de vānti vātā yeṣāmagre sarati kalitākāṇjakopo manobhūḥ
            //17//
            </p>
         
         
         <p>
            atra ratārthaṃ praviśeti vyaṅgyam /<br />
            ṇollei aṇollamaṇā attā maṃ gharabharammi /<br />
            khaṇamettaṃ jai saṃjhāi hoi ṇa va hoi vīsāmo //18//
            </p>
         
         
         <p>
            atra saṃdhyā saṃketakāra iti taṭasthaṃ prati kayāciddayotyate /<br />
            suvvaha samāgamissadi tujjha pio ajja paharametteṇa /<br />
            eme a kitti ciṭhṭhasi tā sahi sajjesu karaṇijjam //19//
            </p>
         
         
         <p>
            atropapatiṃ pratyabhisartuṃ prastutā na yuktamiti kayācinnivāryate /<br />
            anyatra yūyaṃ kusumāvacāyaṃ kurudhvamatrāsmi karomi sakhyaḥ /<br />
            nāhaṃ hi dūraṃ bhramituṃ samarthā prasīdatāyaṃ racito 'ñjalirvaḥ //20//
            </p>
         
         
         <p>
            atra vivikto 'yaṃ deśa iti pracchannakāmukastvayābhisāryatāmiti, āśvastāṃ prati kayācinnivedyate
            /<br />
            guruaṇaparavasa pia kiṃ bhaṇāmi tui maṃdabhāiṇī ahakam /<br />
            ajja pavāsaṃ vaccasi vacca saaṃ jevva suṇasi karaṇijjam //21//
            </p>
         
         
         <p>atrādya madhusamaye yadi vrajasi tadāhaṃ tāvat na bavāmi tava tu na jānāmi gatimiti
            vyajyate /
            ādigrahaṇācceṣṭādeḥ /</p>
         
         
         <p>
            tatra ceṣṭāyā yathā dvāropāntanirantare mayi tayā saundaryasāraśriyā prollāsyoruyugaṃ
            parasparasamāsaktaṃ samāsāditam /<br />
            ānītaṃ purataḥ śiroṃ'śukamadhaḥ kṣipte cale locane vācastatra nivāritaṃ prasaraṇaṃ
            saṃkocite dorlate //22//
            </p>
         
         
         <p>
            atra ceṣṭayā pracchannakāntaviṣya ākūtaviśeṣo dhvanyate /<br />
            nirākāhkṣapratipattaye prāptāvasaratayā ca punaḥ punarudāhriyate /<br />
            vattkādīnāṃ mithaḥsaṃyoge dvikādibhedena /<br />
            anena krameṇa lakṣyavyaṅgyapośva vyañjakatvamudāhāryam //
            </p>
         
         
         <p>(sū- 38)</p>
         
         
         <p class="bold">
            śabdapramāṇavedyo 'rtho vyanaktyarthāntaraṃ yataḥ /<br />
            arthasya vyañjakatve tat śabdasya sahakāritā // 23 //
            </p>
         
         
         <p>
            śabdeti /<br />
            nahi pramāṇāntaravedyo 'rtho vyañjakaḥ //
            </p>
         
         
         <p>iti śrīkāvyaprakāśe 'rthavyañjakatānirṇayo nāma tṛtīya ullāsaḥ // 3 //</p>
         
         
         
         
         
         <p>// atha caturtha ullāsaḥ //</p>
         
         
         <p>yadyapi śabdārthayornirṇaye kṛte doṣaguṇālaṃkārāṇāṃ svarūpamabhidhānīyam tathāpi dharmiṇi
            pradarśite dharmāṇāṃ hermāṇāṃ heyopādeyatā jñāyata iti prathamaṃ kāvyabhedān āha /
            (sū- 39)</p>
         
         
         <p class="bold">
            avivakṣitavācyo yastatra vācyaṃ bhaveddhvanau /<br />
            arthāntare saṃkramitamatyantaṃ vā tiraskṛtam // 24 //
            </p>
         
         <p>
            lakṣaṇāmūlagūḍhavyaṅgyaprādhānye satyeva, avivakṣitaṃ vācyaṃ yatra sa "dhvanau'; ityanuvādāt
            dhvaniriti jñeyaḥ /<br />
            tatra ca vācyaṃ kvacidanupayujyamānatvādarthāntare pariṇamitam /<br />
            yathā tvāmasmi vacmi viduṣāṃ samavāyo 'tra tiṣṭhati /<br />
            ātmīyāṃ matimāsthāya sthitimatra vidhehi tat //23//
            </p>
         
         
         <p>
            atra vacanādi, upadeśādirūpatayā pariṇamati /<br />
            kvacidanupapadyamānatayā, atyantaṃ tiraskṛtam /<br />
            yathā upakṛtaṃ bahu tatra kimucyate sujanatā prathitā bhavatā param /<br />
            vidadhadīdṛśameva sadā sakhe sukhitamāssva tataḥ śaradāṃ śatam //24//
            </p>
         
         
         <p>etad apakāriṇaṃ prati viparītalakṣaṇayā kaśvidvakti //</p>
         
         
         <p>(sū- 40)</p>
         
         
         <p class="bold">vivakṣitaṃ cānyaparaṃ vacyaṃ yatrāparastu saḥ /</p>
         
         <p>anyaparaṃ vyaṅgyaniṣṭham //</p>
         
         
         <p>eṣa ca (sū- 41)</p>
         
         
         <p class="bold">ko 'pyalayakramavyaṅga co lakṣyavyaṅgyakramaḥ paraḥ // 25 //</p>
         
         <p>
            alakṣyeti /<br />
            na khalu vibhāvānubhāvavyabhicāriṇa eba rasaḥ /<br />
            api tu rasastaiḥ, ityastikramaḥ /<br />
            sa tu lāghavānna lakṣyate //
            </p>
         
         
         <p>atra (sū- 42)</p>
         
         
         <p class="bold">
            rasabhāvatadābhāsabhāvaśāntyādirakramaḥ /<br />
            bhinno rasādyalaṃkārādalaṃkāryatayā sthitaḥ // 26 //
            </p>
         
         <p>
            ādighaṇādbhāvodayabhāvasaṃdhibhāvaśabalatvāni /<br />
            pradhānatayā yatra sthito rasādistatrālaṃkāryaḥ, yathodāhariṣyate /<br />
            anyatra tu pradhāne vākyārthe yatrāṅgabhūto rasādistatra guṇībhūtavyaṅgaye rasavatpreyaūrjasvisamāhitādayo
            'laṃkārāḥ /<br />
            te ca guṇībhūtavyaṅgyābhidhāne, udāhariṣyante //
            </p>
         
         
         <p>tatra rasasvarūpamāha (sū- 43)</p>
         
         
         <p class="bold">
            kāraṇānyatha kāryāṇi sahakārīṇi yāni ca /<br />
            ratyādeḥ sthāyino loke tāni cennāṭhyakāvyayoḥ // 27 //
            </p>
         
         
         <p class="bold">
            vibhāvā anubhāvāstat kathyante vyabhicāriṇaḥ /<br />
            vyaktaḥ sa tairvibhāvādyaiḥ sthāyī bhāvo rasaḥ smṛtaḥ // 28 //
            </p>
         
         
         <p>uktaṃ hi bharatena "vibhāvānubhāvavyamicārisaṃyogād rasaniṣpattiḥ" iti /
            
            <p>
               etaddvivṛṇvate /<br />
               "vibhāvairlalanodyānādi bhirālambanoddīpanakāraṇaiḥ, ratyādiko bhāvo janitaḥ, anubhāvaiḥ
               kaṭākṣabhujākṣepaprabhṛtibhiḥ kāryaiḥ pratītiyogyaḥ kṛtaḥ, vyabhicārimirnirvedādibhiḥ
               sahakārimirupacito mukhyayā vṛcyā rāmādāvanukārye tadrūpatasaṃdhānānnartake 'pi pratīyamāno
               rasaḥ" iti bhaṭṭalollaṭaprabhṛtayaḥ /<br />
               rāma evāyam ayameva rāma iti "na rāmo 'yam'; ityauttarakālike bādhe rāmo 'yamiti rāmaḥ
               syādvā na vāyamiti rāmasadṛśo 'yamiti ca samyaṅbhithyāsaṃśayasādṛśyapratītibhyo vilakṣaṇayā
               citraturagādinyāyena rāmo 'yamiti pratipacyā grāhye naṭe "seyaṃ mamāṅgeṣu sudhārasacchaṭā
               supūrakarpūraśalākikā dṛśoḥ /<br />
               manorathaśrīrmanasaḥ śarīriṇī prāṇeśvarī locanagocaraṃ gatā //25//
               </p>
         </p>
         
         
         <p>
            daivādahamadya tayā capalāyatanetrayā viyuktaśva /<br />
            aviralavilolajaladaḥ kālaḥ samupāgataśvāyam'; //26//
            </p>
         
         
         <p>ityādikāvyānusaṃdhānabalācchikṣābhyāsanirvartitasvakāyraprakaṭanena ca naṭenaiva prakāśitaiḥ
            kāraṇakāryasahakāribhiḥ kṛtrimairapi tathānabhimanyamānairvibhāvādiśabdavyapadeśyaiḥ
            "saṃyogāt'; gamyagamakabhāvarūpāt anumīyamāno 'pi vastusaundaryabalādrasanīyatvenānyānumīyamānavilakṣaṇaḥ
            sthāyitvena saṃbhāvyamāno ratyādirbhāvastatrāsannapi sāmājikānāṃ vāsanayā carvyamāṇo
            rasa iti śrīśaṅkukaḥ /
            na tāṭasthyena nātmagatatvena rasaḥ pratīyate notpadyate nāmivyajyate, api tu kāvye
            nāṭye cābhidhāto dvitīyenana vibhāvādisādhāraṇīkaraṇātmanā bhāvakatvavyāpāreṇa bhāvyamānaḥ
            sthāyī sacvodrekaprakāśānandamayasaṃvidviśrāntisatacvena bhogena bhujyate, iti bhaṭṭanāyakaḥ
            /
            loke pramadimiḥ sthāyyanumāne 'bhyāsapāṭavavatāṃ kāvye nāṭye ca taireva kāraṇatvādiparihāreṇa
            vibhāvanādivyāpāravcvādalaukikavibhāvādiśabdavyavahāyairrmamaivaite śatrorevaite taṭasthasyaivaite
            na mamaivaite na śatrorevaite na taṭasthasyaivaite, iti saṃbandhaviśeṣasvīkāraparihāraniyamānadhyavasāyāt
            sādhāraṇyena pratītairabhivyaktaḥ sāmājikānāṃ vāsanātmatayā sthitaḥ sthāyī ratyādiko
            niyatapramātṛgatatvena sthito 'pi sādhāraṇopāyabalāt tatkālavigalitaparimitapramātṛbhāvavaśonmiṣitavedyāntarasaṃparkaśūnyāparimitabhāvena
            pramātrā sakalasahṛdayasaṃvādabhājā sādhāraṇyena svākāra ivābhinno 'pi gocarīkṛtaśvarvyamāṇataikaprāṇo
            vibhāvādijīvitāvadhiḥ pānakarasanyāyena carvyamāṇaḥ pura iva parisphuran hṛdayamiva
            praviśan sarvāṅgīṇamivāliṅgan anyat sarvamiva tirodadhat brahnāsvādamivānubāvayan
            alaukikacamatkārakārī śṛṅgārādiko rasaḥ /
            sa ca na kāryaḥ /
            vibhāvādivināśe 'pi tasya saṃbhavaprasaṅgāt /
            nāpi jñāpyaḥ siddhasya tasyāsaṃbhavāt /
            api tu vibhāvādibhirvyajjitaśvarvaṇīyaḥ /
            kārakajñāpakābhyāmanyat kva dṛṣṭamiti cet, na kvaciddṛṣṭamityalaukikasiddherbhūṣaṇametanna
            dūṣaṇam /
            carvaṇāniṣpacyā tasya niṣpattirupacariteti kāryo 'pyucyatām /
            
            <p>
               laukikapratyakṣādipramāṇatāṭasthyāvabodhaśālimitayogijñānavedyāntarasaṃsparśarahitasvātmamātraparyavasitaparimitetarayogisaṃbedanavilakṣaṇalokottarasvasaṃvedanagocara
               iti pratye 'pyabhidhīyatām /<br />
               tadgrāhakaṃ ca na nirvikalpakaṃ vibhāvādiparāmarśapradhānatvāt /<br />
               nāpi savikalpakaṃ carvyamāṇasyālaukikānandamayasya svasaṃvedanasiddhatvāt /<br />
               ubhayābhāvasvarūpasya co bhayātmakatvamapi pūrvavallokottaratāmeva gamayati na tu
               virodhamiti śrīmadācāryābhinavaguptapādāḥ //
               </p>
         </p>
         
         
         <p>
            vyāghrādayo vibhāvā bhayānakasyeva vīrādbhutaraudrāṇām aśrupātādayo 'nubhāvāḥ śṛṅgārasyeva
            karuṇabhayānakayoḥ, cintādayo vyabhicāriṇaḥ śṛṅgārasyeva vīrakaruṇabhayānakānāmiti
            pṛthaganaikāntikatvāt sūtre militā nirdiṣṭāḥ /<br />
            viyadalimalināmbugarbhameghaṃ madhukarakokilakūjitairdiśāṃ śrīḥ /<br />
            dharaṇirabhinavāṅkurāṅkaṭaṅkā praṇatipare dayite prasīda mugdhe //27//
            </p>
         
         
         <p>
            ityādau parimṛditamṛṇālīmlānamaṅgaṃ pravṛttiḥ kathamapi parivāraprārthanābhiḥ kriyāsu
            /<br />
            kalayati ca himāṃśorniṣkalaṅkasya lakṣmī- mabhinavakaridantacchedakāntaḥ kapolaḥ //28//
            </p>
         
         
         <p>
            dūrādutsukamāgate vivalitaṃ saṃbhāṣiṇi sphāritaṃ saṃśliṣyatyaruṇaṃ gṛhītavasane kiṃcāñjitabhrūlatam
            /<br />
            māninyāśvaraṇānativyatikare bāṣpāmbupūrṇekṣaṇaṃ cakṣurjātamaho prapañcacaturaṃ jātāgasi
            preyasi //29//
            </p>
         
         
         <p>ityādau ca yadyapi vibhāvānāmanubhāvānāmautsukyavrīḍāharṣakopāsūyāprasādānāṃ ca vyabhicāriṇāṃ
            kevalānāmatra sthitiḥ, tathāpyeteṣāmasādhāraṇatvamityanyatamadvayākṣepakatve sati
            nānaikantikatvamiti //</p>
         
         
         <p>tadviśeṣānāha-- (sū- 44)</p>
         
         
         <p class="bold">
            śṛṅgārahāsyakaruṇaraudravīrabhayānakāḥ /<br />
            bībhatsādbhutasaṃjñau cetyaṣṭau nāṭye rasāḥ smṛtāḥ // 29 //
            </p>
         
         <p>tatra śṛhgārasya dvau bhedau /
            
            <p>
               saṃbhogo vipralambhaśva /<br />
               tatrādyaḥ parasparāvalokanāliṅganādharapānaparicumbanādyanantatvādaparicchedya eka
               eva gaṇyate /<br />
               yathā śūnyaṃ vāsagṛhaṃ vilokya śayanādutthāya kiṃcicchanai- rnidrāvyājamupāgatasya
               suciraṃ nirvarṇya patyurmuṃkham /<br />
               visrabdhaṃ paricumbya jātapulakāmālokya gaṇḍasthalīṃ lajjānamramukhī priyeṇa hasatā
               bālā ciraṃ cumbitā // 30 //
               </p>
         </p>
         
         
         <p>
            tathā tvaṃ mugdhākṣi vinaiva kañculikayā dhatse manohāriṇīṃ lakṣmīmityabhidhāyini
            priyatame tadvīṭikāsaṃspṛśi /<br />
            śayyopāntaniviṣṭasasmitasakhīnetrotsavānandito niryātaḥ śanakairalīkavacanopanyāsamālījanaḥ
            // 31 //
            </p>
         
         
         <p>
            aparastu, abhilāṣaviraherṣyāpravāsaśāpahetuka iti pañcavidhaḥ /<br />
            krameṇodāharaṇam-- premārdrāḥ praṇayaspṛśaḥ paricayādudgāḍharāgodayā- stāstā mugdhadṛśo
            nisargamadhurāśveṣṭā bhaveyurmayi /<br />
            yāsvantaḥkaraṇasya vāhyakaraṇavyāpārarodhī kṣaṇā- dāśsāparikalpitāsvapi bhavatyānandasāndro
            layaḥ // 32 //
            </p>
         
         
         <p>
            anyatra vrajatīti kā khalu kathā nāpyasya tādṛk suhad yo māṃ necchati nāgataśva hahahā
            ko 'yaṃ vidheḥ prakramaḥ /<br />
            ityalpetarakalpanākavalitasvāntā niśāntāntare bālā vṛttavivartanavyatikarā nāpnoti
            nidrāṃ niśi // 33 //
            </p>
         
         
         <p>
            eṣā virahotkaṇṭhitā /<br />
            sā putyuḥ prathamāparādhasamaye sakhyopadeśaṃ vinā no jānāti savibhramāṅgavalanāvakroktisaṃsūcanam
            /<br />
            svacchairacchakapolamūlagalitaiḥ paryastanetrotpalā bālā kevalameva roditi luṭhallolālakairaśrubhiḥ
            // 34 //
            </p>
         
         
         <p>
            prasthānaṃ valayaiḥ kṛtaṃ priyasakhairasrairajasraṃ gataṃ dhṛtyā na kṣaṇamāsitaṃ vyavasitaṃ
            cittena gantuṃ puraḥ /<br />
            yātuṃ niśvitacetasi priyatame sarve samaṃ prasthitā gantavye sati jīvita priyasuhṛtsārthaḥ
            kimu tyajyate // 35 //
            </p>
         
         
         <p>
            tvāmālikhya praṇayakupitāṃ dhāturāgaiḥ śilāyā- mātmānaṃ te caraṇapatitaṃ yāvadicchāmi
            kartum /<br />
            asraistāvanmuhurupacitairdṛṣṭirālupyate me krūrastasminnapi na sahate saṃgamaṃ nau
            kṛtāntaḥ // 36 //
            </p>
         
         
         <p>
            hāsyādīnāṃ krameṇodārahaṇam-- ākuñvya pāṇimaśuciṃ mama mūrdhni veśyā mantrāmbhasāṃ
            pratipadaṃ pṛṣataiḥ pavitre /<br />
            tārasvanaṃ prathitathūtkamadātprahāraṃ hāhā hato 'hamiti roditi viṣṇuśarmā // 37 //
            </p>
         
         
         <p>
            hā mātastvaritāsi kutra kimidaṃ hā devatāḥ kvāśiṣaḥ dhik prāṇān patito 'śanirhutavahaste
            'ṅgeṣu dagdhe dṛśau /<br />
            itthaṃ ghargharamadhyaruddhakaruṇāḥ paurāṅganānāṃ gira- śvitrasthānapi rodayanti śatadhā
            kurvanti bhittīrapi // 38 //
            </p>
         
         
         <p>
            kṛtamanumataṃ dṛṣṭaṃ vā yairidaṃ gurupātakaṃ manujapaśubhirnirmaryādairbhavadbhirudāyudhaiḥ
            /<br />
            narakaripuṇā sārdhaṃ teṣāṃ sabhīmakirīṭinā- mayamahamasṛṅmedomāṃsaiḥ karomi diśāṃ
            balim // 39 //
            </p>
         
         
         <p>kṣudrāḥ saṃtrāsamete vijahata harayaḥ kṣuṇṇaśakrebhakumbhā yuṣmaddeheṣu lajjāṃ dadhati
            paramamī sāyakā niṣpatantaḥ //</p>
         
         
         <p>saumitre tiṣṭha pātraṃ tvamasi na hi ruṣāṃ nanvahaṃ meghanādaḥ kiṃcidbhrūbhahgalīlāniyamitajaladhiṃ
            rāmamanveṣayāmi // 4.0 //</p>
         
         
         <p>
            grīvābhaṅgābhirāmaṃ muhuranupatati syandane baddhadṛṣṭiḥ paśvārdhena praviṣṭaḥ śarapatanabhayādbhūyasā
            pūrvakāyam /<br />
            dabhaiṃrardhāvalīḍhaiḥ śramavivṛtamukhabhraṃśimiḥ kīrṇavartmā paśyodagraplutatvādviyati
            bahutaraṃ stokamurvyā prayāti // 4.1 //
            </p>
         
         
         <p>
            utkṛtyotkṛtya kṛttiṃ prathamamatha pṛthūtsedhabhūyāṃsi māṃsā- nyaṃsasphikpṛṣṭhapiṇḍyādyavayavasulabhānyugrapūtīni
            jagdhvā /<br />
            ārttaḥ paryastanetraḥ prakaṭitadaśanaḥ pretaraṅkaḥ karaṅkā- dahkasthādasthisaṃsthaṃ
            sthapuṭagatamapi kravyamavyagramatti // 4.2 //
            </p>
         
         
         <p>
            citraṃ mahāneṣa batāvatāraḥ kva kāntireṣābhinavaiva bhaṅgiḥ /<br />
            lokottaraṃ dhairyamaho prabāvaḥ kāpyākṛtirnūtana eṣa sargaḥ // 4.3 //
            </p>
         
         
         <p>eṣāṃ sthāyibhāvānāha-- (sū- 33)</p>
         
         
         <p class="bold">
            ratirhāsaśva sokaśva krodhotsāhau bhayaṃ tathā /<br />
            jugupsā vismayaśveti sthāyibhāvāḥ prakīrtitāḥ //30//
            </p>
         
         
         <p>spaṣṭam /
            vyabhicāriṇo brūte-- (sū- 46)</p>
         
         
         <p class="bold">
            nirvedaglāniśaṅkākhyāstathāsūyāmadaśramāḥ /<br />
            ālasyaṃ caiva dainya ca cintā mohaḥ smṛtirdhṛtiḥ //31//
            </p>
         
         
         <p class="bold">
            vrīḍā capalatā harṣa āvego jaḍatā tathā /<br />
            garvo viṣāda autsukyaṃ nidrāpasmāra eva ca //32//
            </p>
         
         
         <p class="bold">
            suptaṃ prabodho 'marṣaśvāpyavahitthamathogratā /<br />
            matirvyādhistathonmādastathā maraṇameva ca //33//
            </p>
         
         
         <p class="bold">
            trāsaśvaiva vitarkaśva vijñeyā vyabhicāriṇaḥ /<br />
            yastriṃśadamī bhāvāḥ samākhyātāstu nāmataḥ //34//
            </p>
         
         
         <p>nirvedasyāmaṅgalaprāyasya prathamamanupādeyatve 'pyupādānaṃ vyamicāritve 'pi sthāyitābhi
            dhānārtham /
            tena (sū- 47)</p>
         
         
         <p class="bold">nirvedasthāyibhaṅāvo 'sti śānto 'pi navamo rasaḥ /</p>
         
         <p>
            yathā ahau vā hāre vā kusumaśayane vā dṛṣadi vā maṇau vā loṣṭe vā balavati ripau vā
            sudṛdi vā /<br />
            tṛṇe vā straiṇe vā mama samadṛśo yānti divasāḥ kvacitpuṇyāraṇye śiva śiva śiveti pralapataḥ
            // 4.4 //
            </p>
         
         
         <p>(sū- 48)</p>
         
         
         <p class="bold">ratirdevādiviṣayā vyabhicārī tathāñjitaḥ //35//</p>
         
         
         <p><span class="bold">bhāvaḥ proktaḥ</span></p>
         
         
         <p>
            ādiśabdānmunigurunṛpaputrādiviṣayā /<br />
            kāntāviṣayā tu vyaktā śṛṅgāraḥ /<br />
            udāharaṇam kaṇṭhakoṇaviniviṣṭamīśa te kālakūṭamapi me mahāmṛtam /<br />
            apyupāttamamṛtaṃ bhavadvapurbhedavṛtti yadi me na rocate // 4.5 //
            </p>
         
         
         <p>
            haratyaghaṃ saṃprati hetureṣyataḥ śubhasya pūrvācaritaiḥ kṛtaṃ śubhaiḥ /<br />
            śarīrabhājāṃ bhavadīyadarśanaṃ vyanakti kālatritaye 'pi yogyatām // 4.6 //
            </p>
         
         
         <p>
            evamanyadapyudāhāryam /<br />
            añjitavyabhicārī yathā jāne kopaparāhbhukhī priyatamā svapne 'dya dṛṣṭā mayā mā māṃ
            saṃspṛsa pāṇineti rudatī gantuṃ pravṛttā puraḥ /<br />
            no yāvatparirabhya cāṭuśatakairāśvāsayāmi priyāṃ bhrātastāvadahaṃ śaṭhena vidhinā
            nidrādaridrīkṛtaḥ // 4.7 //
            </p>
         
         
         <p>atra vidhiṃ pratyasūyā /
            (sū- 49)</p>
         
         
         <p class="bold">tadābhāsā anaucityapravartitāḥ /</p>
         
         <p>tadābhāsā rasābhāsā bhāvābhāsāśva /
            tatra rasābhāso yathā stumaḥ kaṃ vāmākṣi kṣaṇamapi vinā yaṃ na ramase vilebhe kaḥ
            prāṇān raṇamakhamukhe yaṃ mṛgayase /
            sulagne ko jātaḥ śaśimukhi yamālihgasi balāt tapaḥśrīḥ kasyaiṣā madananagari dhyāyasi
            tu yam // 4.8 /
            
            <p>
               atrānekakāmukaviṣayamabhilāṣaṃ tasyāḥ stuma ityādyanugataṃ bahuvyāpāropādānaṃ vyanakti
               /<br />
               bhāvābhāso yathā rākāsudhākaramukhī taralāyatākṣī sā smerayauvanataraṅgivibhramāṅgī
               /<br />
               tat kiṃ karomi vidadhe kathamatra maitrīṃ tatsvīkṛtivyatikare ka ivābhyupāyaḥ // 4.9
               //
               </p>
         </p>
         
         
         <p>
            atra cintā, anaucityapravartitā /<br />
            evamanye 'pyudāhāryāḥ //
            </p>
         
         
         <p>(sū- 50)</p>
         
         
         <p class="bold">bhāvasya śāntirudayaḥ saṃdhiḥ śabalatā tathā //36//</p>
         
         
         <p>
            krameṇodāharaṇam tasyāḥ sāndravilepanastanataṭapra śleṣamudrāṅkitaṃ kiṃ vakṣaśvaraṇānativyatikaravyājena
            gopāyyate /<br />
            ityukte kva tadityudīrya sahasā tat saṃpramārṣṭuṃ mayā sāśliṣṭā rabhasena tatsukhavaśāttanvyā
            ca tadvismṛtam // 50 //
            </p>
         
         
         <p>
            atra kopasya /<br />
            ekasmiñ śayane vipakṣaramaṇīnāmagrahe mugdhayā sadyo mānaparigrahaglapitayā cāṭūni
            kurvannapi /<br />
            āvegādavadhīritaḥ priyatamastūṣṇīṃ sthitastatkṣaṇaṃ mābhūtsupta ivetyamandavalitagrīvaṃ
            punarvīkṣitaḥ // 51 //
            </p>
         
         
         <p>
            atrautsukyasya /<br />
            utsiktasya tapaḥparākramanidherabyāgamādekataḥ satsaṃgapriyatā ca vīrarabhasotphālaśva
            māṃ karṣataḥ /<br />
            vaidaihīparirambha eṣa ca muhuśvaitanyamāmīlayan ānandī haricandanenduśiśirasnigdho
            ruṇaddhyanyataḥ // 52 //
            </p>
         
         
         <p>
            atrāvegaharṣayoḥ /<br />
            kvākāryaṃ śaśalakṣmaṇaḥ kva ca kulaṃ bhūyo 'pi dṛśyeta sā doṣāṇāṃ praśamāya naḥśrutamaho
            kope 'pi kāntaṃ mukham /<br />
            kiṃ vakṣyantyapakalmaṣāḥ kṛtadhiyaḥ svapne 'pi sā durlabhā cetaḥ svāsthayamupaihi
            kaḥ khalu yuvā dhanyo 'dharaṃ dhāsyati // 53 //
            </p>
         
         
         <p>
            atra vitakāraitsukyamatismaraṇaśahkādainyadhṛticintānāṃ śabalatā /<br />
            bhāvasthitistūktā udāhṛtā ca //
            </p>
         
         
         <p>(sū- 51)</p>
         
         
         <p class="bold">mukhye rase 'pi te 'ṅgitvaṃ prāpnuvanti kadācana /</p>
         
         <p>
            te bhāvaśāntyādayaḥ /<br />
            aṅgitvaṃ rājānugatavivāhapravṛttabhṛtyavat //
            </p>
         
         
         <p>(sū- 52)</p>
         
         
         <p class="bold">anusvānābhasaṃlakṣyakramavyaṅgyasthitistu yaḥ //37//</p>
         
         
         <p class="bold">śabdārthobhayaśaktyutthastridhā sa kathito dhvaniḥ /</p>
         
         
         <p>śabdaśaktimūlānuraṇanarūpavyaṅgyaḥṣa arthaśaktimūlānuraṇanarūpavyaṅgayaḥ ubhayaśaktimūlānuraṇanarūpavyaṅgyaśveti
            trividhaḥ //</p>
         
         
         <p>tatra</p>
         
         
         <p class="bold">alaṃkāro 'tha vastveva śabdādyatrāvabhāsate //38//</p>
         
         
         <p>(sū- 53)</p>
         
         
         <p class="bold">pradhānatvena sa jñeyaḥ śabdaśaktyudbha vo dvidhā /</p>
         
         
         <p>
            vastveveti, analaṃkāraṃ vastumātram /<br />
            ādyo yathā ullāsya kālakaravālamahāmbuvāhaṃ devena yena jaraṭhorjitagarjitena /<br />
            nirvāpitaḥ sakala eva raṇe ripūṇāṃ dhārājalaistrijagati jvalitaḥ pratāpaḥ // 54 //
            </p>
         
         
         <p>
            atra vākyasyāsaṃbaddhārthābidhāyakatvaṃ mā prasāṅkṣīditi prākaraṇikāprākaraṇikayorupamānopameyabhāvaḥ
            kalpanīya ityatropamālaṃkāro vyaṅgyaḥ /<br />
            tiramarucirapratāpo vidhuraniśākṛdvibho madhuralīlaḥ /<br />
            matimānatacvavṛttiḥ pratipadapakṣāgraṇīrvibhāti bhavān // 55 //
            </p>
         
         
         <p>
            atraikaikasya padasya dvipadatve virodhābhāsaḥ /<br />
            amitaḥ samitaḥ prāptairutkarṣairharṣada prabho /<br />
            ahitaḥ sahitaḥ sādhuyaśobhirasatāmasi // 56 //
            </p>
         
         
         <p>
            atrāpi virodhābhāsaḥ /<br />
            nirupādānasaṃbhāramabhittāveva tanvate /<br />
            jagaccitraṃ namastasmai kalāślāghyāya śūline // 57 //
            </p>
         
         
         <p>
            atra vyatirekaḥ /<br />
            alaṃkāryasyāpi brāhnaṇaśraṇaṇanyāyenālaṃkāratā /<br />
            vastumātraṃ yathā paṃthia ṇa ettha sattharamatthi maṇaṃ pattharatthale gāme /<br />
            uṇṇaapaoharaṃ pekhkhiūṇa jai vasasi tā vasasu // 58 //
            </p>
         
         
         <p>
            atra yadyupabhogakṣamo 'si tadā, āssveti vyajyate /<br />
            śaniraśaniśva tamuccairnihanti kupyasi narendra yasmai tvam /<br />
            yatra prasīdasi punaḥ sa bhātyudāro 'nudāraśva // 59 //
            </p>
         
         
         <p>tra aviruddhāvapi tvadanuvartanārthamekaṃ kāryaṃ kuruta iti dhvanyate /
            (sū- 54)</p>
         
         
         <p class="bold">arthaśaktyudbhavo 'pyartho vyañjakaḥ saṃbhavī svataḥ //39//</p>
         
         
         <p class="bold">
            prauḍhoktimātrātsiddho vā kavestenombhitasya vā /<br />
            vastu vālaṃkṛtirveti ṣaḍbhedo 'sau vyanakti yat //40//
            </p>
         
         
         <p class="bold">vastvalaṃkāramatha vā tenāyaṃ dvādaśātmakaḥ /</p>
         
         
         <p>svataḥsaṃbhavī na kevalaṃ bhaṇitimātraniṣpanno yāvabdahirapyaucityena saṃbhāvyamānaḥ
            /
            kavinā pratibhāṇamātreṇa bahirasannapi nirmitaḥ kavinibaddhena vaktreti vā dvividho
            'para iti trividhaḥ /
            vastu vālaṃkāro vāsāviti ṣoḍhā vyañjakaḥ /
            
            <p>
               tasya vastu vālaṃkāro vā byaṅgya iti dvādaśabhaṅedor /<br />
               āthaśaktyudbhavo dhvaniḥ /<br />
               krameṇodāharaṇam-- alasaśiropaṇi dhuttāṇaṃ aggimo putti dhaṇasamiddhimao /<br />
               ia bhaṇieṇa ṇaaṅgī papphullaviloaṇā jāā // 60 //
               </p>
         </p>
         
         
         <p>
            atra mamaivopabhogya iti vastunā vastu vyajyate /<br />
            dhanyāsi yā kathayasi priyasaṃgame 'ri visrabdhacāṭukaśatāni ratāntareṣu /<br />
            nīvīṃ prati praṇihite tu kare priyeṇa sakhyaḥ śapāmi yadi kiṃcidapi smarāmi // 61
            //
            </p>
         
         
         <p>
            atra tvamadhanyā, ahaṃ tu dhanyeti vyatirekālaṃkāraḥ /<br />
            darpāndhagandhagajakumbhakapāṭakūṭasaṃkrāntinighnaghanaśoṇitaśoṇaśociḥ /<br />
            vīrairvyaloki yudhi kopakaṣāyakāntiḥ kālīkaṭākṣa iva yasya kare kṛpāṇaḥ // 62 //
            </p>
         
         
         <p>
            atropamālaṃkāreṇa sakalaripubalakṣayaḥ kṣaṇāt kariṣyate, iti vastu /<br />
            gāḍhakāntadaśanakṣatavyathāsaṃkaṭādarivadhūjanasya yaḥ /<br />
            oṣṭhavidrumadalānyamocayannirdaśan yudhi ruṣā nijādharam // 63 //
            </p>
         
         
         <p>
            atra virodhālaṃkāreṇādharanirdaśanasamakālameva śatravo vyāpāditā iti tulyayogitā
            mama kṣatyāpyanyasya kṣatirnivartatāmiti tadbuddhirutprekṣyate, ityutprekṣā ca /<br />
            eṣūdāharaṇeṣu svataṛsaṃbhavī vyañjakaḥ /<br />
            kailāsasya prathamaśikhare veṇusaṃmūrchanābhiḥ śrutvā kīrtiṃ vibudharamaṇīgīyamānāṃ
            yadīyām /<br />
            srastāpāṅgāḥ sarasabisinīkāṇḍasaṃjātaśaṅkā diṅmātaṅgāḥ śravaṇapuline hastamāvartayanti
            // 64 //
            </p>
         
         
         <p>
            atra vastunā yeṣāmapyarthādhigamo nāsti teṣāmapyevamādibuddhijananena camatkāraṃ karoti
            tvatkīrtiriti vastu dhvanyate /<br />
            kesesu balāmoḍia teṇa a samarammi jaasirī gahiā /<br />
            jaha kandarāhiṃ vihurā tassa daḍhaṃ kaṃṭhaammi saṃṭhaviā // 65 //
            </p>
         
         
         <p>atra keśagrahaṇāvalokanoddīpitamadanā iva kandarāstadvidhurān kaṇṭhe gṛhṇanti, ityutprekṣā
            /
            
            <p>
               ekatra saṃgrāme vijayadarśanāttasyārayaḥ palāyya guhāsu tiṣṭhantīti kāvyaheturalaṃkāraḥ
               /<br />
               na parāyya gatāstadvairiṇo 'pi tu tataḥ parābhavaṃ saṃbhāvya tān kandarā na tyajantītyapahnutiśva
               /<br />
               gāḍhāliṅgaṇarahasujjuammi daie lahuṃ samosarai /<br />
               māṇaṃsiṇīṇa māṇo pīlaṇabhīa vva hiaāhiṃ // 66 //
               </p>
         </p>
         
         
         <p>
            atrotprekṣayā pratyāliṅganādi tatra vijṛmbhate, iti vastu /<br />
            jā ṭheraṃ va hasantā kaivaaṇaṃburuhabaddhaviṇivesā /<br />
            dāvei bhuaṇamaṃḍalamaṇṇaṃ via jaai sā vāṇī // 67 //
            </p>
         
         
         <p>
            atrotprekṣayā camatkāraikakāraṇaṃ navaṃ navaṃ jagat ajaḍāsanasthā nirmimīte, iti vyatirekaḥ
            /<br />
            eṣu kavprauḍhoktimātraniṣpanno vyañjakaḥ /<br />
            je laṃkāgirimehalāsu khaliā saṃbhogakhiṇṇoraī-- phārupphullaphaṇāvalīkavalaṇe pattā
            dariddattaṇam /<br />
            te eṅṇiṃ malaānilā virahiṇīṇīsāsasaṃpakkiṇo jādā jhatti sisuttaṇe vi bahalā tāruṇṇapuṇṇā
            via // 68 //
            </p>
         
         
         <p>
            atra niḥśvāsaiḥ prāptaiśvaryā vāyavaḥ kiṃ kiṃ na kurvantīti vastunā vastu vyajyate
            /<br />
            sahi viraiūṇa māṇassa majjha dhīrattaṇeṇa āsāsam /<br />
            piadaṃsaṇavihalaṃkhalakhaṇammi sahasatti teṇa osariam // 69 //
            </p>
         
         
         <p>
            atra vastunākṛte 'pi prārthane prasanneti vibhāvanā priyadarśanasya saubhāgyabalaṃ
            dhairyeṇa soḍhuṃ na śakyate, ityutprekṣā vā /<br />
            ollollakaraaraakhkhaehi tuha loaṇesu maha diṇṇam /<br />
            rattaṃsuaṃ paāo koveṇa puṇo ime ṇa akkamiā // 70 //
            </p>
         
         
         <p>
            atra kimiti locane kupite vahasi, iti, uttarālaṃkāreṇa na kevalamārdranakhakṣatāni
            gopāyasi yāvatteṣāmahaṃ prasādapātraṃ jāteti vastu /<br />
            mahilāsahassabharie tuha hiae suhaa sā amāantī /<br />
            aṇudiṇamaṇaṇṇakammā aṅgaṃ taṇuaṃ vi taṇuei // 71 //
            </p>
         
         
         <p>
            atra hetvalaṃkāreṇa "tanostanūkaraṇe 'pi tava hṛdaye na vartate'; iti viśeṣoktiḥ /<br />
            eṣu kavinibaddhavaktṛprauḍhoktimātraniṣpannaśarīro vyañjakaḥ /<br />
            evaṃ dvādaśa bhedāḥ //
            </p>
         
         
         <p>(sū- 55)</p>
         
         
         <p><span class="bold">śabdārtho bhayabhūrekaḥ</span></p>
         
         
         <p>
            yathā atandracandrābharaṇā samuddīpitamanmathā /<br />
            tārakātaralā śyāmā sānandaṃ na karoti kam // 72 //
            </p>
         
         
         <p>atropamā vyaṅgyā //</p>
         
         
         <p>(sū- 56)</p>
         
         
         <p class="bold">bhedā aṣṭādaśāsya tat //41//</p>
         
         
         <p>asyeti dhvaneḥ //</p>
         
         
         <p>nanu rasādīnāṃ bahubhedatvena kathamaṣṭādaśetyata āha /
            (sū- 57)</p>
         
         
         <p class="bold">rasādīnāmanantatvādbheda eko hi gaṇyate /</p>
         
         <p>anantatvāditi /
            tathāhi-nava rasāḥ /
            tatra śṛhgārasya dvau bhedau /
            saṃbhogo vipralambhaśva /
            saṃbhogasyāpi parasparāvalokanāliṅganaparicumbanādikusumoccayajalakelisūryāṃstamayacandrodayaṣaḍṛtuvarṇanādayo
            bahavo bhedāḥ /
            vipralambhasyābhilāṣādaya uktāḥ /
            tayorapi vibhāvānubhāvavyabhicārivaicitryam /
            
            <p>
               tatrāpi nāyakayoruttamamadhyamādhamaprakṛtitvam /<br />
               tatrāpi deśakālāvasthādibhedā ityekasyaiva rasasyānantyam /<br />
               kā gaṇanā tvanyeṣām /<br />
               asaṃlakṣyakramatvaṃ tu sāmānyamāśritya rasādidhvanibheda eka eva gaṇyate //
               </p>
         </p>
         
         
         <p>(sū- 58)</p>
         
         
         <p><span class="bold">vākye dvacutthaḥ</span></p>
         
         
         <p>dvayuttha iti śabdārthobhayaśaktimūlaḥ //</p>
         
         
         <p>(sū- 59)</p>
         
         
         <p><span class="bold">pade 'pyanye</span></p>
         
         
         <p>
            apiśabdādvākye 'pi /<br />
            ekāvayavasthitena bhūṣaṇena kāminīva padadyotyena vyaṅgyena vākyavyaṅgyāpi bhāratī
            bhāsate /<br />
            tatra padaprakāśyatve krameṇodāharaṇāni-- yasya mitrāṇi mitrāṇi śatravaḥ śatravastathā
            /<br />
            anukampyo 'nukampyaśva sa jātaḥ sa ca jīvati // 73 //
            </p>
         
         
         <p>
            (1) atra dvitīyamitrādiśabdā āśvastatvaniyantraṇīyatvasnehapātratvādisaṃkramitavācyāḥ
            /<br />
            khalavavahārā dīsanti dāruṇā jahavi tahavi dhīrāṇam /<br />
            hiaavaassavahumaā ṇa hu vavasāā vimujjhanti // 74 //
            </p>
         
         
         <p>
            (2) atra vimuhyantīti /<br />
            lāvaṇyaṃ tadasau kāntistudrūpaṃ sa vacaḥkramaḥ /<br />
            tadā sudhāspadamabhūdadhunā tu jvaro mahān // 75 //
            </p>
         
         
         <p>
            atra tadādipadairanubhavaikagaucarā arthāḥ prakāśyante /<br />
            yathā vā mugdhe mugdhatayaiva netumakhilaḥ kālaḥ kimārabhyate mānaṃ dhatsva dhṛtiṃ
            badhāna ṛjutāṃ dūre kuru preyasi /<br />
            sakhyaivaṃ śaṃsa hṛdi sthito hi nanu me prāṇeśvaraḥ śroṣyati // 76 //
            </p>
         
         
         <p>(3) atra bhītānaneti /
            
            <p>
               etena hi nīcaiḥśaṃsanavidhānasya yuktatā gamyate /<br />
               bhāvādīnāṃ padaprakāśyatve 'dhikaṃ na vaicitryamiti na tadudāhriyate /<br />
               rudhiravisaraprasādhitakaravālakarālarucirabhujaparighaḥ /<br />
               jhaṭiti bhrukuṭiviṭaṅkitalalāṭapaṭṭo vibhāsi nṛpa bhīma // 77 //
               </p>
         </p>
         
         
         <p>
            (4) atra bhīṣaṇīyasya bhīmasena upamānam /<br />
            bhūktimuktikṛdekāntasamādeśanatatparaḥ /<br />
            kasya nānandanisyandaṃ vidadhāti sadāgamaḥ // 78 //
            </p>
         
         
         <p>
            (5) kācit saṃketadāyinamevaṃ mukhyayā vṛcyā śaṃsati /<br />
            sāyaṃ snānamupāsitaṃ mahayajenāṅgaṃ samālepitaṃ yāto 'stācalamaulimambaramaṇirvisrabdhamatrāgatiḥ
            /<br />
            āśvaryaṃ tava saukumāryamabhitaḥ klāntāsi yenādhunā netradvandvamamīlanavyatikaraṃ
            śakroti te nāsitum // 79 //
            </p>
         
         
         <p>
            (6) atra vastunā kṛtapuruṣaparicayā klāntāsīti vastu, adhunāpadadyotyaṃ vyajyate /<br />
            tadaprāptimahāduḥkhavilīnāśeṣapātakā /<br />
            taccintāvipulāhlādakṣīṇapuṇyacayā tathā // 80 //
            </p>
         
         
         <p>
            cintayantī jagatsūtiṃ parabrahnasvarupiṇam /<br />
            nirucchvāsatayā muktiṃ gatānyā gopakanyakā // 81 //
            </p>
         
         
         <p>
            (7) atra janmasahasrairupabhoktavyāni duṣkṛtasukṛtaphalāni viyogaduḥkhacintanāhlādābhyāmanubhūtānītyuktam
            /<br />
            evaṃ cāśeṣacayapadadyotye, atiśayoktī /<br />
            kṣaṇadāsāvakṣaṇadā vanamavanaṃ vyasanamavyasanam /<br />
            bata vīra tava dviṣatāṃ parāhnukhe tvayi paraṅbhukhaṃ sarvam // 82 //
            </p>
         
         
         <p>
            (8) atra śabdaśaktimūlavirodhāṅgenārthāntaranyāsena "vidhirapi tvāmanuvartate'; iti
            sarvapadadyotyaṃ vastu /<br />
            tuha vallahassa gosammi āsi aharo milāṇakamaladalo /<br />
            ia ṇavavahuā soūṇa kuṇai vaaṇaṃ mahisaṃmuham // 83 //
            </p>
         
         
         <p>
            (9) atra rūpakeṇa tvayāsya muhurmuhuḥ paricumbanaṃ tathā kṛtam yena mlānatvamiti milāṇādipadadyotyaṃ
            kāvyaliṅgam /<br />
            epu svataḥsaṃbhavī vyañjakaḥ /<br />
            rāīsu caṃdadhavalāsu laliamapphāliūṇa jo cāvam /<br />
            ekacchattaṃ via kuṇai bhuaṇarajjaṃ vijaṃbhaṃto // 84 //
            </p>
         
         
         <p>
            (10) atra vastunā yeṣāṃ kāmināmasau rājā smarastebhyo na kaśvidapi tadādeśaparāṅbhukha
            iti jāgradbhirupabhogaparaireva tairniśātivāhyate, iti bhuaṇarajjapadadyotyaṃ vastu
            prakāśyate /<br />
            niśitaśaradhiyārpayatyanaṅgo dṛśi sudṛśaḥ svabalaṃ vayasyarāle /<br />
            diśi nipatati yatra sā ca tatra vyatikarametya samunmiṣantyavasthāḥ // 85 //
            </p>
         
         
         <p>
            (11) atravastunā yugapadavasthāḥ parasparaviruddhā api prabhavantīti vyatikarapadadyotyo
            virodhaḥ /<br />
            vārijjaṃto vi puṇo saṃdāvakadatthieṇa hiaeṇa /<br />
            thaṇaharavaassaeṇa visuddhajāī ṇa calai se hāro // 86 //
            </p>
         
         
         <p>
            (12) atra viśuddhajātitvalakṣaṇahetvalaṃkāreṇa hāro 'navarataṃ ampamāna evāste, iti
            ṇa calaipadadyotyaṃ vastu /<br />
            so muddhasāmalaṃgo dhammillo kalialaliaṇiadeho /<br />
            tīe khaṃdhāhi balaṃ gahia saro suraasaṃgare jaai // 87 //
            </p>
         
         
         <p>
            (13) atra rūpakeṇa muddurmuhurākarṣaṇena tathā keśapāśaḥ skandhayoḥ prāptaḥ, yathā
            rativiratāvapyanivṛttābhilāṣaḥ kāmuko 'bhūditi khaṃdhapadadyotyā vibhāvanā /<br />
            eṣu kaviprauḍhoktimamātraniṣpannaśarīraḥ /<br />
            ṇavapuṇṇimāmiaṃkassa suhaa ko ttaṃ si bhaṇasu maha saccam /<br />
            kā sohaggasamagga paosaraaṇi vva tuha ajja // 88 //
            </p>
         
         
         <p>
            (14) atra vastunā mayīvānyasyāmapi prathamamanuktastvaṃ na tata iti ṇavetyādipaosetyādipadadyotyaṃ
            vastu vyajyate /<br />
            sahiṃ ṇavaṇihuvamasamapammi aṃkavālīsahīe ṇibiḍāe /<br />
            hāro ṇivārio via uccheranto tado kahaṃ ramiam // 89 //
            </p>
         
         
         <p>
            (15) atra vastunā hāracchedānantaramanyadeva ratamavaśyamabhūt tatkathaya kīdṛgiti
            vyatirekaḥ kahaṃpadagamyaḥ /<br />
            pravisaṃtī gharavāraṃ vivaliavaaṇā viloiūṇa paham /<br />
            khaṃdhe ghettūṇa ghaḍaṃ hā hā ṇaṭhṭhotti ruasi sahi kiṃ ti // 90 //
            </p>
         
         
         <p>
            atra hetvalaṃkāreṇa saṃketaniketanaṃ gacchantaṃ dṛṣṭvā yadi tatra gantumicchasi tadā,
            aparaṃ ghaṭaṃ gṛhītvā gaccheti vastu kiṃtipadadyotyam /<br />
            yathā vā vihalaṃkhalaṃ tumaṃ sahi daṭṭhūṇa kuḍheṇa taralataradiṭṭhim /<br />
            vārapphaṃsamiseṇa a appā guruotti pāḍia vihiṇṇo // 91 //
            </p>
         
         
         <p>
            (16) atra nadīkūle latāgahane kṛtasaṃketamaprāptaṃ gṛhapraveśāvasare pasvādāgataṃ
            dṛṣṭvā punarnadīgamanāya dvāropaghātavyājena buddhipūrvaṃ vyākulatayā tvayā ghaṭaḥ
            sphoṭita iti mayā cintitam tatkimiti nāśvasiṣi tatsamīhitasiddhaye vraja, ahaṃ te
            śvaśrūnikaṭe sarvaṃ samarthayiṣye, iti dvārasparśanavyājenetyapahnutyā vastu /<br />
            joṅṇāi mahuraseṇa a vivaṇṇatāruṇṇautsuamaṇā sā /<br />
            buḍḍhā vi ṇavoḍhavvia paravahuā ahaha harai tuha hiaam // 92 //
            </p>
         
         
         <p>(17) atra kāvyaliṅgena vṛddhāṃ paravadhūṃ tvamasmānujjhitvābhitaṣasīti tvadīyamācaritaṃ
            vaktuṃ na śakyamityākṣepaḥ paravahūpadaprakāśyaḥ /
            eṣu kavinibaddhavaktṛprauḍhoktimātraniṣpannaśarīraḥ /
            vākyaprakāśye tu pūrvamudāhṛtam śabdārthobhayaśaktyudbhavastu padaprakāśyo na bhavatīti
            pañcatriṃśadbhedāḥ /
            (sū- 60)</p>
         
         
         <p class="bold">prabandhe 'pyarthaśaktibhūḥ //42//</p>
         
         
         <p>
            yathā gṛdragomāyusaṃvādādau /<br />
            alaṃ sthitvā śmasāne 'smin gṛdhragomāyusaṃkule /<br />
            kaṅkālabahale ghore sarvaprāṇibhayaṃkare // 93 //
            </p>
         
         
         <p>
            na ceha jīvitaḥ kaśvit kāladharmamupāgataḥ /<br />
            priyo vā yadi vā dveṣyaḥ prāṇināṃ gatirīdṛśī // 94 //
            </p>
         
         
         <p>
            iti divā prabhavato gṛdhrasya puruṣavisarjanaparamidaṃ vacanam /<br />
            ādityo 'yaṃ sthito mūḍhāḥ snehaṃ kuruta sāṃpratam /<br />
            bahuvighno muhūrto 'yaṃ jīvedapi kadācana // 95 //
            </p>
         
         
         <p>
            amuṃ kanakavarṇābhaṃ bālamaprāptayauvanam /<br />
            gṛdhravākyātkartha mūḍhāstyajadhvamaviśaṅkitāḥ // 96 //
            </p>
         
         
         <p>
            iti niśi vijṛmbhamāṇasya gomāyorjanavyāvartananiṣṭhaṃ ca vacanamiti prabandha eva
            prathate /<br />
            anye tvekādaśa bhedā grandhavistarabhayānnodāhṛtāḥ svayaṃ tu lakṣaṇato 'nusartavyāḥ
            /<br />
            apiśabdātpadavākyayoḥ //
            </p>
         
         
         <p>(sū- 61)</p>
         
         
         <p class="bold">padaikadeśaracanāvarṇeṣvapi rasādayaḥ //</p>
         
         <p>
            tatra prakṛtyā yathā raikelihiaṇiasaṇakarakisalaaruddhaṇaaṇajualassa /<br />
            ruddassa taiaṇaaṇaṃ pavvaīparicuṃbiaṃ jaai // 97 //
            </p>
         
         
         <p>
            atha jayatīti na tu śobhate, ityādi /<br />
            samāne 'pi hi sthaganavyāpāre lokottareṇaiva vyāpāreṇāsya pidhānamiti tadevotkṛṣṭam
            /<br />
            yathā vā preyān so 'yamapākṛtaḥ saśapathaṃ pādānataḥ kāntayā dvitrāṇyeva padāni vāsabhavanādyāvanna
            yātyunmanāḥ /<br />
            tāvatpratyuta pāṇisaṃpuṭagalannīvīnibandhaṃ dhṛto dhāvitveva kṛtapraṇāmakamaho premṇo
            vicitrā gatiḥ // 98 //
            </p>
         
         
         <p>
            atra padānīti na tu dvārāṇīti /<br />
            tiṅsuporyathā pathi pathi śukacañcūcārupābhāṅkurāṇāṃ diśi diśi pavamāno vīrudhāṃ lāsakaśva
            /<br />
            nari nari kirati drāk sāyakān puṣpadhanbā puri puri vinivṛttā māninīmānacarcā // 99
            //
            </p>
         
         
         <p>
            atra kiratīti kiraṇasya sādhyamānatvam nivṛtteti nivartanasya siddhatvaṃ tiṅā supā
            ca tatrāpi ktapratyayenātītatvaṃ dyotyate /<br />
            yathā vā likhannāste bhūmiṃ bahiravanataḥ prāṇadayitaḥ nirāhārāḥ sakhyaḥ satataruditocchūnanayanāḥ
            /<br />
            parityaktaṃ sarvaṃ hasitapaṭhitaṃ pañjaraśukaiḥ tavāvasthā ceyaṃ visṛja kaṭhine mānamadhunā
            // 100 //
            </p>
         
         
         <p>
            atra likhanniti na tu likhatīti tathā, āste, iti na tu, āsita iti, api tu prasādaparyantamāste,
            iti, bhūmimiti na tu bhūmāviti na hi buddhipūrvakamaparaṃ kiṃcillikhatīti tiṅsubvibhaktīnāṃ
            vyaṅgyam /<br />
            saṃbandhasya yathā gāmāruhammi gāme vasāmi ṇaaraṭhṭhiiṃ ṇa jāṇāmi /<br />
            ṇāariāṇaṃ paiṇo haremi jā homi sā homi // 101 //
            </p>
         
         
         <p>atra nāgarikāṇāmiti ṣaṣṭhyāḥ /
            
            <p>
               "ramaṇīyaḥ kṣatriyakumāra āsīt'; iti kālasya /<br />
               eṣā hi bhagnamaheśvarakārmukaṃ dāśarathiṃ prati kupitasya bhārgavasyoktiḥ /<br />
               vacanasya yathā tāṇaṃ guṇaggahaṇāṇaṃ tāṇukkaṃṭhāṇaṃ tassa pemmassa /<br />
               tāṇaṃ bhaṇiāṇaṃ suṃdara erisiaṃ jāamavasāṇam // 102 //
               </p>
         </p>
         
         
         <p>
            atra guṇagrahaṇādīnāṃ bahutvam premṇaśvaikatvaṃ dyotyate. /<br />
            puruṣavyatyayasya yathā re re cañcalalocanāñcitaruce cetaḥ pramucya sthira- premāṇaṃ
            mahimānameṇanayamānālokya kiṃ nṛtyasi /<br />
            kiṃ manye vihariṣyase bata hatāṃ muñcāntarāśāmimām eṣā kaṇṭhataṭe kṛtā khalu śilā
            saṃsāravārāṃnidhau // 103 //
            </p>
         
         
         <p>
            atra prahāsaḥ /<br />
            pūrvanipātasya yathā yeṣāṃ dorbalameva durbalatayā te saṃmatāstairapi prāyaḥ kevalanītirītiśaraṇaiḥ
            kāryaṃ kimurvīśvaraiḥ /<br />
            ye kṣyāśakra punaḥ parākramanayasvīkārakāntakramā- ste syurnaiva bhavādṛśāstrijagati
            dvitrāḥ pavitrāḥ param // 104 //
            </p>
         
         
         <p>
            atra parākramasya prādhānyamavagamyate /<br />
            vibhaktiviśeṣasya yathā pradhanādhvani dhīradhanurdhvanibhṛti vidhuraraiyodhi tava
            divasam /<br />
            divasena tu narapa bhavānayuddha vidhisiddhasādhuvādapadam // 105 //
            </p>
         
         
         <p>
            atra divasenetyapavargatṛtīyā phalaprāptiṃ dyotayati /<br />
            bhūyo bhūyaḥ savidhanagarīrathyayā paryaṭantaṃ dṛṣṭvā dṛṣṭvā bhavanavalabhītuṅgavātāyanasthā
            /<br />
            sākṣātkāmaṃ navamiva ratirmālatī mādhavaṃ yat gāḍhotkaṇṭhālulitalulitairaṅgakaistāmyatīti
            // 106 //
            </p>
         
         
         <p>
            atrānukampāvṛtteḥ karūpataddhitasya /<br />
            paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavān
            /<br />
            nivekapradhvaṃsādupacitamahāmohagahano vikāraḥ ko 'pyantarjaḍayati ca tāpaṃ ca kurute
            // 107 //
            </p>
         
         
         <p>
            atra praśabdasyosargasya /<br />
            kṛtaṃ ca garvābhimukhaṃ manastvayā kimanyadevaṃ nihatāśva no dviṣaḥ /<br />
            tamāṃsi tiṣṭhanti hi tāvadaṃśumān na yāvadāyātyudayādrimaulitām // 108 //
            </p>
         
         
         <p>
            atra tulyayogitādyotakasya "ca'; iti nipātasya /<br />
            rāmo 'sau bhuvaneṣu vikramaguṇaiḥ prāptaḥ prasiddhiṃ parā- masmadbhāgyaviparyayādyadi
            paraṃ devo na jānāti tam /<br />
            bandīvaiṣa yaśāṃsi gāyati sarudyasyaikabāṇāhati- śreṇībhūtaviśālatālavivarodgīrṇaiḥ
            svaraiḥ saptabhiḥ // 109 //
            </p>
         
         
         <p>
            atrāsāviti bhuvaneṣviti guṇairiti sarvanāmaprātipadikavacanānāṃ na tvaditi na maditi,
            api, asmadityasya sarvākṣepiṇaḥ, bhāgyaviparyayādityanyathāsaṃpattimukhena na tvabhāvamukhenābhidhānasya
            /<br />
            taruṇimani kalayati kalāmanumadanadhanurbhruvoḥ paṭhatyagre /<br />
            adhivasati sakalalalanāmaulimiyaṃ cakitahariṇacalanayanā // 110 //
            </p>
         
         
         <p>atra, imanijavyayībhāvakarmabhūtādhārāṇāṃ svarūpasya taruṇatve, iti dhanuṣaḥ samīpe,
            iti maulau basatīti tvādibhistulye, eṣāṃ vācakatve, asti kaśvit svarūpasya viśeṣī
            yaśvamatkārakārī sa eva vyañjakatvaṃ prāpnoti /
            evamanyeṣāmapi boddhavyam /
            varṇaracanānāṃ vyañjakatvaṃ guṇasvarūpanirūpaṇe udāhariṣyate /
            apiśabdāt prabandheṣu vājakādiṣu /
            evaṃ rasādīnāṃ pūrvagaṇitabhedābhyāṃ saha ṣaḍbhedāḥ /
            (sū- 62)</p>
         
         
         <p><span class="bold">bhedāstadekapañcāśat</span></p>
         
         
         <p>vyākhyātāḥ //</p>
         
         
         <p>(sū- 63)</p>
         
         
         <p class="bold">teṣāṃ cānyonyayojane //43//</p>
         
         
         <p class="bold">saṃkareṇa trirūpeṇa saṃsṛṣṭhyā caikarūpayā /</p>
         
         
         <p>na kevalaṃ śuddhā evaikapañcāśadbhedā bhavanti yāvatteṣāṃ svaprabhedairekapañcāśatā
            saṃśayāspadatvenānugrāhyānugrāhakatayaikavyañjakānupraveśena ceti trividhena saṃkareṇa
            parasparanirapekṣarūpayaikaprakārayā saṃsṛṣṭyā ceti caturbhirguṇane /
            (sū- 64)</p>
         
         
         <p><span class="bold">vedakhābdhiviyaccandrāḥ</span></p>
         
         
         <p>(10404) śuddhabedaiḥ saha (sū- 65)</p>
         
         
         <p class="bold">śareṣuyugakhendavaḥ (10455) //44//</p>
         
         
         <p>
            tatra diṅbhātramudāhriyate /<br />
            khaṇapāhuṇiā deara jāāe suhaa kiṃpi de bhaṇiā /<br />
            ruai paḍoharavalahīgharammi aṇuṇijjau varāī // 111 //
            </p>
         
         
         <p>
            atrānunayaḥ kimupabhogalakṣaṇe 'rthāntare saṃkramitaḥ kimanuraṇananyāyenopabhege,
            eva vyaṅgaye vyañjakaḥ, iti saṃdehaḥ /<br />
            snigdhaśyāmalakāntiliptaviyato velladbalākā ghanāḥ vātāḥ śīkariṇaḥ payodasuhṛdāmānandakekāḥ
            kalāḥ /<br />
            kāmaṃ santu dṛḍhaṃ kaṭhorahṛdayo rāmo 'smi sarvaṃ sahe vaidehī tu kathaṃ bhaviṣyati
            ha hā hā devi dhīrā bhava // 112 //
            </p>
         
         
         <p>
            atra lipteti payodasuhṛdāmiti ca, atyantatiraskṛtavācyayoḥ saṃsṛṣṭiḥ /<br />
            tābhyāṃ saha rāmo 'smītyarthāntarasaṃkramitavācyasyānugrāhyānugrāhakabhāvena rāmapadalakṣaṇaikavyañjakānupraveśena
            cārthāntarasaṃkramitavācyarasadhvanyoḥ saṃkaraḥ /<br />
            evamanyadapyudāhāryam //
            </p>
         
         
         <p>iti kāvyaprakāśe dhvaninirṇayo nāma caturtha ullāsaḥ //4 // //</p>
         
         
         
         
         
         <p>// atha pañcama ullāsaḥ //</p>
         
         
         <p>evaṃ dhvanau nirṇīte guṇībhūtavyaṅgyaprabhedānāha /
            (sū- 66)</p>
         
         
         <p class="bold">
            agūḍhamaparasyāṅgaṃ vācyasiddha yaṅgamasphuṭam /<br />
            saṃdigdhatulyaprādhānye kākvākṣiptaṃmasundaram //45//
            </p>
         
         
         <p class="bold">vyaṅgyamevaṃ guṇībhūtavyaṅgyasyāṣṭau bhidāḥ smṛtāḥ /</p>
         
         
         <p>
            kāminīkucakalaśavat gūḍhaṃ camatkaroti, agūḍhaṃ tu sphuṭatayā vācyāyamānamiti guṇībhūtameva
            /<br />
            agūḍhaṃ yathā yasyāsuhṛtkṛtatiraskṛtiretya tapta- sūcīvyadhavyatikareṇa yunakti karṇau
            /<br />
            kāñcīguṇagrathanabājanameṣa so 'smi jīvanna saṃprati bhavāmi kimāvahāmi // 113 //
            </p>
         
         
         <p>
            atra jīvannityarthāntarasaṃkramitavācyasya /<br />
            unnidrakokanadareṇupiśaṅgitāṅgā gāyānti mañju madhupā gṛhadīrdhikāsu /<br />
            etaccakāsti ca ravernavabandhujīvapuṣpacchadābhamudayācalacumbi bimbam // 114 //
            </p>
         
         
         <p>
            atra cumbanasyātyantatiraskṛtavācyasya /<br />
            atrāsīt phaṇipāśabandhanavidhiḥ śaktyā bhavaddevare gāḍhaṃ vakṣasi tīḍite hanumatā
            droṇādriratrāhṛtaḥ /<br />
            divyairindrajidatra lakṣmaṇaśarairlokāntaraṃ prāpitaḥ kenāpyatra mṛgākṣi rākṣasapateḥ
            kṛttā ca kaṇṭhāṭavī // 115 //
            </p>
         
         
         <p>(1) atra kenāpyatretyarthaśaktimūlānuraṇanarūpasya /
            
            <p>
               "tasyāpyatra'; iti yuktaḥ pāṭhaḥ /<br />
               aparasya rasādervācyasya vā (vākyārthībhūtasya) aṅgaṃ rasādi, anuraṇanarūpaṃ vā /<br />
               yathā ayaṃ sa raśanotkarṣī pīnastanavimardanaḥ /<br />
               nābhyūrujaghanaruparśī nīvīnisraṃsanaḥ karaḥ // 116 //
               </p>
         </p>
         
         
         <p>
            atra śṛhgāraḥ karuṇasya /<br />
            kailāsālayabhālalocanarucā nirvartitālaktaka- vyaktiḥ pādanakhadyutirgiribhuvaḥ sā
            vaḥ sadā trāyatām /<br />
            spardhābandhasamṛddhayeva sudṛḍhaṃ rūḍhā yayā netrayoḥ kāntiḥ kokanadānukārasarasā
            sadyaḥ samutsāryate // 117 //
            </p>
         
         
         <p>
            atra bhāvasya rasaḥ /<br />
            atyuccāḥ paritaḥ sphuranti girayaḥ sphārāstathāmbhodhaya- stānetānapi bibhratī kimapi
            na klāntāsi tubhyaṃ namaḥ /<br />
            āśvaryeṇa muhurmuhuḥ stutimiti prastaumi yāvadbhuva- stāvadbibhradimāṃ smṛtastava
            bhujo vācastato mudritāḥ // 118 //
            </p>
         
         
         <p>
            atra bhūviṣayo ratyākhyo bhāvo rājaviṣayasya ratibhāvasya /<br />
            bandīkṛtya nṛpa dviṣāṃ mṛgadṛśastāḥ paśyatāṃ preyasāṃ śliṣyanti praṇamanti lānti paritaścumbanti
            tesainikāḥ /<br />
            asmākaṃ sukṛtairdṛśornipatito 'syaucityavārāṃnidhe vidhvastā vipado 'khilāstaditi
            taiḥ pratyarthibhiḥ stūyase // 119 //
            </p>
         
         
         <p>
            atra bhāvasya rasābhāsabhāvābhāsau prathamārdhadvitīyārdhadyotyau /<br />
            aviralakakavālakampanairbhrukuṭītarjanagarjanairmuhuḥ /<br />
            dadṛśe tava vairiṇāṃ madaḥ sa gataḥ kvāpi tavekṣaṇe kṣaṇāt // 120 //
            </p>
         
         
         <p>
            atra bhāvasya bāvapraśamaḥ /<br />
            sākaṃ kuraṅgakadṛśā madhupānalīlāṃ kartuṃ suhṛdbhirapi vairiṇi te pravṛtte anyābhidhāyi
            tava nāma vibho gṛhītaṃ kenāpi tatra viṣamāmakarodavasthām // 121 //
            </p>
         
         
         <p>
            atra trāsodayaḥ /<br />
            asoḍhā tatkālollasadasahabhāvasya tapasaḥ kathānāṃ viśrambeṣvatha ca rasikaḥ śailaduhituḥ
            /<br />
            pramodaṃ vo diśyāt kapaṭabaṭuveṣāpanayane tvarāśaithilyābhyāṃ yugapadabhiyuktaḥ smaraharaḥ
            // 122 //
            </p>
         
         
         <p>atrāvegadhairyayoḥ saṃdhiḥ //</p>
         
         
         <p>
            paśyetkaśviccala capala re kā tvarāhaṃ kumārī hastālambaṃ vitara ha ha hā vyutkramaḥ
            kvāsi yāsi /<br />
            itthaṃ pṛthvīparivṛḍha bhavadviṣo 'raṇyavṛtteḥ kanyā kaṃcit phalakisalayānyādadānābhidhatte
            // 123 //
            </p>
         
         
         <p>atra śaṅkāsūyādhṛtismṛtiśramadainyavibodhautsukyānāṃ śabalatā /
            ete ca rasavadādyalaṃkārāḥ /
            
            <p>
               yadyapi bhāvodayabhāvasaṃdhibāvaśabalatvāni nālaṃkāratayā, uktāni tathāpi kaśvit brūyādityevamuktam
               /<br />
               yadyapi sa nāsti kaśvidviṣayaḥ, yatra dhvaniguṇībhūtavyaṅgyayoḥ svaprabhedādibhiḥ
               saha saṃkaraḥ saṃsṛṣṭirvā nāsti tathāpi pradhānyena vyapadeśā bhavantīti kvacitkenacidvacavahāraḥ
               /<br />
               janasthāne bhrāntaṃ kanakamṛgatṛṣṇāndhitadhiyā vaco vaidehīti pratipadamudaśru pralapitam
               /<br />
               kṛtālaṃkābharturvadanaparipāṭīṣu ghaṭanā mayāptaṃ rāmatvaṃ kuśalavasutā na tvadhigatā
               // 124 //
               </p>
         </p>
         
         
         <p>
            atra śabdaśaktimūlānuraṇanarūpo rāmeṇa sahopamānopameyabhāvo vācyāṅgatāṃ nītaḥ /<br />
            āgatya saṃprati viyogavisaṃṣṭhulāṅgīmambhojinīṃ vsacidapi kṣapitatriyāmaḥ /<br />
            etāṃ prasādayati pasya śanaiḥ prabhāte tanvaṅgi pādapatanena sahasraraśmiḥ // 125
            //
            </p>
         
         
         <p>(2) atra nāyakavṛttānto 'rthaśaktimūlo vasturūpo nirapekṣaravikamalinīvṛttāntādhyāropeṇaiva
            sthitaḥ //</p>
         
         
         <p>
            vācyasiddhyaṅgaṃ yathā bhramimaratimalasahṛdayatāṃ pralayaṃ mūrchāṃ tamaḥ śarīrasādam
            /<br />
            maraṇaṃ ca jaladabhujagajaṃ prasahya kurute viṣaṃ viyoginīnām // 126 //
            </p>
         
         
         <p>
            atra hālāhalaṃ vyaṅgyaṃ bhujagarūpasya vācyasya siddhikṛt /<br />
            yathā vā gacchāmyacyuta darśanena bhavataḥ kiṃ tṛptirutpadyate kiṃ tvevaṃ vijanasthayorhatajanaḥ
            saṃbhāvayatyanyathā /<br />
            ityāmantraṇabhahgisūcitavṛthāvasthānakhedālasām āśliṣyan pulakotkarāñcitatanurgopīṃ
            hariḥ pātu vaḥ // 127 //
            </p>
         
         
         <p>
            (3) atrācyutādipadavyaṅgyamāmantraṇetyādivācyasya /<br />
            etaccaikatra, ekavaktṛgatatvena, aparatra bhinnavaktṛgatatvenetyanayorbhedaḥ /<br />
            asphuṭaṃ yathā adṛṣṭe darsanotkaṇṭhā dṛṣṭe vicchedabhīrutā /<br />
            nādṛṣṭena na dṛṣṭena bhavatā labhyate sukham // 128 //
            </p>
         
         
         <p>
            (4) atrādṛṣṭo yatā na bhavasi viyogabhayaṃ ca yathā notpadyate tathā kuryā iti kliṣṭam
            /<br />
            saṃdigdhaprādhānyaṃ yathā harastu kiṃcitparivṛttadhairyaśvandrodayārambha ivāmburāśiḥ
            /<br />
            umāmukhe bimbaphalādharoṣṭhe vyāpārayāmāsa vilocanāni // 129 //
            </p>
         
         
         <p>
            (5) atra paricumbitumaicchaditi kiṃ pratīyamānam kiṃ vā vilocanavyāpāraṇaṃ vācyaṃ
            pradhānamiti saṃdehaḥ /<br />
            tulyaprādhānyaṃ yathā brāhnaṇātikramatyāgo bhavatāmeva bhūtaye /<br />
            jāmadagnyastathā mitram anyathā durmanāyate // 130 //
            </p>
         
         
         <p>
            (6) atra jāmadagnyaḥ sarveṣāṃ kṣatriyāṇāmiva rakṣasāṃ kṣaṇāt kṣayaṃ kariṣyatīni vyaṅgyasya
            vācyasya ca samaṃ prādhānyam /<br />
            kākvākṣiptaṃ yathā mathnāmi kauravaśataṃ samare na kopāta duḥśāsanasya rudhiraṃ na
            pibāmyurastaḥ //
            </p>
         
         
         <p>saṃcūrṇayāmi gadayā na suyodhanorū saṃdhiṃ karotu bhavatāṃ nṛpatiḥ paṇena // 131 //</p>
         
         
         <p>
            (7) atra mathnāmyevetyādi vyaṅgyaṃ vācyaniṣedhasahabhāvena sthitam /<br />
            asundaraṃ yathā vāṇīrakuḍaṃguḍḍīṇasauṇikolāhalaṃ suṇaṃtīe /<br />
            gharakammavāvaḍāe bahue sīanti aṃgāiṃ // 132 //
            </p>
         
         
         <p>(8) atra dattasaṃketaḥ kaśvillatāgahanaṃ praviṣṭa iti vyaṅgyāt sīdantyahgānīti vācyaṃ
            sacamatkāram //</p>
         
         
         <p>(sū- 67)</p>
         
         
         <p class="bold">eṣāṃ bhedā yathāyogaṃ veditavyāśva pūrvavat //46//</p>
         
         
         <p>yathāyogamiti "vyajyante vastumātreṇa yadālaṃkṛtayastadā /
            dhruvaṃ dhvanyaṅgatā tāsāṃ kāvyavṛttestadāśrayāt" iti dhvanikāroktadiśā vastumātreṇa
            yatrālaṃkāro vyajyate na tatra guṇībhūtavyaṅgyatvam /
            (sū- 68)</p>
         
         
         <p class="bold">sālaṃkārairdhvanestaiśva yogaḥ saṃsṛṣṭisaṃkaraiḥ /</p>
         
         <p>
            sālaṃkārairiti tairevālaṃkāraiḥ, alaṃkārayuktaiśva taiḥ /<br />
            taduktaṃ dhvanikṛtā "sa guṇībhūtavyaṅgayaiḥ sālaṃkāraiḥ saha prabhedaiḥ svaiḥ /<br />
            saṃkarasaṃsṛṣṭibhyāṃ punarapyuddyotate bahudhā" //
            </p>
         
         
         <p>iti /
            (sū- 69)</p>
         
         
         <p class="bold">anyonyayogādevaṃ syādbhedasaṃkhyātibhūyasī //47//</p>
         
         
         <p>evam anena prakāreṇa, avāntarabhedagaṇane 'tiprabhūtatarā gaṇanā /
            tathāhi--śṛṅgārasyaiva bhedaprabhedasaṇanāyāmānantyam /
            kā gaṇanā tu sarvaiṣām /
            saṃkalanena punarasya dhvanestrayo bhedāḥ /
            vyahgyasya trirūpatvāt /
            tathāhi--kiṃcidvācyatāṃ sahate kiṃcicvanyathā /
            tatra vācyatāsahamavicitraṃ vicitraṃ ceti /
            avicitraṃ vastumātram vicitraṃ tvalaṃkārarupam /
            yadyapi prādānyena tadalaṃkāryam tathāpi brāhnaṇaśramaṇanyāyena tathocyate /
            rasādilakṣaṇastvarthaḥ svapne 'pi na vācyaḥ /
            sa hi rasādiśabdena śṛṅgārādiśabdena vābhidhīyeta /
            na cābhidhīyate /
            tatprayoge 'pi vibāvādyāprayoge tasyāpratipattestadaprayoge 'pi vibhāvādiprayoge tasya
            pratipatteśvetyanvayavyatirekābhyāṃ vibhāvādyabhidhānadvāreṇaiva pratīyate, iti niśvīyate
            tenāsau vyahgya eva /
            mukhyārthabādhādyabhāvānna punarlakṣaṇīyaḥ /
            arthāntarasaṃkramitātyantatiraskṛtavācyayorvastumātrarūpaṃ vyaṅgyaṃ vinā lakṣaṇaiva
            na bhavatīti prāk pratipāditam /
            
            <p>
               śabdaśaktimūle tu, abhidhāyā niyantraṇenanānabhidheyasyārthāntarasya tena sahopamāderalaṃkārasya
               ca nirvivādaṃ vyaṅgyatvam /<br />
               arthaśaktimūle 'pi veśeṣe saṃketaḥ kartuṃ na yujyate, iti sāmānyarūpāṇāṃ padārthānāmākāṅkṣāsaṃnidhiyogyatāvaśātparasparasaṃsargo
               yatrāpadārtho 'pi viśeṣarūpo vākyārthastatrābhihitānvayavāde kā vārtā vyaṅgyasyābhidheyatāyām
               /<br />
               ye 'pyāhuḥ "śabdabṛddhābhidheyāṃśva pratyakṣeṇātra paśyati /<br />
               śrotuśva pratipannatvamanumānena ceṣṭayā //1//
               </p>
         </p>
         
         
         <p>
            anyathānupapacyā tu bodhecchaktiṃ duyātmikām /<br />
            arthāpacyāvabodheta saṃbandhaṃ tripramāṇakam //2//
            </p>
         
         
         <p>iti pratipāditadiśā "devadatta gāmānaya'; ityādyuttamavṛddhavākyaprayogāddeśāddeśāntaraṃ
            sāsnādimantamarthaṃ madhyamavṛddhe nayati sati'; anenāsmādvākyādevaṃvidho 'rthaḥ pratipannaḥ';
            iti tacceṣṭayānumāya tayorakhaṇḍavākyavākyārthayorarthāpacyā vācyavācakabhāvalakṣaṇaṃ
            saṃbandhamavadhārya bālastatra vyutpadyate /
            parataḥ "caitra gāmānaya devadatta, aśvamānaya devadatta gāṃ naya'; ityādivākyaprayoge
            tasya tasya śabdasya taṃ tamarthamavadhārayatīti, anvayavyatirekābhyāṃ pravṛttinivṛttikāri
            vākyameva prayogayogyamiti vākyasthitānāmeva padānāpanvitaiḥ padārtheranvitānāmeva
            saṃketo gṛhyate, iti viśiṣṭā eva padārthā vākyārthaḥ /
            na tu padārthānāṃ vaiśiṣṭyam /
            yadyapi vākyāntaraprayujyamānānyapi pratyabhijñāpratyayena tānyenaitāni padāni niśvīyante,
            iti padārthāntaramātreṇānvitaḥ padārthaḥ saṃketagocaraḥ, tathāpi sāmānyāvacchādito
            viśeṣarūpa evāsau pratipadyate vyatiṣaktānāṃ padārthānāṃ tathābhūtatvādityanvitābhidhānavādinaḥ
            /
            teṣāmapi mate sāmānyaviśeṣarūpaḥ padārthaḥ saṃketaviṣaya ityativiśeṣabhūto vākyārthāntargato
            'saṃketitatvādavācya eva yatra padārthaḥ pratipadyate tatra dūre, arthāntarabhūtasya
            niḥśeṣacyutetyādau vidhyādeśvarcā /
            ananvito 'rtho 'bhihitānvaye padārthāntaramātreṇānvitastvanvitābhidhāne, anvitaviśeṣastvavācya
            eva ityubhayanaye 'pyapadārtha eva vākyārthaḥ /
            yadapyucyate "naimittikānusāreṇa nimittāni kalpyante'; iti /
            tatra nimittatvaṃ kārakatvaṃ jñāpakatvaṃ vā śabdasya prakāśakatvānna kārakatvam /
            jñāpakatvaṃ tu-ajñātasya katham jñātatvaṃ ca saṃketenaiva sa cānvitamātre /
            evaṃ ca nimittasya niyatanimittatvaṃ yāvanna niśvitam tāvannaimittikasya pratītireva
            katham iti "naimittikānusāreṇa nimittāni kalpyante'; ityavicāritābhidhānam /
            ye tvabhidadhati "so 'yamiṣoriva dīrghadīrghataro vyāpāraḥ'; iti "yatparaḥ śabdaḥ
            sa śabdārthaḥ'; iti ca vidhirevātra vācya iti /
            te 'pyatātparyajñāstātparyavācoyukterdevānāṃpriyāḥ /
            
            <p>
               tathāhi "bhūtabhavyasamuccāraṇe bhūtaṃ bhavyāyopadiśyate'; iti kārakapadārthāḥ kriyāpadārthenānvīyamānāḥ
               pradhānakriyānirvartakasvakriyābhisaṃbandhāt sādhyāyamānatāṃ prāpnuvanti /<br />
               tataśvādagdhadahananyāyena yāvadaprāptaṃ tāvadaprāptaṃ tāvadvidhīyate /<br />
               yathā-ṛtvikpracaraṇe pramāṇāntarāt siddhe "lohitoṣṇīṣā ṛtvijaḥ pracaranti" ityatra
               lohitoṣṇīṣatvamātraṃ vidheyam /<br />
               havanasyānyataḥ siddheḥ "dadhnā juhoti" ityādau dadhyādeḥ karaṇatvamātraṃ vidheyam
               //
               </p>
         </p>
         
         
         <p>kvacidubhayavidhiḥ /
            kvacittrividhirapi /
            yathā-"raktaṃ paṭaṃ vayaḥ'; ityādau, ekavidhirdvividhistrividhirvā tataśva "yadeva
            vidheyaṃ tatraiva tātparyam'; ityupāttasyaiva śabdasyārthe tātparyaṃ na tu pratītamātre
            /
            evaṃ hi "pūrvo dhāvati'; ityādāvaparādyarthe 'pi kvacittātparyaṃsyāt /
            yattu "viṣaṃ bhakṣaya mā cāsya gṛhe bhuṅkthāḥ'; ityatra "etadgṛhe na bhoktavyam';
            ityatra tātparyamiti sa eva vākyārtha iti, ucyate tatra cakāra ekavākyatāsūcanārthaḥ,
            na cākhyātavākyayordvayoraṅgāṅgibhāva iti viṣabhakṣaṇavākyasya suhṛdvākyatvenāṅgatā
            salpa nīyeti "viṣabhakṣaṇādapi duṣṭametadgṛhe bhojanamiti sarvathā māsya gṛhe bhuṅkthāḥ';
            iti, upāttaśabdārthe, eva tātparyam /
            yadi caśabdaśruteranantaraṃ yāvānartho labhyate tāvati śabdasyābhidhaiva vyāpāraḥ,
            tataḥ kathaṃ "brāhnaṇa putraste jātaḥ, brāhnaṇa kanyā te garbhiṇī'; ityādau harṣaśokādīnāmapi
            na vācyatvam kasmācca lakṣaṇā lakṣaṇīye 'pyarthe dīrghadīrghatarābhidhāvyāpāreṇaiva
            pratītisiddheḥ /
            kimitica śrutiliṅgavākyaprakaraṇasthānasamākhyānāṃ pūrvapūrvabalīyastvam ityanvitābhidhānavāde
            'pi vidherapi siddhaṃ vyaṅgcatvam /
            kiṃ ca "kuru rucim'; iti padayorvaiparītye kāvyāntarvartini kathaṃ duṣṭatvam /
            na hnatrāsabhyo 'rthaḥ padārthāntarairanvitaḥ, ityanabhidheya eveti, evamādi, aparityājyaṃ
            syāt /
            yadi ca vācyavācakatvavyatirekeṇa vyaṅgyavyañjakabhāvo nābhyupeyate tadāsādhutvādīnāṃ
            nityadoṣatvaṃ saṣṭatvādīnāmanityadoṣatvamiti vibhāgakaraṇamanupapannaṃ syāt /
            na cānupapannam sarvasyaiva vibhaktatayā pratibhāsāt /
            vācyavācakabhāvavyatirekeṇa vyaṅgyavyañjakatāśrayaṇe tu vyaṅgyasya bahuvidhatvāt kvacideva
            kasyacidevaucityenopapadyata eva vibhāgavyavasthā /
            "dvayaṃ gataṃ saṃprati śocanīyatāṃ samāgamaprārthanayā kapālinaḥ /
            '; ityādau pinākyādipadavailakṣaṇyena kimiti kapālyādipadānāṃ kāvyānuguṇatvam /
            api ca vācyo 'rthaḥ sarvāna pratipattṭṭan prati, ekarūpa eveti niyato 'sau /
            na hi "gato 'stamarkaḥ'ityādau vācyo 'rthaḥ kvacidanyathā bhavati /
            
            <p>
               pratīyamānastu tattatprakaraṇavaktṛpratipattrādiviśeṣasahāyatayā nānātvaṃ bhajate
               /<br />
               tathā ca "gato 'stamarkaḥ'; ityataḥ sapatnaṃ pratyavaskandanāvasara iti, abhisaraṇamupakramyatāmiti
               prāptaprāyaste preyāniti karmakaraṇānnivartāmahe, iti sāṃdhyo vidhirupakramyatāmiti
               dūraṃ mā gā iti surabhayo gṛhaṃ praveśyantāmiti saṃtāpo 'dunā na bhavatīti vikreyavastūni
               saṃhriyantāmiti nāgato 'dyāpi preyānityādiranavadhirvyaṅgye 'rthaḥ, tatra tatra pratibhāti
               /<br />
               vācyavyaṅgyayoḥ niḥśeṣetyādau niṣedhavidhyātmanā, "mātsaryamutsārya vicārya kāryamāryāḥ
               samaryādamudāharantu /<br />
               sevyā nitambāḥ kimu bhūdharāṇāmuta smarasmeravilāsinīnām // 133" //
               </p>
         </p>
         
         
         <p>
            ityādau saṃśayaśāntaśaṅgāryantaragataniśvayarūpeṇa, "kathamavanipa darpo yanniśātāsidhārā-
            dalanagalitamūdhnā vidviṣāṃ svīkṛtā śrīḥ /<br />
            nanu tava nihatārerapyasau kiṃ na nītā tridivamapagatāṅgairvallabhā kīrtirebhiḥ //
            134" //
            </p>
         
         
         <p>
            ityādau nindāstutivapuṣā svarūpasya, pūrvapaśvādbhāvena pratīteḥ kālasya śabdāśrayatvena
            śabdatadekadeśatadarthavarṇasaṃghaṭanāśayatvena ca, āśrayasya śabdānuśāsanajñānena
            prakaraṇādisahāyapratibhānairmalyasahitena tena cāvagama iti nimittasya boddhṛmātravidagdhavyapadeśayoḥ
            pratītimātracamatkṛtyośva karaṇāt kāryasya gato 'stamarka ityādau pradarśitanayena
            saṃkhyāyāḥ, "kassa va ṇa hoi roso daṭṭhūṇa piāi savvaṇaṃ aharaṃ /<br />
            sabhamarapaḍamagghāiṇi vāriavāme sahasu eṇhiṃ // 135" //
            </p>
         
         
         <p>ityādau sakhītatkāntādigatatvena viṣayasya ca bhede 'pi yadyekatvam tat kvacidapi
            nīlapītādau bhedo na syāt /
            uktaṃ hi "ayameva hi bhedo bhedaheturvā yadviruddhadharmādhyāsaḥ kāraṇabhedaśva" iti
            /
            vācakānāmarthāpekṣā vyañjakānāṃ tu na tadapekṣatvamiti na vācakatvameva vyañjakatvam
            /
            kiṃ ca vāṇīrakuḍaṃgvityādau pratīyamānamarthamabhivyajya vācyaṃ svarūpe, eva yatra
            viśrāmyati tatra guṇībhūtavyaṅgye 'tātparyabhūto 'pyarthaḥ svaśabdānabhidheyaḥ pratītipathamavataran
            kasya vyāpārasya viṣayatāmavalambatāmiti /
            nanu "rāmo 'smi sarvaṃ sahe'; iti "rāmeṇa priyajīvitena tu kṛtaṃ premṇaḥ priye nocitam';
            iti "rāmo 'sau bhuvaneṣu vikramaguṇaiḥ prāptaḥ prasiddhiṃ parām'; ityādau lakṣaṇīyo
            'pyartho nānātvaṃ bhajate viśeṣavyapadeśahetuśva bhavati tadavagamaśva śabdārthāyattaḥ
            prakaraṇādisavyapekṣaśveti ko 'yaṃ nūtanaḥ pratīyamāno nāma /
            ucyate--lakṣaṇīyasyārthasya nānātve 'pi, anekārthaśabdābhidheyavanniyatatvameva /
            
            <p>
               na khalu mukhyenārthenāniyatasaṃbandho lakṣayituṃ śakyate /<br />
               pratīyamānastu prakaraṇādiviśeṣavaśena niyatasaṃbandhaḥ, aniyatasaṃbandhaḥ saṃbaddhasaṃbandhasva
               dyotyate /<br />
               na ca "attā ettha ṇimañjai ettha ahaṃ diahae paloehi /<br />
               mā pahia rattiandhaa sejjāe maha ṇimajjahisi // 136" //
               </p>
         </p>
         
         
         <p>ityādau vivakṣitānyaparavācye dhvanau mukhyārthabādhaḥ /
            tatkathamatra lakṣaṇā /
            lakṣaṇāyāmapi vyañjanamavaśyamāśrayitavyamiti pratipāditam /
            yathā ca samayasavyapekṣā, abhidhā tathā mukhyārthabādhāditrayasamayaviśeṣasavyapekṣā
            lakṣaṇā, ata evābhidhāpucchabhūtā setyāhuḥ /
            na ca lakṣaṇātmakameva dhvananam tadanugamena tasya darśanāt /
            na ca tadanugatameva, abhidhāvalambanenāpi tasya bhāvāt /
            
            <p>
               na cobhayānusāryeva, avācakavarṇānusāreṇāpi tasya dṛṣṭeḥ, na ca śabdānusāryeva, aśabdātmakanetratribhāgāvalokanādigatatvenāpi
               tasya prasiddheriti, abhidhātātparyalakṣaṇātmakavyāpāratrayātivartī dhvananādiparyāyo
               vyāpāro 'napahnavanīya eva /<br />
               tatra "attā, ettha" ityādau niyatasaṃbandhaḥ "kassa va ṇa hoi roso" ityādau, aniyatasaṃbandhaḥ
               /<br />
               "viparīarae lacchī bamhaṃ daṭṭhūṇa ṇāhikamalaṭhṭhaṃ /<br />
               hariṇo dāhiṇaṇaaṇaṃ rasāulā jhatti ḍhakkei // 137" //
               </p>
         </p>
         
         
         <p>ityādau saṃbaddhasaṃbandhaḥ /
            atra hi haripadena dakṣiṇanayanasya sūryātmakatā vyajyate tannimīlanena sūryāstamayaḥ,
            tena pajhasya saṃkocaḥ, tato brahnaṇaḥ sthagaman tatra sati gopyāṅgasyādarśanena,
            aniryantraṇaṃ nidhuvanavilasitamiti /
            "akhaṇḍabuddhinirgrāhyo vākyārtha eva vācyaḥ, vākyameva ca vācakam'; iti ye 'pyāhuḥ,
            tairapyavidyāpadapatitaiḥ padapadārthakalpanā kartavyaiveti tatpakṣe 'pyavaśyamuktodāharaṇādau
            vidhyādirvyaṅgya eva /
            
            <p>
               nanu vācyādasaṃbaddhaṃ tāvanna pratīyate yataḥ kutaśvit yasya kasyacidarthasya pratīteḥ
               prasaṅgāt /<br />
               evaṃ ca saṃbandhāt vyaṅgyavyañjakabhāvo 'pratibandhe 'vaśyaṃ na bhavatīti vyāptatvena
               niyatadharminiṣṭhatvena ca trirūpāllihgālliṅgijñānamanumānaṃ yat tadrūpaḥ paryavasyati
               /<br />
               tathāhi-- "bhama dhammia vīsaddho so suṇao ajja mārio teṇa /<br />
               golāṇaikacchakuḍaṃgavāsiṇā dariasīheṇa // 138" //
               </p>
         </p>
         
         
         <p>atra gṛhe śvanivṛtyā bhramaṇaṃ vihitaṃ godāvarītīre siṃhopalabdherabhramaṇamanumāpayati
            /
            yat yat bhīrubhramaṇaṃ tattadbhayakāraṇanivṛcyupalabdhipūrvakaṃ godāvarītīre ca siṃhopalabdhiriti
            vyāpakaviruddhopalabdhiḥ /
            atrocyate--bhīrurapi guroḥ prabhorvā nideśena priyānurāgeṇa, anyena caivaṃbhūtena
            hetunā satyapi bhayakāraṇe bhramatītyanaikāntiko hetuḥ śuno bibhyadapi vīratvena siṃhānna
            bibhetīti viruddho 'pi godāvarītīre siṃhasadbhāvaḥ pratyakṣādanumānādvā na niśvitaḥ,
            api tu vacanāt na cavacanasya prāmāṇyamasti, arthenāpratibandhādityasiddhaśva tatkathamevaṃvidhāddhetoḥ
            sādhyasiddhiḥ /
            
            <p>
               tathā niḥśeṣacyutetyādau gamakatayā yāni candanacyavanādīnyupāttāni tāni kāraṇāntarato
               'pi bhavanti, ataśvātraiva snānakāryatvenoktānīti nopabhoge, eva pratibaddhānītyanaikāntikāni
               /<br />
               vyaktivādinā cādhamapadasahāyānāmeṣāṃ vyañjakatvamuktam /<br />
               na cātrādhamatvaṃ pramāṇapratipannamiti kathamanumānam /<br />
               evaṃvidhādarthādevaṃvidho 'rtha upapacyanapekṣatve 'pi prakāśate, iti vyaktivādinaḥ
               punastat adūṣaṇam //
               </p>
         </p>
         
         
         <p>iti kāvyaprakāśe dhavaniguṇībhūtavyaṅgyasaṃkīrṇabhedanirṇayo nāma pañcama ullāsaḥ
            //5//</p>
         
         
         
         
         
         <p>// atha ṣaṣṭha ullāsaḥ //</p>
         
         
         <p>(sū- 70)</p>
         
         
         <p class="bold">
            śabdārthacitraṃ yatpūrvaṃ kāvyadvayamudāhṛtam /<br />
            guṇaprādhānyatastatra sthitiśvitrārthaśabdayoḥ //48//
            </p>
         
         
         <p>
            na tu śabdacitre 'rthasyācitratvam arthacitre vā śabdasya /<br />
            tathā coktam "rūpakādiralaṃkārastasyānyairbahudhoditaḥ /<br />
            na kāntamapi nirbhūṣaṃ vibhāti vanitānanam //
            </p>
         
         
         <p>
            rūpakādimalaṃkāraṃ bāhyamācakṣate pare /<br />
            supāṃ tiṅāṃ ca vyutpattiṃ vācāṃ vāñchantyalaṃkṛtim //
            </p>
         
         
         <p>
            tadetadāhuḥ sauśabdyaṃ nārthanyutpattirīdṛśī /<br />
            śabdābhidheyālaṃkārabhedādiṣṭaṃ dvayaṃ tu naḥ" //
            </p>
         
         
         <p>iti //</p>
         
         
         <p>
            śabdacitraṃ yathā prathamamaruṇacchāyastāvattataḥ kanakaprabha- stadanu virahottāmyattanvīkapolataladyutiḥ
            /<br />
            udayati tato dhvāntadhvaṃsakṣamaḥ kṣaṇadāmukhe sarasabisinīkandacchedacchavirmṛgalāñchanaḥ
            // 139 //
            </p>
         
         
         <p>
            arthacitraṃ yathā te dṛṣṭimātrapatitā api kasya nātra kṣobhāya pakṣmaladṛśāmalakāḥ
            khalāśva /<br />
            nīyāḥ sadaiva savilāsamalīkalagnā ye kālatāṃ kuṭilatāmiva na tyajanti // 140 //
            </p>
         
         
         <p>
            yadyapi sarvatra kāvye 'ntataḥ, vibhāvādirūpatayaiva paryavasānam tathāpi sphuṭasya
            rasasyānupalambhādavyaṅgyametatkāvyadvayamuktam /<br />
            atra ca śabdārthālaṃkārabhedādbahavo bhedāḥ, te cālaṃkāranirṇaye nirṇeṣyante //
            </p>
         
         
         <p>iti kāvyaprakāśe śabdārthacitranirūpaṇaṃ nāma ṣaṣṭha ullāsaḥ //6 //</p>
         
         
         
         
         
         <p>// atha saptama ullāsaḥ //</p>
         
         
         <p>kāvyasvarūpaṃ nirūpya doṣāṇāṃ sāmānyalakṣaṇamāha (sū- 71)</p>
         
         
         <p class="bold">
            muśyārthahatirdeṣo rasaśva mukhyastadāśrayādvācyaḥ /<br />
            ubhayopayoginaḥ syuḥ śabdādyāstena teṣvapi saḥ //49//
            </p>
         
         
         <p>hatīrapakarṣaḥ /
            śabdādyāḥ, ityādyagrahaṇādvarṇaracane /
            viśeṣalakṣaṇamāha (sū- 72)</p>
         
         
         <p class="bold">
            duṣṭaṃ padaṃ śrutikaṭu cyutasaṃskṛtyapra yuktamasamartham /<br />
            nihatārthamanucitārthaṃ nirarthakamavācakaṃ tridhāślīlam //50//
            </p>
         
         
         <p class="bold">
            saṃdigdhamapratītaṃ grāmyaṃ noyārthamatha bhavet kliṣṭam /<br />
            avimṛṣṭavidheyāṃśaṃ virudvamatikṛtsamāsagatameva //51//
            </p>
         
         
         <p>
            (1) "śrutikaṭu'; paruṣavarṇarūpaṃ duṣṭaṃ yathā anaṅgamaṅgalagṛhāpāṅgabhaṅgitaraṅgitaiḥ
            /<br />
            āliṅgitaḥ sa tanvaṅgyā kārtārthyaṃ labhate kadā // 141 //
            </p>
         
         
         <p>atra kārtārthyamiti //</p>
         
         
         <p>
            (2) "cyutasaṃskṛti'; vyākaraṇalakṣaṇahīnaṃ yathā etanmandavipakvatindukaphalaśyāmodarāpāṇḍara-
            prāntaṃ hanta pulindasundarakarasparśakṣamaṃ lakṣyate /<br />
            tat pallīpatiputri kuñjarakulaṃ kumbhābhayābhyarthanā- dīnaṃ tvāmanunāthate kucayugaṃ
            patrāvṛtaṃ mā kṛthāḥ // 142 //
            </p>
         
         
         <p>atrānunāthate, iti /
            "sarpiṣo nāthate'; ityādāvivāśiṣyeva nāthaterātmanepadaṃ vihitam "āśiṣi nāthaḥ" iti
            /
            atra tu yācanamarthaḥ /
            
            <p>
               tasmāt "anunāthati stanayugam'; iti paṭhanīyam /<br />
               (3) "aprayuktaṃ'; tathā, āmnātamapi kavibhirnādṛtam /<br />
               yathā yathāyaṃ dāruṇācāraḥ sarvadaiva vibhāvyate /<br />
               tathā manye daivato 'sya piśāco rākṣaso 'tha vā // 143 //
               </p>
         </p>
         
         
         <p>
            atra daivataśabdo "daivatāni puṃsi vā'; iti puṃsyāmnāto 'pi na kenacitprayujyate /<br />
            (4) "asamarthaṃ'; yattadarthaṃ paṭhyate na ca tatrāsya śaktiḥ /<br />
            yathā tīrthāntareṣu snānena samupārjitasatkṛtiḥ /<br />
            sunasrotasvinīmeṣa hanti saṃprati sādaram // 144 //
            </p>
         
         
         <p>atra hantīti gamanārtham //</p>
         
         
         <p>
            (5) "nihatārthaṃ'; yadubhayārthamaprasiddhe 'rthe prayuktam /<br />
            yathā yāvakarasārdrapādaprahāraśoṇitakacena dayitena /<br />
            mugdhā sādhvasataralā vilokya paricumbitā sahasā // 145 //
            </p>
         
         
         <p>
            atra śoṇitaśabdasya rudhiralakṣaṇenārthenoñjvalīkṛtatvarūpo 'rtho vyavadhīyate /<br />
            (6) "anucitārthaṃ'; yathā tapasvibhiryā sucireṇa labyate prayatnataḥ sattribhiriṣyate
            ca yā /<br />
            prayānti tāmāśu gatiṃ yaśasvino raṇāsvamedhe paśutāmupāgatāḥ // 146 //
            </p>
         
         
         <p>atra paśupadaṃ kātaratāmabhivyanaktītyanucitārtham //</p>
         
         
         <p>
            (7) "nirarthakaṃ'; pādapuraṇamātraprayojanaṃ cādipadam /<br />
            yathā utphullakamalakesaraparāgagauradyute mama hi gauri /<br />
            abhivāñchitaṃ prasiddhyatu bhagavati yuṣmatprasādena // 147 //
            </p>
         
         
         <p>atra hiśabdaḥ //</p>
         
         
         <p>
            (8) "avācakaṃ'; yathā avandhayakopasya vihanturāpadāṃ bhavanti vaśyāḥ svayameva dehinaḥ
            /<br />
            amarṣaśūnyena janasya jantunā na jātahārdena na vidviṣādaraḥ // 148 //
            </p>
         
         
         <p>
            atra jantupadamadātaryarthe vivakṣitam tatra ca nābhidhāyakam /<br />
            yathā vā hādhik sā kila tāmasī śaśimukhī dṛṣṭā mayā yatra sā tadvicchedarujāndhakāritamidaṃ
            dagdhaṃ dinaṃ kalpitam /<br />
            kiṃ kurmaḥ kuśale sadaiva vidhuro dhātā na cettatkathaṃ tādṛgyāmavatīmayo bhavati
            me no jīvaloko 'dhunā // 149 //
            </p>
         
         
         <p>
            atra dinamiti prakāśamayamityarthe 'vācakam /<br />
            yaccopasargasaṃsargādarthāntaragatam /<br />
            yathā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo
            mañjumañjīrabhṛṅgaḥ /<br />
            bharturnṛttānukāre jayati nijatanusvacchalāvaṇyavāpī- saṃbhūtāmbhojaśobhāṃ vidadhadabhinavo
            daṇḍapādo bhavānyāḥ // 150 //
            </p>
         
         
         <p>atra dadhadityarthe vidadhaditi //</p>
         
         
         <p>
            (9) "aślīlam'; tridheti vrīḍājugupsāmaṅgalavyañjakatvāt /<br />
            yathā sādhanaṃ sumahadyasya yannānyasya vilokyate /<br />
            tasya dhīśālinaḥ ko 'nyaḥ sahetārālitāṃ bhruvam // 151 //
            </p>
         
         
         <p>
            (1) līlātāmarasāhato 'nyavanitāniḥśahkadaṣṭādharaḥ kaśvitkesaradūṣitekṣaṇa iva vyāmīlya
            netre sthitaḥ /<br />
            mugdhā kuḍmalitānanena dadatī vāyuṃ sthitā tatra sā bhrāntyā dhūrtatayātha vā natimṛte
            tenāniśaṃ cumbitā // 152 //
            </p>
         
         
         <p>
            (2) mṛdupavanavibhinno matpriyāyā nināśāt ghanarucirakalāpo niḥsapatno 'dya jātaḥ
            /<br />
            rativigalitabandhe keśapāśe sukeśyāḥ sati kusumasanāthe kaṃ haredeṣa barhī // 153
            //
            </p>
         
         
         <p>(3) eṣu sādhanavāyuvināśaśabdāḥ, vrīḍādivyañjakāḥ //</p>
         
         
         <p>
            (10) "saṃdigdhaṃ'; yathā āliṅgitastatrabhavān saṃparāye jayaśriyā /<br />
            āśīḥparaṃparāṃ vandyāṃ karṇe kṛtvā kṛpāṃ kuru // 154 //
            </p>
         
         
         <p>atra vandyāṃ kiṃ haṭhahṛtamahilāyām kiṃ vā namasyāmiti saṃdehaḥ //</p>
         
         
         <p>
            (11) "apratītaṃ'; yatkevale śāstre prasiddham /<br />
            yathā samyagjñānamāhājyotirdalitāśayatājuṣaḥ /<br />
            vidhīyamānamapyetanna bhavetkarma bandhanam // 155 //
            </p>
         
         
         <p>atrāśayaśabdo vāsanāparyāyo yogaśāstrādāveva prayuktaḥ //</p>
         
         
         <p>
            (12) "grāmyaṃ'; yatkevale loke sthitam /<br />
            yathā rākāvibhāvarīkāntasaṃkrāntadyuti te mukham /<br />
            tapanīyaśilāśobhā kaṭiśva harate manaḥ // 156 //
            </p>
         
         
         <p>atra kaṭiriti //</p>
         
         
         <p>
            (13) "neyārthaṃ'; "nirūḍhā lakṣaṇāḥ kāśvit sāmarthyādabhidhānavat /<br />
            kriyante sāṃprataṃ kāśvit kāśvinnaiva tvaśaktitaḥ" //
            </p>
         
         
         <p>
            iti yanniṣiddhaṃ lākṣaṇikam /<br />
            yathā śaratkālasamullāsipūrṇimāśarvarīpriyam /<br />
            karoti te mukhaṃ tanvi capeṭāpātanātithim // 157 //
            </p>
         
         
         <p>atra capeṭāpātanena nirjitatvaṃ lakṣyate //</p>
         
         
         <p>atha samāsagatameva duṣṭamiti saṃbandhaḥ, anyat kevalaṃ samāsagataṃ ca //</p>
         
         
         <p>
            (14) "kliṣṭaṃ'; yataḥ, arthapratipattirvyavahitā /<br />
            yathā atrilocanasaṃbhūtajyotirudgamabhāsibhiḥ /<br />
            sadṛśaṃ śobhate 'tyarthaṃ bhūpāla tava ceṣṭitam // 158 //
            </p>
         
         
         <p>atrātrilocanasaṃbhūtasya candrasya jyotirudghamena bhāsibhiḥ kumudairityarthaḥ //</p>
         
         
         <p>
            (15) "avimṛṣṭavidheyāṃśaṃ'; avimṛṣṭaḥ prādhānyenānirdiṣṭo vidheyāṃśo yatra tat /<br />
            yathā mūrdhnamudvṛttakṛttakṛttāviralagalagaladraktasaṃsaktadhārā- dhauteśāṅghriprasādopanatajayajagajjātamithyāmahimnām
            /<br />
            kailāsaullāsanecchāvyatikarapiśunotsarpidarpoddhurāṇāṃ doṣṇāṃ caiṣāṃ kimatat phalamiha
            nagarīrakṣaṇe yat prayāsaḥ // 159 //
            </p>
         
         
         <p>
            atra mithyāmahimatvaṃ nānuvādyam api tu vidheyam /<br />
            yathā vā srastāṃ nitambādavaropayantī punaḥ punaḥ kesaradāmakāñcīm /<br />
            nyāsīkṛtāṃ sthānavidā smareṇa dvitīyamaurvīmiva kārmukasya // 160 //
            </p>
         
         
         <p>
            atra dvitīyatvamātramutprekṣyam /<br />
            maurvīṃ dvitīyāmiti yuktaḥ pāṭhaḥ /<br />
            yathā vā vapurvirūpākṣaṇalakṣyajanmatā digambaratvena niveditaṃ vasu /<br />
            vareṣu yadbālamṛgākṣi mṛgyate tadasti kiṃ vyastamapi trilocane // 161 //
            </p>
         
         
         <p>
            atra "alakṣitā janiḥ'; iti vācyam /<br />
            yathā vā ānandasindhuraticāpalaśālicittasaṃdānanaikasadanaṃ kṣaṇamapyamuktā /<br />
            yā sarvadaiva bhavatā tadudantacintā tāntiṃ tanoti tava saṃprati dhigdhigasmān //
            162 //
            </p>
         
         
         <p>
            atra "na muktā'; iti niṣedho vidheyaḥ /<br />
            yathā navajaladharaḥ saṃnaddho 'yaṃ na dṛptaniśācaraḥ suradhanuridaṃ dūrākṛṣṭaṃ na
            tasya śarāsanam /<br />
            ayamapi paṭurdhārāsāro na bāṇaparaṃparā kanakanikaṣasnigdhā vidyut priyā na mamorvaśī
            // 163 //
            </p>
         
         
         <p>
            ityatra /<br />
            na tvamuktatānuvādenānyadatra kiṃcidvihitam /<br />
            yathā jugopātmānamatrasto bheje dharmamanāturaḥ /<br />
            agṛdhnurādade so 'rthānasaktaḥ sukhamanvabhūt // 164 //
            </p>
         
         
         <p>ityatra, atrastatvādyanuvādenātmano gopanādi //</p>
         
         
         <p>
            (16) "viruddhamatikṛt'; yathā sudhākarakarākāraviśāradaviceṣṭitaḥ /<br />
            akāryamitrameko 'sau tasya kiṃ varṇayāmahe // 165 //
            </p>
         
         
         <p>
            atra "kārṃya vinā mitram'; iti vivakṣitam "akārye mitram iti'; tu pratītiḥ /<br />
            yathā vā cirakālapariprāptalocanānandadāyinaḥ /<br />
            kāntā kāntasya sahasā vidadhāti galagraham // 166 //
            </p>
         
         
         <p>
            atra "kaṇṭhagraham'; iti vācyam /<br />
            yathā vā na trastaṃ yadi nāma bhūtakaruṇāsaṃtānaśāntātmanaḥ tena vyārujatā dhanurbhagavato
            devādbhavānīpateḥ /<br />
            tatputrastu madāndhatārakavadhādviśvasya dattotsavaḥ skandaḥ skanda iva priyo 'hamatha
            vā śiṣyaḥ kathaṃ vismṛtaḥ // 167 //
            </p>
         
         
         <p>
            atra bhavānīpatiśabdo bhavānyāḥ patyantare pratītiṃ karoti yathā vā gorapi yadvāhanatāṃ
            prāptavataḥ so 'pi girisutāsiṃhaḥ /<br />
            savidhe nirahaṃkāraḥ pāyādvaḥ so 'mbikāramaṇaḥ // 168 //
            </p>
         
         
         <p>atrāmbikāramaṇa iti viruddhāṃ dhiyamutpādayati //</p>
         
         
         <p>
            "śrutikaṭu'; samāsagataṃ yathā sā dūre ca sudhāsāndrataraṅgitavilocanā /<br />
            barhinirhrādanārhe 'yaṃ kālaśva samupāgataḥ // 169 //
            </p>
         
         
         <p>evamanyadapi jñeyam //</p>
         
         
         <p>(sū- 47)</p>
         
         
         <p class="bold">
            apāsya cyutasaṃskāramasamarthaṃ nirarthakam /<br />
            vākye 'pi doṣā santyete padasyāṃśe 'pi kecana //52//
            </p>
         
         
         <p>
            kecana na punaḥ sarve /<br />
            krameṇodāharaṇam so 'dhyaiṣṭa vedāṃstridaśānayaṣṭa pitṭṭanatārpsītsamamaṃsta bandhūn
            /<br />
            vyajeṣṭa ṣaḍvargamaraṃsta nītau samūlaghātaṃ nyavadhīdarīṃśva // 170 //
            </p>
         
         
         <p>
            sa rātu vo duśvyavano bhāvukānāṃ paraṃparām /<br />
            aneḍamūkatādyaiśva dyatu doṣairasaṃmatān // 171 //
            </p>
         
         
         <p>atra duśvyavana indraḥ, aneḍamūko mūkabadhiraḥ //</p>
         
         
         <p>
            sāyakasahāyabāhormakaradhvajaniyamitakṣamādhipateḥ /<br />
            abjarucibhāsvaraste bhātitarāmavanipa ślokaḥ // 172 //
            </p>
         
         
         <p>atra sāyakādayaḥ śabdāḥ khaḍgābdhibhūcandrayaśaḥparyāyāḥ śarādyarthatayā prasiddhāḥ
            //</p>
         
         
         <p>
            kuvindastvaṃ tāvatpaṭayasi guṇagrāmamabhito yaśo gāyantyete diśi diśi ca nagnāstava
            vibho /<br />
            śarajjyotsnāgaurasphuṭavikaṭasarvāṅgasubhagā tathāpi tvatkīrtirbhramati vigatācchādanamiha
            // 173 //
            </p>
         
         
         <p>
            atra kuvindādiśabdo 'rthāntaraṃ pratipādayannupaślokyamānasya tiraskāraṃ vyanaktītyunucitārthaḥ
            /<br />
            prābhrabhrāḍviṣṇudhāmāpya viṣamāśvaḥ karotyayam /<br />
            nidrāṃ sahasraparṇānāṃ palāyanaparāyaṇām // 174 //
            </p>
         
         
         <p>atra prābhrabhrāḍviṣṇudhāmaviṣamāśvanidrāparṇaśabdāḥ prakṛṣṭajaladagaganasaptāśvasaṃkocadalānāmavācakāḥ
            //</p>
         
         
         <p>
            bhūpaterupasarpantī kampanā vāmalocanā /<br />
            tattatpraharaṇotsāhavatī mohanamādadhau // 175 //
            </p>
         
         
         <p>
            atropasarpaṇapraharaṇamohanaśabdā vrīḍādāyitvādaślīlāḥ /<br />
            te 'nyairvāntaṃ samaśnanti parotsargaṃ ca bhuñcate /<br />
            itarārthagrahe yeṣāṃ kavīnāṃ syātpravartanam // 176 //
            </p>
         
         
         <p>
            atra vāntotsargapravartanaśabdā jugupsādāyinaḥ /<br />
            pitṛvasatimahaṃ vrajāmi tāṃ saha parivārajanena yatra me /<br />
            bhavati sapadi pāvakānvaye hṛdayamaśeṣitaśokaśalyakam // 177 //
            </p>
         
         
         <p>atra pitṛgṛhamityādau vivakṣite śmaśānādipratītāvamaṅgalārthatvam //</p>
         
         
         <p>
            surālayollāsaparaḥ prāptaparyāptakampanaḥ /<br />
            mārgaṇapravaṇo bhāsvadbhūtireṣa vilokyatām // 178 //
            </p>
         
         
         <p>atra kiṃ surādiśabdā devasenāśaravibhūtyarthāḥ kiṃ madirādyarthāḥ, iti saṃdehaḥ //</p>
         
         
         <p>
            tasyādhimātropāyasya tīvrasaṃvegatājuṣaḥ /<br />
            dṛḍhabhūmiḥ priyaprāptau yatnaḥ sa phalitaḥ sakhe // 179 //
            </p>
         
         
         <p>atrādhimātropāyādayaḥ śabdā yogaśāstramātraprayuktatvādapratītāḥ //</p>
         
         
         <p>
            tāmbūlabhṛtagallo 'yaṃ bhallaṃ jalpati mānuṣaḥ /<br />
            karoti khādanaṃ pānaṃ sadaiva tu yathā tathā // 180 //
            </p>
         
         
         <p>atra gallādayaḥ śabdāḥ grāmyāḥ //</p>
         
         
         <p>
            vastravaidūryacaraṇaiḥ kṣatasacvarajaḥparā /<br />
            niṣkampā racitā netrayuddhaṃ vedaya sāṃpratam // 181 //
            </p>
         
         
         <p>atrāmbāraratnapādaiḥ kṣatatamā, acalā bhūḥ kṛtā netradvandvaṃ bodhayeti neyārthatā
            //</p>
         
         
         <p>
            dhammillasya na kasya prekṣya nikāmaṃ kuraṅgaśāvākṣyāḥ /<br />
            rajyatyapūrvabandhavyutpattermānasaṃ śobhām // 182 //
            </p>
         
         
         <p>atra dhammillasya śobhāṃ prekṣya kasya mānasaṃ na rajyatīti saṃbandhe kliṣṭatvam //</p>
         
         
         <p>
            nyakkāro hyayameva me yadarayastatrāpyasau tāpasaḥ so 'pyatraiva nihanti rākṣasakulaṃ
            jīvatyahau rāvaṇaḥ /<br />
            dhigdhik śakrajitaṃ prabodhitavatā kiṃ kumbhakarṇena vā svargagrāmaṭikāviluṇṭhanavṛthocchūnaiḥ
            kimebhirbhujaiḥ // 183 //
            </p>
         
         
         <p>atra "ayameva nyakkāraḥ'; iti vācyam /
            
            <p>
               ucchūnatvamātraṃ cānuvādyam, na vṛthātvaviśeṣitam /<br />
               atra ca śabdaracanā viparītā kṛteti vākyasyaiva doṣo na vākyārthasya /<br />
               yathā vā apāṅgasaṃsargi taraṅgitaṃ dṛśorbhruvorarālāntavilāsi vellitam /<br />
               visāri romāñcanakañcukaṃ tanostanoti yo 'sau subhage tavāgataḥ // 184 //
               </p>
         </p>
         
         
         <p>atra yo 'sāviti padadvayamanuvādyamotrapratītikṛt /
            
            <p>
               tathāhi--prakrāntaprasiddhānubhūtārthaviṣyastacchabdo yacchabdopādānaṃ nāpekṣate /<br />
               krameṇodāharaṇam /<br />
               kātaryaṃ kevalā nītiḥ śauryaṃ śvāpadaceṣṭitam /<br />
               ataḥ siddhiṃ sametāmyāmubhābyāmanviyeṣa saḥ // 185 //
               </p>
         </p>
         
         
         <p>
            dvayaṃ gataṃ saṃprati śocanīyatāṃ samāgamaprārthanayā kapālinaḥ /<br />
            kalā ca sā kāntimatī kalāvatastvamasya lokasya ca netrakaumudī // 186 //
            </p>
         
         
         <p>
            utkampinī bhayapariskhalitāṃśukāntā te locane pratidiśaṃ vidhure kṣipantī /<br />
            krūreṇa dāruṇatayā sahasaiva dagdhā dhūmāndhitena dahanena na vīkṣitāsi // 187 //
            </p>
         
         
         <p>
            yacchabdastūttaravākyānugatatvenopāttaḥ sāmarthyātpūrvavākyānugatasya tacchabdasyopādānaṃ
            nāpekṣate /<br />
            yathā sādhu candramasi puṣkaraiḥ kṛtaṃ mīlitaṃ yadabhirāmatādhike /<br />
            udyatā jayini kāminīmukhe tena sāhasamanuṣṭhitaṃ punaḥ // 188 //
            </p>
         
         
         <p>prāgupāttastu yacchabdastacchabdopādānaṃ vinā sākāṅkṣaḥ /
            yathā atraiva śloke, ādyapādayorvyatayāse /
            
            <p>
               dvayorupādāne tu nirākāṅkṣatvaṃ prasiddham /<br />
               anupādāne 'pi sāmarthyātkutraciddvayamapi gamyate /<br />
               yathā ye nāma kecidiha naḥ prathayantyavajñāṃ jānanti te kimapi tān prati naiṣa yatnaḥ
               /<br />
               utpatsyate 'sti mama ko 'pi samānadharmā kālo hyayaṃ niravadhirvipulā ca pṛthvī //
               189 //
               </p>
         </p>
         
         
         <p>atra ya utpatsyate taṃ pratīti /
            
            <p>
               evaṃ ca tacchabdānupādāne 'tra sākāṅkṣatvam /<br />
               na cāsāviti tacchabdārthamāha /<br />
               asau maruccumbitacārukesaraḥ prasannatārādhipamaṇḍalāgraṇīḥ /<br />
               viyuktarāmāturadṛṣṭivīkṣito vasantakālo hanumānivāgataḥ // 190 //
               </p>
         </p>
         
         
         <p>
            atra hi na tacchabdārthapratītiḥ /<br />
            pratītau vā karakālakarāladoḥsahāyo yudhi yo 'sau vijayārjunaikamallaḥ /<br />
            yadi bhūpatinā sa tatra kārye viniyujyeta tataḥ kṛtaṃ kṛtaṃ syāt // 191 //
            </p>
         
         
         <p>
            atra sa ityasyānarthakyaṃ syāt /<br />
            atha yo 'vikalpamidamarthamaṇḍalaṃ paśyatīśa nikhilaṃ bhavadvapuḥ /<br />
            ātmapakṣaripūrite jagatyasya nityasukhinaḥ kuto bhayam // 192 //
            </p>
         
         
         <p>itīdaṃśabdavadadaḥśabdastacchabdārthamabhidhatte, iti, ucyate /
            
            <p>
               tarhyatreva vākyāntare, upādānamarhati na tatraiva /<br />
               yacchabdasya hi nikaṭe sthitaḥ prasiddhiṃ parāmṛśati /<br />
               yathā yattadūrjitamatyugraṃ kṣātraṃ tejo 'sya bhūpateḥ /<br />
               dīvyatākṣaistadānena nūnaṃ tadapi hāritam // 193 //
               </p>
         </p>
         
         
         <p>
            ityatra tacchabdaḥ /<br />
            nanu katham kalyāṇānāṃ tvamasi mahasāṃ bhājanaṃ viśvamūrte dhuryāṃ lakṣmīmatha mayi
            bhṛśaṃ dhehi deva prasīda /<br />
            yadyatpāpaṃ pratijahi jagannātha namrasya tanme bhadraṃ bhadraṃ vitara bhagavan bhūyase
            maṅgalāya // 194 //
            </p>
         
         
         <p>
            atra yadyadityuktvā tanme, ityuktam /<br />
            ucyate--yadyaditi yena kenacidrūpeṇa sthitaṃ sarvātmakaṃ vastvākṣiptam tathābhūtameva
            tacchabdena parāmṛśyate /<br />
            yathā vā kiṃ lobhena vilaṅghitaḥ sa bharato yenaitadevaṃ kṛtaṃ mātrā strīlaghutāṃ
            gatā kimatha vā mātaiva me madhyamā /<br />
            mithyaitanmama cintitaṃ dvitayamapyāryānujo 'sau gurur- mātā tātakalatramityanucitaṃ
            manye vidhātrā kṛtam // 195 //
            </p>
         
         
         <p>
            atrāryasyeti tātasyeti ca vācyam na tvanayoḥ samāse guṇībhāvaḥ kāryaḥ /<br />
            evaṃ samāsāntare 'pyudāhāryam //
            </p>
         
         
         <p>
            viruddhamatikṛdyathā śritakṣamā raktabhuvaḥ śivāliṅgitamūrtayaḥ /<br />
            vigrahakṣapaṇenādya śerate te gatāsukhāḥ // 196 //
            </p>
         
         
         <p>atra kṣaṇādiguṇayuktāḥ sukhamāsate, iti vivakṣite hatā iti viruddhā pratītiḥ //</p>
         
         
         <p>
            padaikadeśe yathāsaṃbhavaṃ krameṇodāharaṇam alamaticapalatvātsvapnamāyopamatvāt pariṇativirasatvātsaṃgamenāṅganāyāḥ
            /<br />
            iti yadi śatakṛtvastacvamālocayāma- stadapi na hariṇākṣīṃ vismaratyantarātmā // 197
            //
            </p>
         
         
         <p>
            atra tvāditi /<br />
            yathā vā tadgaccha siddhyai kuru devakāryamartho 'yamarthāntaralabhya eva /<br />
            apekṣate pratyayamaṅgalabdhyai bījāṅkuraḥ prāgudayādivāmbhaḥ // 198 //
            </p>
         
         
         <p>atra ddhyai bdhyai, iti kaṭu //</p>
         
         
         <p>
            yaśvāpsarovibhramamaṇḍanānāṃ saṃpādayitrīṃ śikharairbibhārti /<br />
            balāhakacchedavibhaktarāgāmakālasaṃdhyāmiva dhātumattām // 199 //
            </p>
         
         
         <p>atra mattāśabdaḥ kṣībārthe nihatārthaḥ //</p>
         
         
         <p>
            ādāvañjanapujjaliptavapuṣāṃ śvāsānillollāsita- protsarpadvirahānalena ca tataḥ saṃtāpitānāṃ
            dṛśām /<br />
            saṃpratyeva niṣekamaśrupayasā devasya cetobhuvo bhallīnāmiva pānakarma kurute kāmaṃ
            kuraṅgekṣaṇā // 200 //
            </p>
         
         
         <p>atra dṛśāmiti bahuvacanaṃ nirarthakam /
            kuraṅgekṣaṇāyā ekasyā evopādānāt /
            
            <p>
               na cālasavalitairityādivat vyāpārabhedādbahutvam vyāpārāṇāmanupāttatvāt /<br />
               na ca vyāpāre 'tra dṛkśabdo vartate /<br />
               atraiva "kurute'; ityātmanepadamapyanarthakam /<br />
               pradhānakriyāphalasya kartrasaṃbandhe kartarabhiprāyakriyāphalābhāvāt //
               </p>
         </p>
         
         
         <p>
            cāpācāryastripuravijayī kārtikeyo vijeyaḥ śastravyastaḥ sadanamudadhirbhūriyaṃ hantakāraḥ
            /<br />
            astyevaitat kimu kṛtavatā reṇukākaṇṭhabādhāṃ baddhaspardhastava paraśunā lajjate candrahāsaḥ
            // 201 //
            </p>
         
         
         <p>atra vijeya iti kṛtyapratyayaḥ ktapratyayārthe 'vācakaḥ //</p>
         
         
         <p>
            atipelavamatiparimitavarṇaṃ laghutaramudāharati śaṭhaḥ /<br />
            paramārthataḥ sahṛdayaṃ vahati punaḥ kālakūṭaghaṭitamiva // 202 //
            </p>
         
         
         <p>atra pelavaśabdaḥ //</p>
         
         
         <p>
            yaḥ pūyate surasarinmukhatīrthasārthasnānena śāstrapariśīlanakīlanena /<br />
            saujanyamānyajanirūrjitamūrjitānāṃ so 'yaṃ dṛśoḥ patati kasyacideva puṃsaḥ // 203
            //
            </p>
         
         
         <p>atra pūyaśabdaḥ //</p>
         
         
         <p>
            vinayapraṇayaikaketanaṃ satataṃ yo 'bhavadaṅga tādṛśaḥ /<br />
            kathamadya sa tadvadīkṣyatāṃ tadabhipretapadaṃ samāgataḥ // 204 //
            </p>
         
         
         <p>atha pretaśabdaḥ //</p>
         
         
         <p>
            kasmin karmaṇi sāmarthyamasya nottapatetarām /<br />
            ayaṃ sādhucarastasmādañjalirbadhyatāmiha // 205 //
            </p>
         
         
         <p>atra kiṃ pūrvaṃ sādhuḥ, uta sādhuṣu caratīti saṃdehaḥ //</p>
         
         
         <p>
            kimucyate 'sya bhūpālamaulimālāmahāmaṇeḥ /<br />
            sudurlabhaṃ vacobāṇaistejo yasya vibhāvyate // 206 //
            </p>
         
         
         <p>
            atra vacaḥśabdena gīḥśabdo lakṣyate /<br />
            atra khalu na kevalaṃ pūrvapadam, yāvaduttarapadamapi paryāyaparivartanaṃ na kṣamate
            /<br />
            jaladhyādāvuttarapademeva vaḍavānalādau pūrvapadameva //
            </p>
         
         
         <p>yadyapyasamarthasyaivāprayuktādayaḥ kecana bhedāḥ, tathāpyanyairālaṃkārikairvibhāgena
            pradarśitā iti bhedapradarśanenodāhartavyā iti ca vibhajyoktāḥ //</p>
         
         
         <p>(sū- 75)</p>
         
         
         <p class="bold">
            pratikūlavaktuṃpahataluptāvesargaṃ visaṃdhi hatavṛttam /<br />
            nyūnādhikakathitapadaṃ patatprakarṣaṃ samāptapunarāttam //53//
            </p>
         
         
         <p class="bold">
            ardhāntaraikavācakama bhavanmatayogamanabihitavācyam /<br />
            apadasthapadasamāsaṃ saṃkīrṇaṃ garbhitaṃ prasiddhihatam //54//
            </p>
         
         
         <p class="bold">bhagnaprakramamakramamamataparārthaṃ ca vākyameva tathā /</p>
         
         
         <p>
            (1) rasānuguṇatvaṃ varṇānāṃ vakṣyate tadviparītaṃ pratīkūlavarṇam /<br />
            yathā śṛṅgāre akuṇṭhotkaṇṭhayā pūrṇamākaṇṭhaṃ kalakaṇṭhi mām /<br />
            kambukaṇṭhyāḥ kṣaṇaṃ kaṇṭhe kuru kaṇṭhārtimuddhara // 207 //
            </p>
         
         
         <p>
            raurde yathā deśaḥ so 'yamarātiśoṇitajalairyasmin hradāḥ pūritāḥ kṣatrrādeva tathāvidhaḥ
            paribhavastātasya keśagrahaḥ /<br />
            tānyevāhitahetighasmaragurūṇyastrāṇi bhāsvanti me yadrāmeṇa kṛtaṃ tadeva kurute droṇātmajaḥ
            krodhanaḥ // 208 //
            </p>
         
         
         <p>
            atra hi vikaṭavarṇatvaṃ dīrghasamāsatvaṃ cocitam /<br />
            yathā prāgaprāptaniśumbhaśāṃbhavadhanurdvedhāvidhānirbhavat- krodhapreritabhīmabhārgavabhujastambhāpaviddhaḥ
            kṣaṇāt /<br />
            ujjvālaḥ paraśurbhavatvaśithilastvatkaṇṭhapīṭhātithi- ryenānena jagatsu khaṇḍaparaśurdevo
            haraḥ khyāpyate // 209 //
            </p>
         
         
         <p>yatra tu na krodhastatra caturthapādābhidhāne tathaiva śabdaprayogaḥ //</p>
         
         
         <p>
            (2) upahata utvaṃ prāpto (3) lupto vā visargo yatra tat /<br />
            yathā dhīro vinīto nipuṇo varākāro nṛpo 'tra saḥ /<br />
            yasya bhṛtyā balotsiktā bhaktā buddhiprabhāvitāḥ // 210 //
            </p>
         
         
         <p>
            (4) visaṃdhi saṃdhervairūpyam viśleṣo 'ślīlatvaṃ kaṣṭatvaṃ ca /<br />
            tatrādyaṃ yathā rājanvibhānti bhavataśvaritāni tāni indordyutiṃ dadhati yāni rasātale
            'ntaḥ /<br />
            dhīyorbale atitate ucitānuvṛttī ātanvatī vijayasaṃpadametya bhātaḥ // 211 //
            </p>
         
         
         <p>yathā vā tata udita udārahārahāridyutiruccairudayācalādivenduḥ //</p>
         
         
         <p>nijavaṃśa udāttakāntakāntirbata muktāmaṇivaccakāstyanarghaḥ // 212 //</p>
         
         
         <p>saṃhitāṃ na karomīte svecchayā sakṛdapi doṣaḥ pragṛhyādihetukatve tvasakṛt //</p>
         
         
         <p>
            vegāduḍḍīya gagane calaṇḍāmaraceṣṭitaḥ /<br />
            ayamuttapate pattrī tato 'traiva ruciṅkuru // 213 //
            </p>
         
         
         <p>atra saṃdhāvaślīlatā //</p>
         
         
         <p>
            urvyasāvatra tarvālī marvante cārvavasthitiḥ /<br />
            nātrarju yujyate gantuṃ śiro namaya tanmanāk // 214 //
            </p>
         
         
         <p>
            (4) hataṃ lakṣaṇānusaraṇe 'pyaśravyam aprāptagurubhāvāntaladhu rasānanuguṇaṃ ca vṛttaṃ
            yatra tat hatavṛttam /<br />
            krameṇodāharaṇam-- amṛtamamṛtaṃ kaḥ saṃdeho madhūnyapi nānyathā madhuramadhikaṃ cūtasyāpi
            prasannarasaṃ phalam /<br />
            sakṛdapi punarmadhyasthaḥ san rasāntarāvijjano vadatu yaduhānyatsvādu syātpriyādaśanacchadāt
            // 215 //
            </p>
         
         
         <p>
            atra "yadihānyatsvādu syāt'; itya śravyam /<br />
            yathā vā jaṃ parihariuṃ tīrai maṇaaṃ pi ṇa sundarattaṇaguṇeṇa /<br />
            aha ṇavaraṃ jassa doso paḍipakkhehiṃ pi paḍivaṇṇo // 216 //
            </p>
         
         
         <p>
            atra dvitīyatṛtīyagaṇau sakārabhakārau /<br />
            vikasidasahakāratārahāriparimalaguñjitapuñjitadvirephaḥ /<br />
            navakisalayacārucāmaraśrīrharati munerapi mānasaṃ vasantaḥ // 217 //
            </p>
         
         
         <p>
            atra hāriśabdaḥ /<br />
            hāripramuditasaurabheti pāṭho yuktaḥ /<br />
            yathā vā anyāstā guṇaratnarohaṇabhuvo dhanyā mṛdanyaiva sā saṃbhārāḥ khalu te 'nya
            eva vidhinā yaireṣa sṛṣṭo yuvā /<br />
            śrīmatkāntijuṣāṃ dviṣāṃ karatalāt strīṇāṃ ca // 218 //
            </p>
         
         
         <p>atra "vastrāṇyapi'; iti pāṭhe laghurapi gurutāṃ bhajate //</p>
         
         
         <p>
            hā nṛpa hā budha hā kavibandho viprasahasrasamāśraya deva /<br />
            mugdhavidagdhasabhāntararatna kvāsi gataḥ kva vayaṃ ca tavaite // 219 //
            </p>
         
         
         <p>
            hāsyarasavyañjakametadvṛttam (6) nyūnapadaṃ yathā tathābhūtāṃ dṛṣṭvā nṛpasadasi pāñcālatanayāṃ
            vane vyādhaiḥ sārdhaṃ suciramuṣitaṃ valkaladharaiḥ /<br />
            virāṭasyāvāse sthitamanucitārambhanibhṛtaṃ guruḥ khedaṃ khinne mayi bhajati nādyāpi
            kuruṣu // 220 //
            </p>
         
         
         <p>atrāsmābhiriti "khinne" ityasmātpūrvamitthamiti ca //</p>
         
         
         <p>
            (7) adhikaṃ yathā sphaṭikākṛtinirmalaḥ prakāmaṃ pratisaṃkrāntaniśātaśāstratacvaḥ /<br />
            aviruddhasamanvitoktiyuktiḥ pratimallāstamayodayaḥ sa ko 'pi // 221 //
            </p>
         
         
         <p>
            atra, ākutiśabdaḥ /<br />
            yathā vā idamanucitamakramaśva puṃsāṃ yadiha jarāsvapi mānmathā vikārāḥ /<br />
            yadapi ca na kṛtaṃ nitambinīnāṃ stanapatanāvadhi jīvitaṃ rataṃ vā // 222 //
            </p>
         
         
         <p>
            atra kṛtamiti /<br />
            kṛtaṃ pratyuta prakramabhaṅgamāvahati /<br />
            tathā ca "yadapi ca na kuraṅgalocanānām'; iti pāṭhe nirākāṅkṣaiva pratītiḥ //
            </p>
         
         
         <p>
            (8) kathitapadaṃ yathā adhikaratalatalpaṃ kalpitasvāpalīlā- parimilananimīlatpāṇḍimā
            gaṇḍapālī /<br />
            sutanu kathaya kasya vyañjayatyañjasaiva smaranarapatilīlāyauvarājyābhiṣekam // 223
            //
            </p>
         
         
         <p>atra līleti //</p>
         
         
         <p>
            (9) patatprakarṣaṃ yathā kaḥ kaḥ kutra na ghurghurāyitaghurīghoro ghuretsūkaraḥ kaḥ
            kaḥ kaṃ kamalākaraṃ vikamalaṃ kartuṃ karī nodyataḥ /<br />
            ke ke kāni vanānyaraṇyamahiṣā nonmūlayeyuryataḥ siṃhīsnehavilāsabaddhavasatiḥ pañcānano
            vartate // 224 //
            </p>
         
         
         <p>
            (10) samāptapunarāttaṃ yathā kreṅkāraḥ smarakārmukasya suratakrīḍāpikīnāṃ ravaḥ jhaṅkāro
            ratimañjarīmadhulihāṃ līlācakorīdhvaniḥ /<br />
            tanvyāḥ kañculikāpasāraṇabhujākṣepaskhalatkaṅkaṇa- kvāṇaḥ prema tanotu vo navavayolāsyāya
            veṇusvanaḥ // 225 //
            </p>
         
         
         <p>
            (11) dvitīyārdhagataikavācakaśeṣaprathamārṃdha yathā masṛṇacaraṇapātaṃ gamyatāṃ bhūḥ
            sadarbhā viracaya sicayāntaṃ mūrdhni gharmaḥ kaṭhoraḥ /<br />
            taditi janakaputrī locanairaśrupūrṇaiḥ pathi pathikavadhūbhirvīkṣitā śikṣitā ca //
            226 //
            </p>
         
         
         <p>
            (12) abhavan mataḥ (iṣṭaḥ) yogaḥ (saṃbandhaḥ) yatra tat /<br />
            yathā yeṣāṃ tāstridaśebhadānasaritaḥ pītāḥ pratāpoṣmabhir- līlāpānabhuvaśva nandanavanacchāyāsu
            yaiḥ kalpitāḥ /<br />
            yeṣāṃ huṃkṛtayaḥ kṛtāmarapatikṣobhāḥ kṣapācāriṇāṃ kiṃ taistvatparitoṣkāri vihitaṃ
            kiṃcitpravādocitam // 227 //
            </p>
         
         
         <p>
            atra "guṇānāṃ ca parārthatvādasaṃbandhaḥ samatvātsyāt" ityuktanayena yacchabdanirdeśyānāmarthānāṃ
            parasparamasamanvayena yairityatra viśeṣasyāpratītiriti /<br />
            "kṣapācāribhiḥ'; iti pāṭhe yujyate samanvayaḥ /<br />
            yathā vā tvamevaṃsaundaryā sa ca ruciratāyāḥ paricitaḥ kalānāṃ sīmānaṃ paramiha yuvāmeva
            bhajathaḥ /<br />
            api dvandvaṃ diṣṭyā taditi subhage saṃvadati vām ataḥ śeṣaṃ yatsyājjitamiha tadānīṃ
            guṇitayā // 228 //
            </p>
         
         
         <p>
            atra yadityatra taditi tadānīmityatra yadeti vacanaṃ nāsti /<br />
            "cetsyāt'; iti yuktaḥ pāṭhaḥ /<br />
            yathā vā saṃgrāmāṅgaṇamāgatena bhavatā cāpe samāropite devākarṇaya yena yena sahasā
            yadyatsamāsāditam /<br />
            kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā
            kīrtyā ca lokatrayam // 229 //
            </p>
         
         
         <p>
            atrākarṇanakriyākarmatve kodaṇḍaṃ śarānityādi vākyārthasya karmatve kodaṇḍaḥ śarā
            iti prāptam /<br />
            na ca yacchabdārthastādviśeṣaṇaṃ vā kodaṇḍādi /<br />
            na ca kena kenetyādi praśnaḥ /<br />
            yathā vā "cāpācāryastripuravijayī-" // 230 //
            </p>
         
         
         <p>ityādau bhārgavasya nindāyāṃ tātparyam /
            
            <p>
               kṛtavateti paraśau sā pratīyate /<br />
               "kṛtavataḥ'; iti tu pāṭhe matayogo bhavati /<br />
               yathā vā catvāro vayamṛtvijaḥ sa bhagavān karmopadeṣṭā hariḥ saṃgrāmādhvaradīkṣito
               narapatiḥ patnī gṛhītavratā /<br />
               kauravyāḥ paśavaḥ priyāparibhavakleśopaśāntiḥ phalaṃ rājayanyopanimantraṇāya rasati
               sphītaṃ hato dundubhiḥ // 231 //
               </p>
         </p>
         
         
         <p>
            atrādhvaraśabdaḥ samāse guṇībhūta iti na tadarthaḥ savaiḥ saṃyujyate /<br />
            yathā vā jaṅgākāṇḍorunālo nakhakiraṇalasatkesarālīkarālaḥ pratyagrālaktakābhāprasarakisalayo
            mañjumañjīrabhṛṅgaḥ /<br />
            bharturnṛttānukāre jayati nijatanusvacchalāvaṇyavāpī- saṃbhūtāmbhojaśobhāṃ vidadhadabhinavo
            daṇḍapādo bhavānyāḥ // 232 //
            </p>
         
         
         <p>atra daṇḍapādagatā nijatanuḥ pratīyate bhavānyāḥ saṃbandhinī tu vivakṣitā //</p>
         
         
         <p>
            (13) avaśyavaktavyamanuktaṃ yatra /<br />
            yathā aprākṛtasya caritātiśayaiśva dṛṣṭairatyadbhutairapahṛtasya tathāpi nāsthā /<br />
            ko 'pyeṣa vīraśiśukākṛtiraprameyasaundaryasārasamudāyamayaḥ padārthaḥ // 233 //
            </p>
         
         
         <p>
            atra "apahṛto 'smi'; ityapahṛtatvasya vidhirvācyaḥ, tathāpītyasya dvitīyavākyagatatvenaivopapatteḥ
            /<br />
            yatā vā eṣo 'hamadritanayāmukhapajhajanmā prāptaḥ surāsuramanorathadūrabatīṃ /<br />
            svapne 'niruddhaghaṭanādhigatābhirūpalakṣbhīphalāmasurarājasutāṃ vidhāya // 234 //
            </p>
         
         
         <p>
            atra manorathānāmapi dūravartītyapyartho vācyaḥ /<br />
            yathā vā tvayi nibaddharateḥ priyavādinaḥ praṇayabhaṅgaparāṅbhukhacetasaḥ /<br />
            kamaparādhalavaṃ mama paśyasi tyajasi mānini dāsajanaṃ yataḥ // 235 //
            </p>
         
         
         <p>atra "aparādhasya lavamapi'; iti vācyam //</p>
         
         
         <p>
            (14) asthānasthapadaṃ yathā priyeṇa saṃgrathya vipakṣasaṃnidhānupāhitāṃ vakṣasi pīvarastane
            /<br />
            srajaṃ na kācidvijahau jalāvilāṃ vasanti hi premṇi guṇā na vastuṣu // 236 //
            </p>
         
         
         <p>
            atra "kācinna vijahau'; iti vācyam /<br />
            yathā vā lagnaḥ kelikacagrahaślathajaṭālambena nidrāntare mudrāṅkaḥ śitikandharenduśakalenāntaḥ
            kapolasthalam /<br />
            pārvatyā nakhalakṣmaśahkitasakhīnarmasmitahrītayā pronmṛṣṭaḥ karapallavena kuṭilātāmracchaviḥ
            pātu vaḥ // 237 //
            </p>
         
         
         <p>atra nakhalakṣmetyataḥ pūrvaṃ "kuṭilatāmra-" iti vācyam //</p>
         
         
         <p>
            (15) asthānasthasamāsaṃ yathā adyāpi stanaśailadurgaviṣame sīmantinīnāṃ hṛdi sthātuṃ
            vāñchati māna eṣa dhigiti krodhādivālohitaḥ /<br />
            prodyaddūrataraprasāritakaraḥ karṣatyasau tatkṣaṇāt phullatkairavakośaniḥsaradaliśreṇīkṛpāṇaṃ
            śaśī // 238 //
            </p>
         
         
         <p>atra kruddhasyoktau samāso na kṛtaḥ kaveruktau tu kṛtaḥ //</p>
         
         
         <p>
            (16) saṃkīrṇam yatra vākyāntarasya padāni vākyāntaramanupraviśanti /<br />
            yathā kimiti na paśyasi kopaṃ pādagataṃ bahuguṇaṃ gṛhāṇemam /<br />
            nanu muñca hṛdayanāthaṃ kaṇṭhe manasastamorūpam // 239 //
            </p>
         
         
         <p>
            atra pādagataṃ bahuguṇaṃ hṛdayanāthaṃ kimiti na pasyasi, imaṃ kaṇṭhe gṛhāṇa manasastamorūpaṃ
            kopaṃ muñceti /<br />
            ekavākyatāyāṃ tu kliṣṭamiti bhedaḥ //
            </p>
         
         
         <p>
            (17) gārbhitam yatra vākyasya madhye vākyāntaramanupraviśati /<br />
            yathā parāpakāraniratairdurjanaiḥ saha saṃgatiḥ /<br />
            vadāmi bhavatastacvaṃ na vidheyā kadācana // 240 //
            </p>
         
         
         <p>
            atra tṛtīyapādo vākyāntaramadhye praviṣṭaḥ /<br />
            yathā vā lagnaṃ rāgāvṛtāṅgyā sudṛḍhamiha yayaivāsiyaṣyārikaṇṭhe mātaṅgānāmapīhopari
            parapuruṣairyā ca dṛṣṭā patantī /<br />
            tatsakto 'yaṃ na kiṃcidgaṇayati viditaṃ te 'stu tenāsmi dattā bhṛtyebhyaḥ śrīniyogādgaditumiva
            gatetyambudhiṃ yasya kīrtiḥ // 241 //
            </p>
         
         
         <p>
            atra "viditaṃ te 'stu'; iti etatkṛtam /<br />
            pratyuta lakṣmīstato 'pasaratīti viruddhamatikṛt //
            </p>
         
         
         <p>
            (18) "mañjīrādiṣu raṇitaprāyaṃ pakṣiṣu ca kūjitaprabhṛti /<br />
            stanitabhaṇitādi surate meghādiṣu garjitapramukham" //
            </p>
         
         
         <p>
            iti prasiddhimatikrāntam /<br />
            yathā mahāpralayamārutakṣubhitapuṣkarāvartaka- pracaṇḍaghanagarjitapratirutānukārī
            muhuḥ /<br />
            ravaḥśravaṇabhairavaḥ sthagitarodasīkandaraḥ kuto 'dya samarodadherayamabhūtapūrvaḥ
            puraḥ // 242 //
            </p>
         
         
         <p>atra ravo maṇḍūkādiṣu prasiddho na tūktaviśeṣe siṃhanāde //</p>
         
         
         <p>
            (19) bhagnaḥ prakramaḥ prastāvaḥ, yatra /<br />
            yathā nāthe niśāyā niyaterniyogādastaṃ gate hanta niśāpi yātā /<br />
            kulāṅganānāṃ hi daśānurūpaṃ nātaḥ paraṃ bhadrataraṃ samasti // 243 //
            </p>
         
         
         <p>atra "gate'; iti prakrānte "yātā'; iti prakṛteḥ /
            "gatā niśāpi'; iti tu yuktam /
            nanu "naikaṃ padaṃ dviḥ prayojyaṃ prāyeṇa'; ityanyatra kathitapadaṃ duṣṭamiti cehaivoktam
            /
            tatkathamekasya padasya dviḥprayogaḥ, /
            
            <p>
               ucyate /<br />
               uddeśyapratinirdeśyavyatirikto viṣaya ekapadaprayoganiṣedhasya tadvati viṣaye pratyuta
               tasyaiva padasya sarvanāmno vā prayogaṃ vinā doṣaḥ /<br />
               tathāhi--udeti savitā tāmrastāmra evāstameti ca /<br />
               saṃpattau ca vipattau ca mahatāmekarūpatā // 244 //
               </p>
         </p>
         
         
         <p>atra rakta evāstametīti yadi kriyeta tadā padāntarapratipāditaḥ sa evārtho 'rthāntaratayeva
            pratibhāsamānaḥ pratītiṃ sthagayati //</p>
         
         
         <p>
            yathā vā yaśo 'dhigantuṃ sukhalipsayā vā manuṣyasaṃkhyāmativartituṃ vā /<br />
            nirutsukānāmabhiyogabhājāṃ samutsukevāṅkamupaiti siddhiḥ // 245 //
            </p>
         
         
         <p>
            atra pratyayasya /<br />
            "sukhamīhituṃ vā'; iti yuktaḥ pāṭhaḥ /<br />
            te himālayamāmantrya punaḥ prekṣya ca śūlinam /<br />
            siddhaṃ cāsmai nivedyārthaṃ tadvisṛṣṭāḥ khamudyayuḥ // 246 //
            </p>
         
         
         <p>
            atra sarvanāmnaḥ /<br />
            "anena visṛṣṭāḥ'; iti tu vācyam /<br />
            mahībhṛtaḥ putravato 'pi dṛṣṭistasminnapabatye na jagāma tṛptim /<br />
            anantapuṣpasya madhorhi cūte dvirephamālā saviśeṣasaṅgā // 247 //
            </p>
         
         
         <p>atra paryāyasya /
            
            <p>
               "mahībhṛto 'patyavato 'pi'; iti yuktam /<br />
               "atra satyapi putre kanyārūpe 'pyapatye sneho 'bhūt'; iti kecitsamarthayante /<br />
               vipado 'bhibhavantyavikramaṃ rahayatyāpadupetamāyatiḥ /<br />
               niyatā laghutā nirāyateragarīyānna padaṃ nṛpaśriyaḥ // 248 //
               </p>
         </p>
         
         
         <p>
            atropasargasya paryayasya ca /<br />
            "tadabhibhavaḥ kurute nirāyatim /<br />
            laghutāṃ bhajate nirāyatirlaghutāvānna padaṃ nṛpaśriyaḥ //
            </p>
         
         
         <p>
            '; iti yuktam /<br />
            kācitkīrṇā rajobhirdivamanuvidadhau mandavaktrendulakṣmī- raśrīkāḥ kāśvidantardiśa
            iva dadhire dāhamudbhrāntasacvāḥ /<br />
            bhremurvātyā ivānyāḥ pratipadamaparā bhūmivatkampamānāḥ prasthāne pārthivānāmaśivamiti
            puro bhāvi nāryaḥ śaśaṃsaḥ // 249 //
            </p>
         
         
         <p>
            atra vacanasya /<br />
            "kāśvitkīrṇā rajobhirdivamanuvidadhurmandavaktrenaduśobhā niḥśrīkāḥ'; iti "kampamānāḥ';
            ityatra "kampamāpuḥ'; iti ca paṭhanīyam /<br />
            gāhantāṃ mahiṣā nipānasalilaṃ śṛṅgairmuhustāḍitaṃ chāyābaddhakadambakaṃ mṛgakulaṃ
            romanthamabhyasyatām /<br />
            viśrabdhaiḥ kriyatāṃ varāhapatibhirmustākṣatiḥ palvale vikṣāntiṃ labhatāmidaṃ ca śithilajhyābandhamasmaddhanuḥ
            // 250 //
            </p>
         
         
         <p>
            atra kārakasya /<br />
            " viśrabdhā racayantu sūkaravarā mustākṣatim'; ityaduṣṭam /<br />
            akalitatapastejovīryaprathimni yaśonidhā- vavitathamadādhmāte roṣānmunāvabhigacchati
            /<br />
            aminavadhanurvidyādarpakṣamāya ca karmaṇe sphurati rabhasātpāṇiḥ pādopasaṃgrahaṇāya
            ca // 251 //
            </p>
         
         
         <p>
            atra kramasya /<br />
            pādopasaṃgrahaṇāyeti pūrvaṃ vācyam /<br />
            evamanyadapyanusartavyam //
            </p>
         
         
         <p>
            (20) avidyamānaḥ kramo yatra /<br />
            yathā dvayaṃ gataṃ saṃprati śocanīyatāṃ samāgamaprārthanayā kapālinaḥ /<br />
            kalā ca sā kāntimatī kalāvataḥ tavmasya lokasya ca netrakaumudū // 252 //
            </p>
         
         
         <p>
            atra tvaṃśabdānantaraṃ cakāro yuktaḥ /<br />
            yathā vā śaktirnistriśajeyaṃ tava bhujayugale nātha doṣākaraśrī- rvaktre pārśve tathaiṣā
            prativasati mahākuṭṭanī khahgayaṣṭiḥ /<br />
            ājñeyaṃ sarvagā te vilasati ca puraḥ kiṃ mayā vṛddhayā te procyevetthaṃ prakopācchaśikarasitayā
            yasya kīrtyā prayātam // 253 //
            </p>
         
         
         <p>
            atra "itthaṃ procyeva'; iti nyāyyam /<br />
            tathā "lagnaṃ rāgāvṛtāhgyā- //
            </p>
         
         
         <p>'; 253 (ka) //</p>
         
         
         <p>ityādau "iti śrīniyogāt'; iti vācyam //</p>
         
         
         <p>
            (21) amataḥ prakṛtaviruddhaḥ parārtho yatra /<br />
            yathā rāmamanmathaśareṇa tāḍitā duḥsahena hṛdaye niśācarī /<br />
            gandhavadrudhiracandanokṣitā jīviteśavasatiṃ jagāma sā // 254 //
            </p>
         
         
         <p>atra prakṛte rase valiruddhasya śṛṅgārasya vyajjako 'paro 'rthaḥ /
            arthadoṣānāha (sū- 76)</p>
         
         
         <p class="bold">artho 'puṣṭaḥ kaṣṭo vyāhatapunaruktaduṣkramagrāmyāḥ //55//</p>
         
         
         <p class="bold">
            saṃdigdho nirhetuḥ prasiddhividyāviruddhaśva /<br />
            anavīkṛtaḥ saniyamāniyamaviśeṣāviśeṣaparivṛttāḥ //56//
            </p>
         
         
         <p class="bold">
            sākāhkṣo 'padayuktaḥ sahacarabhinnaḥ prakāśitavirudvaḥ /<br />
            vidhyanuvādāyuktastyaktapunaḥ svīkṛto 'ślīlaḥ //57//
            </p>
         
         
         <p>
            duṣṭa iti saṃbadhyate /<br />
            krameṇodāharaṇam-- (1) ativitatagaganasaraṇiprasaraṇaparimuktavikṣamānandaḥ /<br />
            marudullāsitasaurabhakamalākarahāsakṛdravirjayati // 255 //
            </p>
         
         
         <p>atrātivitatatvādayo 'nupādāne 'pi pratipādyamānamarthaṃ na bādhanta ityapuṣṭāḥ, na
            tvasaṃgatāḥ punaruktā vā //</p>
         
         
         <p>
            (2) sadā madhye yāsāmiyamamṛtanisyandasurasā sarasvatyuddāmā vahati bahumārgā parimalam
            /<br />
            prasādaṃ tā etā ghanaparicitāḥ kena mahatāṃ mahākāvyavyomni sphuritamadhurā yāntu
            rucayaḥ // 256 //
            </p>
         
         
         <p>
            atra yāsāṃ kavirucīnāṃ madhye sukumāravicitramadhyamātmakatrimārgā bhāratī camatkāraṃ
            vahati tāḥ, gambhīrakāvyaparicitāḥ kathamitarakāvyavat prasannā bhavantu /<br />
            yāsāmādityaprabhāṇāṃ madhye tripathagā vahatitāḥ, meghaparicitāḥ kathaṃ prasannā bhavantīti
            saṃkṣepārthaḥ //
            </p>
         
         
         <p>
            (3) jagati jayinaste te bhāvā navendukalādayaḥ prakṛtimadhurāḥ santyevānye mano madayanti
            ye /<br />
            mama tu yadiyaṃ yātā loke vilocanacandrikā nayanaviṣayaṃ janmanyekaḥ sa eva mahotsavaḥ
            // 257 //
            </p>
         
         
         <p>atrendukalādayo yaṃ prati paspaśaprāyāḥ sa eva candrikātvamutkarṣārthamāropayatīti
            vyāhatatvam //</p>
         
         
         <p>(4) kṛtamanumatamityādi // 258 //</p>
         
         
         <p>
            atrārjunārjuneti bhavadbhiriti cokte sabhīmakirīṭināmiti kirīṭipadārthaḥ punaruktaḥ
            /<br />
            yathā vā astrajvālāvalīḍhapratibalajaladherantaraurvāyamāṇe senānāthe sthite 'sminmama
            pitari gurau sarvadhanvīśvarāṇām /<br />
            karṇālaṃ kaṃbhrameṇa vraja kṛpa samaraṃ muñca hārdikya śaṅkāṃ tāte cāpadvitīye vahati
            raṇadhuraṃ ko bhayasyāvakāśaḥ // 259 //
            </p>
         
         
         <p>atra caturthapādavākyārthaḥ punaruktaḥ //</p>
         
         
         <p>
            (5) bhūpālaratna nirdainyapradānaprathitotsava /<br />
            viśrāṇaya turaṅgaṃ me mātaṅgaṃ vā madālasam // 260 //
            </p>
         
         
         <p>
            atra mātahgasya prāṅnirdeśo yuktaḥ /<br />
            (6) svapiti yāvadayaṃ nikaṭe janaḥ svapimi tāvadahaṃ kimapaiti te /<br />
            tadayi sāṃpratamāhara kūrparaṃ tvaritamūrumudañcaya kuñcitam // 261 //
            </p>
         
         
         <p>eṣo 'vidagdhaḥ //</p>
         
         
         <p>(7) mātsaryamutsāryetyādi // 262 //</p>
         
         
         <p>atra prakaraṇādyabhāve saṃdehaḥ śāntaśṛṅgāryanyatarābhidhāne tu niśvayaḥ //</p>
         
         
         <p>
            (8) gṛhītaṃ yenāsīḥ paribhavabhayānnocitamapi prabhāvādyasyābhūnna khalu tava kaśvinna
            viṣayaḥ /<br />
            parityaktaṃ tena tvamasi sutaśokānna tu bhayā- dvimokṣye śastra tvāmahamapi yataḥ
            svasti bhavate // 263 //
            </p>
         
         
         <p>atra śastramocane heturnopāttaḥ //</p>
         
         
         <p>
            (9) idaṃ te kenoktaṃ kathaya kamalātaṅkavadane yadetasmin hemnaḥ kaṭakamiti dhatse
            khalu dhiyam /<br />
            idaṃ tadduḥsādhākramaṇaparamāstraṃ smṛtibhuvā tava prītyā cakraṃ karakamalamūle vinihitam
            // 264 //
            </p>
         
         
         <p>
            atra kāmasya cakra loke 'prasiddham /<br />
            yathā vā (9 a) upaparisaraṃ godāvaryāḥ parityajatādhvagāḥ saraṇimaparo mārgastāvadbhavādbhirihekṣyatām
            /<br />
            iha hi vihito raktāśokaḥ kayāpi hatāśayā caraṇanalinanyāsodañcannavāṅkurakañcukaḥ
            // 265 //
            </p>
         
         
         <p>
            atra pādāghātenāśokasya puṣpodghamaḥ kaviṣu prasiddho na punaraṅkurodgamaḥ /<br />
            (susitavasanālaṃkārāyāṃ kadāyana kaumudī- mahasi sudṛśi svairaṃ yāntyāṃ gato 'stamabhūdvidhuḥ
            /<br />
            tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ
            // 266 //
            </p>
         
         
         <p>atrāmūrtāpi kīrtiḥ jyotsnāvatprakāśarūpā kathiteti lokaviruddhamapi kaviprasiddherna
            dupṭam //)//</p>
         
         
         <p>
            (10) sadā snātvā niśīthinyāṃ sakalaṃ vāsaraṃ budhaḥ /<br />
            nānāvidhāni śāstrāṇi vyācaṣṭe ca śṛṇoti ca // 267 //
            </p>
         
         
         <p>
            grahoparāgādikaṃ vinā rātrau snānaṃ dharmaśāstreṇa viruddham /<br />
            (10 a) ananyasadṛśaṃ yasya balaṃ bāhvoḥ samīkṣyate /<br />
            ṣāḍguṇyānusṛtistasya satyaṃ sā niṣprayojanā // 268 //
            </p>
         
         
         <p>
            etat arthaśāstreṇa /<br />
            (10 ā) vidhāya dūre keyūramanaṅgāṅgaṇamahganā /<br />
            babhāra kāntena kṛtāṃ karajollekhamālikām // 269 //
            </p>
         
         
         <p>
            atra keyūrapade nakhakṣataṃ na vihitamiti, etatkāmaśāstreṇa /<br />
            (10 i) aṣṭāṅgayogapariśīlanakīlanena duḥsādhasiddhisavidhaṃ vidadhadvidūre /<br />
            āsādayannabhimatāmadhunā vivekakhyātiṃ samādhidhanamaulimaṇirvimuktaḥ // 270 //
            </p>
         
         
         <p>
            atra vivekakhyātistataḥ saṃprajñātasamādhiḥ paśvādasaṃprajñātastato muktirna tu vivekakhyātau
            etat yogaśāstreṇa /<br />
            evaṃ vidyāntarairapi viruddhamudāhāryam //
            </p>
         
         
         <p>
            (11) prāptāḥ śriyaḥ sakalakāmadughāstataḥ kiṃ dattaṃ padaṃ śirasi vidviṣatāṃ tataḥ
            kim /<br />
            saṃtarpitāḥ praṇayino vibhavaistataḥ kiṃ kalpaṃ sthitaṃ tanubhṛtāṃ tanubhistataḥ kim
            // 271 //
            </p>
         
         
         <p>atra tataḥ kimiti na navīkṛtam /
            (tattu yathā yadi dahatyanalo 'tra kimadbhutaṃ yadi ca gauravamadriṣu kiṃ tataḥ /
            lavaṇamambu sadaiva mahodadheḥ prakṛtireva satāmaviṣāditā // 272 //)//</p>
         
         
         <p>
            (12) yatrānullikhitārthameva nikhilaṃ nirmāṇametadvidhe- rutkarṣapratiyogikalpanamapi
            nyakkārakoṭiḥ parā /<br />
            yātāḥ prāṇabhṛtāṃ manorathagatīrullahghya yatsaṃpada- stasyābhāsamaṇīkṛtāśmasu maṇeraśmatvamevocitam
            // 273 //
            </p>
         
         
         <p>atra "chāyāmātramaṇīkṛtāśmasu maṇestasyāśmataivocitā'; iti saniyamatvaṃ vācyam //</p>
         
         
         <p>
            (13) vaktrāmbhojaṃ sarasvatya dhivasati sadā śoṇa evādharaste bāhuḥ kākutsthavīryasmṛtikaraṇapaṭurdakṣiṇaste
            samudraḥ /<br />
            vāhinyaḥ pārśvametāḥ kṣaṇamapi bhavato naiva muñcantyabhīkṣṇaṃ svacche 'ntarmānase
            'smin kathamavanipate te 'mbupānābhilāṣaḥ // 274 //
            </p>
         
         
         <p>atra "śoṇa eva'; iti niyamo na vācyaḥ //</p>
         
         
         <p>
            (14) śyāmāṃ śyāmalimānamānayata bhoḥ sāndrairmaṣīkūrcakair- mantraṃ tantramatha prayujya
            harata śvetotpalānāṃ śriyam /<br />
            candraṃ cūrṇayata śraṇācca kaṇaśaḥ kṛtvā śilāpaṭṭake yena draṣṭumahaṃ kṣame daśa diśastadvakrmudrāṅkitāḥ
            // 275 //
            </p>
         
         
         <p>atra "jyautsnīm'; iti śyāmāviśeṣo vācyaḥ //</p>
         
         
         <p>
            (15) klalolavellitadṛṣatparuṣaprahārai ratnānyamūni makarālaya māvamaṃsthāḥ /<br />
            kiṃ kaustubhena vihito bhavato na nāma yācñāprasāritakaraḥ puruṣottamo 'pi // 276
            //
            </p>
         
         
         <p>
            atra "ekena kiṃ na vihito bhavataḥ sa nāma'; iti sāmānyaṃ vācyam /<br />
            (16) arthitve prakaṭīkṛte 'pi na phalaprāptiḥ prabhoḥ pratyuta druhyan dāśarathirviruddhacarito
            yuktastayā kanyayā /<br />
            utkarphaṃ ca parasya mānayaśasorvisraṃsanaṃ cātmanaḥ strīratnaṃ ca jagatpatirdaśamukho
            devaḥ kathaṃ mṛṣyate // 277 //
            </p>
         
         
         <p>
            atra strīratnam "upekṣitum'; ityākāṅkṣati /<br />
            nahi parasyetyanena saṃbandho yogyaḥ //
            </p>
         
         
         <p>
            (17) ājñā śakraśikhāmaṇipraṇayinī śāsrāṇi cakṣurnavaṃ bhaktirbhūtapatau pinākini padaṃ
            laṅketi divyā purī /<br />
            utpattirdruhiṇānvaye ca tadaho nedṛgvaro labhyate syāccedeṣa na rāvaṇaḥ kva nu punaḥ
            sarvatra sarve guṇāḥ // 278 //
            </p>
         
         
         <p>
            atra "syāccedeṣa na rāvaṇaḥ'; ityatra, eva samāpyam /<br />
            (18) śrutena buddhirvyasanena mūrkhatā madena nārī salilena nimnagā /<br />
            niśā śaśāṅkena dhṛtiḥ samādhinā nayena cālaṃkriyate narendratā // 279 //
            </p>
         
         
         <p>
            atra śrutādibhirutkṛṣṭaiḥ sahacaritairvyasanamūrkhatayornikṛṣṭayorbhinnatvam /<br />
            (19) lagnaṃ rāgāvṛtāṅgyā- // 280 //
            </p>
         
         
         <p>ityatra viditaṃ te 'stvityanena śrīstasmādapasaratīti viruddhaṃ prakāśyate //</p>
         
         
         <p>
            (20) prayatnaparibodhitaḥ stutibhiradya śeṣe niśā- makeśavamapāṇḍavaṃ bhubanamadya
            niḥsomakam /<br />
            iyaṃ parisamāpyate raṇakathādya do 'śālinā- mapaitu ripukānanātigururadya bhāro bhuvaḥ
            // 281 //
            </p>
         
         
         <p>
            atra "śayitaḥ prayatnena bodhyase'; iti vidheyam /<br />
            yathā vā vātāhāratayā jagadviṣadharairāśvāsya niḥśeṣitaṃ tegrastāḥ punarabhratoyakaṇikātīvravratairbarhibhiḥ
            /<br />
            te 'pi krūracamūrucarmavasanairnītāḥ kṣayaṃ lubdhakai- rdambhasya sphuritaṃ vidannapi
            jano jālmo guṇānīhate // 282 //
            </p>
         
         
         <p>
            atra vātāhārāditrayaṃ vyutkrame vācyam /<br />
            (21) are rāmāhastābharaṇa bhasalaśreṇiśaraṇa smārakrīḍāvrīḍāśamana virahiprāṇadamana
            /<br />
            sarohaṃsottaṃsa pracaladala nīlotpala sakhe sakhedo 'haṃ mohaṃ ślathaya kathaya kvenduvadanā
            // 283 //
            </p>
         
         
         <p>atra "virahiprāṇadamana'; iti nānuvādyam //</p>
         
         
         <p>(22) lagnaṃ rāgāvṛtāṅgyetyādi // 284 //</p>
         
         
         <p>atra "viditaṃ te 'stu'; ityupasaṃhṛto 'pi tenetyādinā punarupāttaḥ //</p>
         
         
         <p>
            (23) hantumeva pravṛttasya stabdhasya vivaraiṣiṇaḥ /<br />
            yathāsya jāyate pāto na tatā punarunnatiḥ // 285 //
            </p>
         
         
         <p>
            atra puṃvyajjanasyāpi pratītiḥ /<br />
            yatraiko doṣaḥ pradarśitastatra doṣāntarāṇyapi santi tathāpi teṣāṃ tatrāprakṛtatvātprakāśanaṃ
            na kṛtam //
            </p>
         
         
         <p>(sū- 77)</p>
         
         
         <p class="bold">karṇāvataṃsādipade karṇādidhvaninirmitiḥ /</p>
         
         <p><span class="bold">saṃnidhānādibodhārtham</span></p>
         
         
         <p>
            avataṃsādīni karṇādyābharaṇānyevocyante tatra karṇādiśabdāḥ karṇādisthitipratipattaye
            /<br />
            yathā asyāḥ karṇāvataṃsena jitaṃ sarvaṃ vibhūṣaṇam /<br />
            tathaiva śobhate 'tyarthamasyāḥ śravaṇakuṇḍalam // 286 //
            </p>
         
         
         <p>
            apūrvamadhurāmodapramoditadiśastataḥ /<br />
            āyayurbhṛṅgamukharāḥ śiraḥśekharaśālinaḥ // 287 //
            </p>
         
         
         <p>atra karṇaśravaṇaśiraḥśabdāḥ saṃnidhānapratītyarthāḥ //</p>
         
         
         <p>
            vidīrṇābhimukhārātikarāle saṃgarāntare /<br />
            dhanurjyākiṇacihvena doṣṇā visphuritaṃ tava // 288 //
            </p>
         
         
         <p>
            atra dhanuḥśabda ārūḍhatvāvagataye /<br />
            anyatra tu jyābandhaniṣpandabhujena yasya viniśvasadvattkaparaṃpareṇa /<br />
            kārāgṛhe nirjitavāsavena laṅkeśvareṇoṣitamā prasādāt // 289 //
            </p>
         
         
         <p>
            ityatra kevalo jyāśabdaḥ /<br />
            prāṇeśvarapariṣvaṅgavibhramapratipattibhiḥ /<br />
            muktāhāreṇa lasatā hasatīva stanadvayam // 290 //
            </p>
         
         
         <p>
            atra muktānāmanyaratnāmiśritatvabodhanāya muktāśabdaḥ /<br />
            saundaryasaṃpat tāruṇyaṃ yasyāste te ca vibhramāḥ /<br />
            ṣaṭpadān puṣpamāleva kān nākarṣati sā sakhe // 291 //
            </p>
         
         
         <p>
            atrotkṛṣṭapuṣpaviṣaye puṣpaśabdaḥ /<br />
            nirupapado hi mālāśabdaḥ puṣpasrajamevābhidhatte //
            </p>
         
         
         <p>(sū- 78)</p>
         
         
         <p class="bold">sthiteṣvetatsamarthanam //58//</p>
         
         
         <p>
            na khalu karṇāvataṃsādivajjaghanakāñcītyādi kriyate /<br />
            jagāda madhurāṃ vācaṃ viśadākṣaraśālinīm // 292 //
            </p>
         
         
         <p>
            ityādau kriyāviśeṣaṇatve 'pi vivakṣitārthapratītisiddhau "gatārthasyāpi viśeṣyasya
            viśeṣaṇadānārṃtha kvacitprayogaḥ kāryaḥ" iti na yuktam /<br />
            yuktatve vā caraṇatraparitrāṇarahitābhyāmapi drutam /<br />
            pādābhyāṃ dūramadhvānaṃ brajanneṣa na khidyate // 293 //
            </p>
         
         
         <p>ityudāhāryam //</p>
         
         
         <p>(sū- 79)</p>
         
         
         <p><span class="bold">khyāte 'rthe nirhetoraduṣṭatā</span></p>
         
         
         <p>
            yathā candraṃ gatā pajhaguṇānna bhuhkte pajhāśritā cāndramasīmabhikhyām /<br />
            umāmukhaṃ tu pratipadya lolā dvisaṃśrayāṃ prītimavāpa lakṣmīḥ // 294 //
            </p>
         
         
         <p>atra rātrau pajhasya saṃkocaḥ, divā candaramasaśva niṣprabhatvaṃ lokaprasiddhamiti
            "na bhuṅkte'; iti hetuṃ nāpekṣate //</p>
         
         
         <p>(sū- 80)</p>
         
         
         <p class="bold">(a)nukaraṇe tu sarveṣām /</p>
         
         
         <p>
            sarveṣāṃ śrutikaṭuprabhṛtīnāṃ doṣāṇām /<br />
            yathā mṛgacakṣuṣamadrākṣamityādi kathayatyayam /<br />
            paśyaiṣa ca gavityāha sutrāmāṇaṃ yajeti ca // 295 //
            </p>
         
         
         <p>(sū- 81)</p>
         
         
         <p class="bold">vaktrādyaucityavaśāddoṣo 'pi guṇaḥ kvacitkvacinnobhau //59//</p>
         
         
         <p>
            vaktṛpratipādyavyaṅgyavācyaprakaraṇādīnāṃ mahimnā doṣo 'pi kvacidguṇaḥ kvacinna doṣo
            na guṇaḥ /<br />
            tatra vaiyākaraṇādau vaktari pratipādye ca raudrādau ca rase vyaṅgye kaṣṭatvaṃ guṇaḥ
            /<br />
            krameṇodāharaṇam-- dīdhīṅvevīṅsamaḥ kaśvidguṇavṛddhyorabhājanam /<br />
            kvippratyayanibhaḥ kaśvidyatra saṃnihite na te // 296 //
            </p>
         
         
         <p>
            yadā tvāmahamadrākṣaṃ padavidyāviśāradam /<br />
            upādhyāyaṃ tadāsmārṣaṃ samasprākṣaṃ ca saṃmadam // 297 //
            </p>
         
         
         <p>
            antraprotabṛhatkapālanalakakrūrakvaṇatkaṅkaṇa- prāyaprehkhitabhūribhūṣaṇaravairāghoṣayantyambaram
            /<br />
            pītaccharditaraktakardamaghanaprāgmāraghorollasa- dvyālolastanabhārabhairavavapurdarpoddhataṃ
            dhāvati // 298 //
            </p>
         
         
         <p>
            vācyavaśādyathā mātaṅgāḥ kimu valgitaiḥ kimaphalairāḍambarairjambukāḥ sāraṅgā mahiṣā
            madaṃ vrajatha kiṃ śūnyeṣu śūrā na ke /<br />
            kopāṭopasamudbhaṭotkaṭasaṭākoṭeribhāreḥ puraḥ sindhudhvānini huṅkṛte sphurati yat
            tadgarjitaṃ garjitam // 299 //
            </p>
         
         
         <p>atra siṃhe vācye paruṣāḥ śabdāḥ //</p>
         
         
         <p>
            prakaraṇavaśādyathā raktāśoka kṛśodahī kva nu gatā tyaktvānuraktaṃ janaṃ no dṛṣṭeti
            mudhaiva cālayasi kiṃ vātāvadhūtaṃ śiraḥ /<br />
            utkaṇṭhāghaṭamānaṣaṭpadaghaṭāsaṃghaṭṭadaṣṭacchada- statpādāhatimantareṇa bhavataḥ
            puṣpodghamo 'yaṃ kutaḥ // 300 //
            </p>
         
         
         <p>atra śirodhūnanena kupitasya vacasi //</p>
         
         
         <p>
            kvacinnīrase na guṇo na doṣaḥ /<br />
            yathā śīrṇagrāṇāṅgripāṇīn vraṇibhirapaghanairghargharāvyaktaghoṣān dīrghāghrātānaghaughaiḥ
            punarapi ghaṭayatyeka ullāghayan yaḥ /<br />
            gharmāṃśostasya vo 'ntardviguṇaghanaghṛṇānighnanirvighnavṛtter- dattārghāḥ siddhasaṃgharvidadhatu
            ghṛṇayaḥ śīghramaṃhovighātam // 301 //
            </p>
         
         
         <p>
            aprayuktanihatārthau śleṣādāvaduṣṭau /<br />
            yathā yena dhvastamanobhavena balijitkāyaḥ purā strīkṛto yaśvodvṛttabhujaṅgahāravalayogaṅgāṃ
            ca yo 'dhārayat /<br />
            yasyāhuḥ śaśimacchirohara iti stutyaṃ ca nāmāmārāḥ pāyātsa svayamandhakakṣayakarastvāṃ
            sarvadomādhavaḥ // 302 //
            </p>
         
         
         <p>
            atra mādhavapakṣe śaśimadandhakakṣayaśabdāvaprayuktanihatārthau /<br />
            aślīlaṃ kvacidguṇaḥ /<br />
            yathā suratārambhagoṣṭyām "vdyarthaiḥ padaiḥ piśunayecca rahasyavastu" iti kāmaśāstrasthitau
            karihastena saṃbādhe saṃbādhe praviśyāntarviloḍite /<br />
            upasarpan dhvajaḥ puṃsaḥ sādhanāntarvirājate // 303 //
            </p>
         
         
         <p>
            śamakathāsu uttānocchūnamaṇḍūkapāṭitodarasaṃnibhe /<br />
            kledini strīvraṇe saktirakṛmeḥ kasya jāyate // 304 //
            </p>
         
         
         <p>
            nirvāṇavairadahanāḥ praśamādarīṇāṃ nandantu pāṇḍutanayāḥ saha mādhavena /<br />
            raktaprasādhitabhuvaḥ kṣatavigrahāśva svasthā bhavantu kururājasutāḥ sabhṛtyāḥ //
            305 //
            </p>
         
         
         <p>atra bhāvyamaṅgalasūcakam //</p>
         
         
         <p>
            saṃdigdhamapi vācyamahimnā kvacinniyatārthapratītikṛcvena vyājastutiparyavasāyitve
            guṇaḥ /<br />
            yathā pṛthukārtasvarapātraṃ bhūṣitaniḥśeṣaparijanaṃ deva /<br />
            vilasatkareṇugahanaṃ saṃprati samamāvayoḥ sadanam // 306 //
            </p>
         
         
         <p>
            pratipādyapratipādakayorjñatve satyapratītaṃ guṇaḥ /<br />
            yathā ātmārāmā vihitaratayo nirvikalpe samādhau jñānodrekādvighaṭitatamogranthayaḥ
            sacvaniṣṭhāḥ /<br />
            yaṃ vīkṣante kamapi tamasāṃ jyotiṣāṃ vā parastā- ttaṃ mohāndhaḥ kathamayamamuṃ vetti
            devaṃ purāṇam // 307 //
            </p>
         
         
         <p>
            svayaṃ vā parāmarśe /<br />
            yathā ṣaḍadhikadaśanāḍīcakramadhyasthitātmā hṛdi vinihitarūpaḥ siddhidastadvidāṃ yaḥ
            /<br />
            avicalitamanobhiḥ sādhakairmṛgyamāṇaḥ sa jayati pariṇaddhaḥ śaktibhiḥ śaktināthaḥ
            // 308 //
            </p>
         
         
         <p>
            adhamaprakṛtyuktiṣu grāmyo guṇaḥ /<br />
            yathā phullukkaraṃ kalamakūraṇihaṃ vahanti je sindhuvāraviḍavā maha vallahā de /<br />
            je gālidassa mahisīdahiṇo saricchā de kiṃ ca muddhaviaillapasūṇapuñjā // 309 //
            </p>
         
         
         <p>atra kalamabhaktamahiṣīdadhiśabdā gramyā api vidūṣakoktau //</p>
         
         
         <p>
            nyūnapadaṃ kvacidguṇaḥ /<br />
            yathā gāḍhāliṅganavāmanīkṛtakucaprodbhūtaromodgamā sāndrasneharasātirekavigalacchrīmannitambāmbarā
            /<br />
            mā mā mānada māti māmalamiti kṣāmākṣarollāpinī suptā kiṃ nu mṛtā nu kiṃ manasi me
            līnā vilīnā nu kim // 310 //
            </p>
         
         
         <p>
            kvacinna guṇo na doṣaḥ /<br />
            yathā tiṣṭhetkopavaśātprabhāvapihitā dīrghaṃ na sā kupyati svargāyotpatitā bhavenmayi
            punarbhāvārdramasyā manaḥ /<br />
            tāṃ hartuṃ vibudhadviṣo 'pi na ca me śaktāḥ purovartinīṃ sā cātyantamagocaraṃ nayanayoryāteti
            ko 'yaṃ vidhiḥ // 311 //
            </p>
         
         
         <p>atra pihitetyato 'nantaraṃ "naitadyataḥ'; ityetairnyūnaiḥ padairviṃśeṣabuddherakaraṇānna
            guṇaḥ /
            
            <p>
               uttarā pratipattiḥ pūrvāṃ pratipattiṃ bādhate, iti na doṣaḥ /<br />
               adhikapadaṃ kvacidguṇaḥ /<br />
               yathā yadvañcanāhitamatirbahu cāṭugarbhaṃ kāryonmukhaḥ khalajanaḥ kṛtakaṃ bravīti
               /<br />
               tatsādhavo na na vidanti vidanti kiṃtu kartuṃ vṛthā praṇayamasya na pārayanti // 312
               //
               </p>
         </p>
         
         
         <p>
            atra "vidanti'; iti dvitīyamanyayogavyavacchedaparam /<br />
            yathā vā vada vada jitaḥ sa śatrurna hato jalpaṃśva tava tavāsmīti /<br />
            citraṃ citramarodīddhā heti paraṃ mṛte putre // 313 //
            </p>
         
         
         <p>ityevamādau harṣabhayādiyukte vaktari //</p>
         
         
         <p>
            kathitapadaṃ kvacidguṇaḥ, lāṭānuprāse, arthāntarasaṃkramitavācye vihitasyānuvādyatve
            ca /<br />
            krameṇodāharaṇam-- sitakarakararuciravibhā vibhākarākāra dharaṇidhara kīrtiḥ /<br />
            pauruṣakamalā kamalā sāpi tavaivāsti nānyasya // 314 //
            </p>
         
         
         <p>
            tālā jāaṃti guṇā jālā de sahiaehiṃ dheppanti /<br />
            raikiraṇāṇuggahiāiṃ honti kamalāiṃ kamalāiṃ // 315 //
            </p>
         
         
         <p>
            jitendriyatvaṃ vinayasya kāraṇaṃ guṇaprakarṣo vinayādavāpyate /<br />
            guṇaprakarṣeṇa jano 'nurajyate janānurāgaprabhavā hi saṃpadaḥ // 316 //
            </p>
         
         
         <p>
            patatprakarṣamapi kvacidguṇaḥ /<br />
            yathā, udāhṛte prāgaprāptetyādau // 317 //
            </p>
         
         
         <p>
            samāptapunarāttaṃ kvacinna guṇo na doṣaḥ /<br />
            yatra na viśeṣaṇamātradānārthaṃ punargrahaṇam api tu vākyāntarameva kriyate /<br />
            yathā, atraiva prāgaprāptetyādau // 318 //
            </p>
         
         
         <p>apadasthasamāsaṃ kvacidguṇaḥ yathā, udāhṛte raktāśeketyādau // 319 //</p>
         
         
         <p>
            garbhitaṃ tathaiva /<br />
            yathā humi avahatthiareho ṇiraṃkuso aha vivearahio vi /<br />
            siviṇe vi tumammi puṇo pattihi bhattiṃ ṇa pasumarāmi // 320 //
            </p>
         
         
         <p>
            atra pratīhīti madhye dṛḍhapratyayotpādanāya /<br />
            evamanyadapi lakṣyāllakṣyam //
            </p>
         
         
         <p>(sū- 82)</p>
         
         
         <p class="bold">
            vyabhicārirasasthāyibāvānāṃ śabdavācyatā /<br />
            kaṣṭakalpanayā vyattkiranubāvavibhāvayoḥ //60//
            </p>
         
         
         <p class="bold">
            pratikūlavibhāvādigraho dīptiḥ punaḥ punaḥ /<br />
            akāṇḍe prathanacchedau aṅgasyāpyativistṛtiḥ //61//
            </p>
         
         
         <p class="bold">
            aṅgino 'nanusaṃdhānaṃ prakṛtīnāṃ viparyayaḥ /<br />
            anahgasyābhidhānaṃ ca rase doṣāḥ syurīdṛśāḥ //62//
            </p>
         
         
         <p>
            (1) svaśabdopādānaṃ vyabhicāriṇo yathā savrīḍā dayitānane sakaruṇā mātaṅgacarmāmbare
            satrāsā bhūjage savismayarasā candre 'mṛtasyandini /<br />
            serṣyā jahnusutāvalokanavidhau dīnā kapālodare pārvatyā navasaṃgamapraṇayinī dṛṣṭiḥ
            śivāyāstu vaḥ // 321 //
            </p>
         
         
         <p>
            atra vrījādīnām /<br />
            "vyānamrā dayitānane mukulitā mātaṅgacarmāmbare sotkampā bhujage nimeṣarahitā candre
            'mṛtasyandini /<br />
            mīladbhrūḥ surasindhudarśanavidhau mlānā kapālodare'; ityādi tu yuktam //
            </p>
         
         
         <p>
            (2) rasasya svaśapdena vā vācyatvam /<br />
            krameṇodāharaṇam-- tāmanahgajayamaṅgalaśriyaṃ kiṃciduccabhūjamūlalokitām /<br />
            netrayoḥ kṛtavato 'sya gocare ko 'pyajāyata raso nirantaraḥ // 322 //
            </p>
         
         
         <p>
            ālokya komalakapolatalābhiṣiktavyaktānurāgasubhagāmabhirāmamūrtim /<br />
            paśyaiṣa bālyamatiṣtya vivartamānaḥ śṛhgārasīmani taraṅgitamātanoti // 323 //
            </p>
         
         
         <p>(3) sthāyino yathā saṃprahāre praharaṇaiḥ prahārāṇā parasaparam ṭhaṇatkāraiḥ śrutikatairutsāhastasta
            ko 'pyabhūt // 324 //</p>
         
         
         <p>atrotmāhasya //</p>
         
         
         <p>
            (4) karpūradhūlidhavaladyutipūradhautadiṅnaṇḍale śiśirarociṣi tasya yūnaḥ /<br />
            līlāśiroṃ'gukaniveśaviśeṣakḷptivyaktasasastanonnatirabhūnnayānapo sā // 325 //
            </p>
         
         
         <p>atroddīpanālambanarūpāḥ sṛṅgāyogyā vibhāvā anubhāvaparalapasācayinaḥ sthitā iti paṣṭakalpanā
            //</p>
         
         
         <p>
            (5) pariharati ratiṃ matiṃ lunīte skhalati bhṛśaṃ parivartate ca bhūyaḥ /<br />
            iti bata viṣamā daśāsya dehaṃ paribhavati prasabhaṃ kimatra kurmaḥ // 326 //
            </p>
         
         
         <p>atra ratiparihārādīnāmanubhāvānāṃ karuṇādāvapi saṃbhavātkāminīrūpo vibhāvo yatnataḥ
            pratipādyaḥ //</p>
         
         
         <p>
            (6) prasāde vartasva prakaṭaya mudaṃ saṃtyaja ruṣaṃ priye śuṣyantyaṅgānyamṛtamiva
            te siñcati vacaḥ /<br />
            nidhānaṃ saukhyānāṃ kṣaṇamabhimukhaṃ sthāpaya mukhaṃ na mugdhe pratyetuṃ prabhavati
            gataḥ kālahariṇaḥ // 327 //
            </p>
         
         
         <p>atra śṛṅgāre pratikūlasya śāntasyānityatāprakāśanarūpo vibhāvastatprakāśito nirvedaśva
            vyabhicārī, upāttaḥ //</p>
         
         
         <p>
            ṇihuaramaṇammi loaṇapahammi paḍie guruaṇamajjhammi /<br />
            saalaparihārahiaā vaṇagamaṇaṃ evva mahai vahū // 328 //
            </p>
         
         
         <p>
            atra sakalaparihāravanagamane śāntānubhāvau /<br />
            indhanādyānayanavyājenopabhogārthaṃ vanagamanaṃ cet na doṣaḥ //
            </p>
         
         
         <p>(7) dīptiḥ punaḥpunaryathā kumārasaṃbhave rativilāpe //</p>
         
         
         <p>(8) akāṇḍe prathanaṃ yathā veṇīsaṃhāre dvitīye 'ṅke 'nekavīrakṣaye pravṛtte bhānumatyā
            saha duyārdhenasya śṛṅgāravarṇanam //</p>
         
         
         <p>(9) akāṇḍe chedo yathā vīracarite dvitīye 'ṅke rāghavabhārgavayordhārādhirūḍhaṃ vīrarase
            "kaṅkaṇamojanāya gacchāmi'; iti rāghavasyoktau //</p>
         
         
         <p>
            (10) aṅgasyāpradhānasyātivistareṇa varṇanam /<br />
            yathā hayagrīvavadhe hayagrīvasya //
            </p>
         
         
         <p>
            (11) aṅgino 'nanusaṃdhānam /<br />
            yathā ratnāvalyāṃ caturthe 'ṅke bābhravyāgamane sāgarikāyā vismṛtiḥ //
            </p>
         
         
         <p>(12) prakṛtayo divyā adivyā divyādivyāśva vīraraudraśṛṅgāraśāntarasapradhānā dhīrodāttadhīroddhatadhīralalitadhīrapraśāntāḥ,
            uttamādhamamadhmamāśva /
            tatra ratihāsaśokādbhutāni, adivyāttamaprakṛtivat divyeṣvapi /
            
            <p>
               kiṃ tu ratiḥ saṃbhogaśṛṅgārarūpāṃ, uttamadevatāviṣayā na varṇanīyā /<br />
               tadvarṇanaṃ hi pitroḥ saṃbhogavarṇanamivātyantamanucitam /<br />
               krodhaṃ prabho saṃhara saṃhareti yāvadgiraḥ khe marutāṃ caranti /<br />
               tāvatsa vahnirbhavanetrajanmā bhasmāvaśeṣaṃ madanaṃ cakāra // 329 //
               </p>
         </p>
         
         
         <p>ityuktavat bhrukuṭhyādivikāravarjitaḥ krodhaḥ sadyaḥphaladaḥ svargapātālagaganasamudrollaṅghanādyutsāhaśva
            divyeṣveva /
            adivyeṣu tu yāvadavadānaṃ prasiddhamucitaṃ vā tāvadevopanibanddhavyam /
            adhikaṃ nibadhyamānamasatyapratibhāsena "nāyakavadvartitavyaṃ na pratināyakavat';
            ityupadeśe na paryavasyet /
            
            <p>
               divyādivyeṣu, ubhayathāpi /<br />
               evamuktasyaucityasya divyādīnāmiva dīrodāttādīnāmapyanyathāvarṇanaṃ viparyayaḥ /<br />
               tatrabhavan bhagavannityuttamena na, adhamena muniprabhṛtau na rājādau bhaṭṭāraketi
               nottameti nottamena rājādau prakṛtiviparyayāpattervācyam /<br />
               evaṃ deśakālavayojātyādīnāṃ veṣavyavahārādikamucitamevopanibanddhavyam //
               </p>
         </p>
         
         
         <p>
            (13) anahgasya rasānupakārakasya varṇanam /<br />
            yathā karpūramañjaryāṃ nāyikayā svātmanā ca kṛtaṃ vasantavarṇanamanādṛtya bandivarṇitasya
            rājñā praśaṃsanam //
            </p>
         
         
         <p>
            "īdṛśāḥ" iti /<br />
            nāyikāpādaprahārādinā nāyakakopādivarṇanam /<br />
            uktaṃ hi dhvanikṛtā "anaucityādṛte nānyad rasabhaṅgasya kāraṇam /<br />
            aucityopanibandhastu rasasyopaniṣatparā" //
            </p>
         
         
         <p>iti //</p>
         
         
         <p>idānīṃ kvacidadoṣā apyete, ityucyante /
            (sū- 83)</p>
         
         
         <p class="bold">na doṣaḥ svapadenoktāvapi saṃcāriṇaḥ kvacit /</p>
         
         <p>
            yathā autsukyena kṛtatvarā sahabhuvā vyāvartamānā hriyā taistairbandhuvadhūjanasya
            vacanairnītābhimukhyaṃ punaḥ /<br />
            dṛṣṭvāgre varamāttasādhvasarasā gaurī nave saṃgame saṃrohatpulakā hareṇa hasatā śliṣṭā
            śivāyāstu vaḥ // 330 //
            </p>
         
         
         <p>
            atrautsukyaśabda iva tadanubhāvo na tathāpratītikṛt /<br />
            ata eva "dūrādutsukam'; ityādau vrīḍāpremādyanubhāvānāṃ vivalitatvādīnāmivapotsukatvānubhāvasya
            sahasāprasaraṇādirūpasya tathā- pratipattikāritvābhāvādutsukamiti kṛtam //
            </p>
         
         
         <p>(sū- 84)</p>
         
         
         <p class="bold">saṃcāryādorviruddhasya bādhyasyoktirguṇāvahā //63//</p>
         
         
         <p>
            bādhyatvenoktirna paramadoṣaḥ, yāvat prakṛtarasaparipoṣakṛt /<br />
            yathā "kvākāryaṃ śaśalakṣmaṇaḥ kva ca kulam'; ityādau // 331 //
            </p>
         
         
         <p>atra vitarkādiṣu, udgateṣvapi cintāyāmeva viśrāntiriti prakṛtarasaparipoṣaḥ //</p>
         
         
         <p>
            pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /<br />
            āvedayati nitāntaṃ kṣetriyarogaṃ sakhi hṛdantaḥ // 332 //
            </p>
         
         
         <p>ityādau sādhāraṇatvaṃ pāṇḍutādīnāmiti na viruddham //</p>
         
         
         <p>
            satyaṃ manoramā rāmāḥ satyaṃ ramyā vibhūtayaḥ /<br />
            kiṃ tu mattāṅganāpāṅgabhaṅgalolaṃ hi jīvitam // 333 //
            </p>
         
         
         <p>
            ityatrādyamardhaṃ bādhyatvenaivoktam /<br />
            jīvitādapi, adhikamapāṅgabhaṅgasyāsthiratvamiti prasiddhabhahguropamānatayopāttaṃ
            śāntameva puṣṇāti na punaḥ śṛṅgārasyātra pratītistadaṅgāpratipatteḥ /<br />
            na tu vineyonmukhīkaraṇamatra parihāraḥ śāntaśṛṅgārayornairantaryasyābhāvāt /<br />
            nāpi kāvyaśobhākaraṇam rasāntarādanuprāsamātrādvā tathābhāvāt //
            </p>
         
         
         <p>(sū- 85)</p>
         
         
         <p class="bold">
            āśrayaikye viruddho yaḥ sa kāryo bhinnasaṃśrayaḥ /<br />
            rasāntareṇāntarito nairantaryeṇa yo rasaḥ //64//
            </p>
         
         
         <p>vīrabhayānakayorekāśrayatvena virodha iti pratipakṣagatatvena bhayānako niveśayitavyaḥ
            /
            
            <p>
               śāntaśṛṅgārayostu nairantaryeṇa virodha iti rasāntaramantare kāryam yathā nāgānande
               śāntasya jīmūtavāhanasya "aho gītam aho vāditram'; ityadbhutamantarniveśya malayavatīṃ
               pratiśṛhgāro nibaddhaḥ /<br />
               na paraṃ prabandhe yāvadekasminnapi vākye rasāntaravyavadhinā virodho nivartate /<br />
               yathā bhūreṇudigdhān navapārijātamālārajovāsitabāhumadhyāḥ /<br />
               gāḍhaṃ śivābhiḥ parirabhyamāṇān surāṅganāśliṣṭabhujāntarālāḥ // 334 //
               </p>
         </p>
         
         
         <p>
            saśoṇitaiḥ kravyabhujāṃ sphuradbhiḥ pakṣaiḥ khagānāmupavījyamānān /<br />
            saṃvījitāśvandanavārisekaiḥ sugandhibhiḥ kalpalatādukūlaiḥ // 334 (a) //
            </p>
         
         
         <p>
            vimānaparyaṅkatale niṣaṇṇāḥ kutūhalāviṣṭatayā tadānīm /<br />
            nirdiśyamānān lalanhgulībhirvīrāḥ svadehān patitānapaśyan // 335 //
            </p>
         
         
         <p>atra bībhatsaśṛṅgārayorantarvīraraso niveśitaḥ /
            (sū- 86)</p>
         
         
         <p class="bold">
            smaryamāṇo viruddho 'pi sāmyenātha vivakṣitaḥ /<br />
            aṅginyaṅgatvamāptau yau tau na duṣṭau parasparam //65//
            </p>
         
         
         <p>
            ayaṃ sa raśanotkarṣī pīnastanavimardanaḥ /<br />
            nābhyūrujadhanasparśī nīvīvisraṃsanaḥ karaḥ // 336 //
            </p>
         
         
         <p>
            etat bhūriśravasaḥ samarabhuvi patitaṃ hastamālokya tadvadhūrabhidadhau /<br />
            atra pūrvāvasthāsmaraṇaṃ ṣṛṅgārāṅgamapi karuṇaṃ paripoṣayati //
            </p>
         
         
         <p>
            dantakṣatāni karajaiśva vipāṭitāni prodbhinnasāndrapulake bhavataḥ śarīre /<br />
            dattāni raktamanasā mṛgarājavadhvā jātaspṛhairmunibhirapyavalokitāni // 337 //
            </p>
         
         
         <p>
            atra kāmukasya dantakṣatādīni yathā camatkārakārīṇi tathā jinasya /<br />
            yathā vā paraḥ śṛṅgārī tadavalokanātsaspṛhastadvat etaddṛśo munaya iti sāmyavivakṣā
            //
            </p>
         
         
         <p>
            krāmantyaḥ kṣatakomalāṅguligaladraktaiḥ sadarbhāḥ sthalīḥ pādaiḥ pātitayāvakairiva
            galadbāṣpāmbudhautānanā /<br />
            bhītā bhartṛkarāvalambitakarāstvacchatrunāryo 'dhunā dāvāgriṃ parito bhramanti punarapyudyadvivāhā
            iva // 338 //
            </p>
         
         
         <p>
            atra cāṭuke rājaviṣayā ratiḥ pratīyate /<br />
            tatra karuṇa iva śaṅgāro 'pyaṅgamiti tayorna virodhaḥ /<br />
            yathā ehi gaccha patottiṣṭa vada maunaṃ samācara /<br />
            evamāśāgrahagrastaiḥ krīḍanti dhanino 'rthibhiḥ // 339 //
            </p>
         
         
         <p>
            ityatra, ehīti krīḍhanti gaccheti krīḍantīti krīḍanāpekṣayorāgamanagamanayorna virodhaḥ
            /<br />
            kṣipto hastāvalagraḥ prasabhamabhihato 'pyādadānoṃ'śukāntaṃ gṛhṇan keśeṣvapāstaśvaraṇanipatito
            nekṣitaḥ saṃbhrameṇa /<br />
            āliṅgan yo 'vadhūtastripurayuvatibhiḥ sāśrunetrotpalābhiḥ kāmīvārdrāparādhaḥ sa dahatu
            duritaṃ śāṃbhavo vaḥ śarāgniḥ // 340 //
            </p>
         
         
         <p>
            ityatra tripuraripuprabhāvātiśayasya karuṇo 'ṅgam tasya tu śṛṅgāraḥ, tathāpi na karuṇe
            viśrāntiriti tasyāṅgataiva /<br />
            athavā prāk yathā kāmuka ācarati sma tathā śarāgniriti śṛṅgārapoṣitena karuṇena mukhya
            evārtha upodbalyate /<br />
            uktaṃ hi "guṇaḥ kṛtātmasaṃskāraḥ pradhānaṃ pratipadyate /<br />
            pradhānasyopakāre hi tathā bhūyasi vartate'; //
            </p>
         
         
         <p>iti //</p>
         
         
         <p>prāk pratipāditasya rasasya rasāntareṇa na virodhaḥ, nāpyaṅgāṅgibhāvo bhavati, iti
            rasaśabdenātra sthāyibhāva upalakṣyate //</p>
         
         
         <p>iti kāvyaprakāśe doṣadarśano nāma saptama ullāsaḥ //7//</p>
         
         
         
         
         
         <p>// atha aṣṭama ullāsaḥ //</p>
         
         
         <p>evaṃ doṣānuktvā guṇālaṃkāravivekamāha (sū- 87)</p>
         
         
         <p class="bold">
            ye rasasyāṅgino dharmāḥ śauryādaya ivātmanaḥ /<br />
            utkarṣahetavaste syuracalasthitayo guṇāḥ //66//
            </p>
         
         
         <p>
            ātmana eva hi yathā śauryādayo nākārasya tathā rasasyaiva mādhuryādayo guṇā na varṇānām
            /<br />
            kvacitu śauryādisamucitasyākāramahacvāderdarśanāt "ākāra evāsya śūraḥ'; ityādervyavahārādanyatrāśūre
            'pi vitatākṛtitvamātreṇa "śūraḥ'; iti kvāpi śūre 'pi mūrtilāghavamātreṇa "aśūraḥ';
            iti, aviśrāntapratītayo yathā vyavaharanti tadvanmadhurādivyañjakasukumārādivarṇānāṃ
            madhurādivyavahārapravṛtteramadhurādirasāṅgānāṃ varṇānāṃ saukumāryādimātreṇa mādhuryādi
            madhurādirasopakaraṇānāṃ teṣāmasaukumāryāderamādhuryādi rasaparyantaviśrāntapratītivandhyā
            vyavaharanti, ata eva mādhuryādayo rasadharmāḥ samucitairvarṇairvyajyante na tu varṇamātrāśrayāḥ
            /<br />
            yathaiṣāṃ vyañjakatvam tathodāhariṣyate //
            </p>
         
         
         <p>(sū- 88)</p>
         
         
         <p class="bold">
            upakurvanti taṃ santaṃ ye 'ṅgadvāreṇa jātucit /<br />
            hārādivadalaṃkārāste 'nuprāsopamādayaḥ //67//
            </p>
         
         
         <p>ye vācakavācyalakṣaṇāṅgātiśayamukhena mukhyaṃ rasaṃ saṃbhavinamupakurvanti te kaṇṭhādyaṅgānāmutkarṣādhānadvāreṇa
            śarīriṇo 'pi, upakārakā hārādaya ivālaṃkārāḥ /
            
            <p>
               yatra tu nāsti rasastatroktivaicitryamātraparyavasāyinaḥ /<br />
               kvacittu santamapi nopakurvanti /<br />
               yathākramamudāharaṇāni-- apasāraya ghanasāraṃ kuru hāraṃ dūra eva kiṃ kamalaiḥ /<br />
               alamalamāli mṛṇālaiḥ iti vadati divāniśaṃ bālā // 341 //
               </p>
         </p>
         
         
         <p>
            ityādau vācakamukhena manorāgastīvraṃ viṣamiva visarpatyavirataṃ pramāthī nirdhūmaṃ
            jvalati vidhutaḥ pāvaka iva /<br />
            hinasti pratyaṅgaṃ jvara iva garīyānita ito na māṃ trātuṃ tātaḥ prabhavati na cāmbā
            na bhavatī // 342 //
            </p>
         
         
         <p>ityādau vācyamukhenālaṃkārau rasamupakurutaḥ //</p>
         
         
         <p>
            citte vihaṭṭadi ṇa ṭuṭṭadi sā guṇesuṃ sejjāsu loṭṭadi visaṭṭadi dimmuhesuṃ /<br />
            bolammi vaṭṭadi pavaṭṭadi kavvabandhe jhāṇeṇa ṭuṭṭadi ciraṃ taruṇī taraṭṭī // 343
            //
            </p>
         
         
         <p>
            ityādau vācakameva /<br />
            mitre kvāpi gate saroruhavane baddhānane tāmyati krandatsu bhramareṣu vīkṣya dayitāsannaṃ
            puraḥ sārasam /<br />
            cakrāhvena viyoginā bisalatā nāsvāditā nojjhitā kaṇṭhe kevalamargaleva nihitā jīvasya
            nirgacchataḥ // 344 //
            </p>
         
         
         <p>
            ityādau vācyameva na tu rasam /<br />
            atra bisalatā na jīvaṃ roddhuṃ kṣameti prakṛtānanuguṇopamā //
            </p>
         
         
         <p>
            eṣa eva ca guṇālaṃkārapravibhāgaḥ /<br />
            evaṃ ca "samavāyavṛcyā śauryādayaḥ saṃyogavacyātu hārādaya ityastu guṇālaṃkārāṇāṃ
            bhedaḥ, ojaḥprabhṛtīnāmanuprāsopamādīnāṃ cobhayeṣāmapi samabāyavṛcyā sthitiriti gaḍḍalikāpravāheṇaivaiṣāṃ
            bhedaḥ" ityabhidhānamasat //
            </p>
         
         
         <p>
            yadapyuktam "kāvyaśobhāyāḥ kartāro dharmā guṇāstadatiśayahetavastvalaṃkārāḥ" iti tadapi
            na yuktam /<br />
            yataḥ kiṃ samastairguṇaiḥ kāvyavyavahāraḥ, uta katipayaiḥ /<br />
            yadi samastaiḥ, tatkathamasamastaguṇā gauḍī pāñcālī ca rītiḥ kāvyasyātmā /<br />
            ata katipayaiḥ, tataḥ adrāvatra prajvalatyagniruccaiḥ prājyaḥ prodyannullasatyeṣa
            dhūmaḥ // 345 //
            </p>
         
         
         <p>
            ityādāvojaḥprabhṛtiṣu guṇeṣu satsu kāvyavyavahāraprāptiḥ /<br />
            svargaprāptiranenaiva dehena varavarṇinī /<br />
            asyā radacchadaraso nyakkarotitarāṃ sudhām // 346 //
            </p>
         
         
         <p>ityādau viśeṣoktivyatirekau guṇanirapekṣau kāvyavyavahārasya pravartakau //</p>
         
         
         <p>idānīṃ guṇānāṃ bhedamāha (sū- 89)</p>
         
         
         <p class="bold">mādhuryaujaḥprasādākhyāstrayaste na punardaśa /</p>
         
         <p>eṣāṃ krameṇa lakṣaṇamāha (sū- 90)</p>
         
         
         <p class="bold">āhlādakatvaṃ mādhuryaṃ śṛṅgāre drutikāraṇam //68//</p>
         
         
         <p>
            śṛṅgāre arthāt saṃbhoge /<br />
            drutirgalitatvamiva /<br />
            śravyatvaṃ punarojaḥprasādayorapi //
            </p>
         
         
         <p>(sū- 91)</p>
         
         
         <p class="bold">karuṇe vipralambhe tacchānte cātiśayānvitam /</p>
         
         <p>atyantadrutihetutvāt //</p>
         
         
         <p>(sū- 92)</p>
         
         
         <p class="bold">dīptyātmavistṛterheturoja vīrarasasthiti //69//</p>
         
         
         <p>cittasya vistārarūpadīptatvajanakamojaḥ //</p>
         
         
         <p>(sū- 93)</p>
         
         
         <p class="bold">bībhatsaraudrarasayostasyādhikyaṃ krameṇa ca /</p>
         
         <p>vīrādbībhatse tato raudre sātiśayamojaḥ //</p>
         
         
         <p>(sū- 94)</p>
         
         
         <p class="bold">śuṣkendhanāgnivat svacchajalavatsahasaiva yaḥ //70//</p>
         
         
         <p>(sū- 95)</p>
         
         
         <p class="bold">vyāpnotyanyat prasādo 'sau sarvatra vihitasthitiḥ /</p>
         
         <p>
            anyaditi /<br />
            vyāpyamiha cittam /<br />
            sarvatreti /<br />
            sarveṣu raseṣu sarvāsu racanāsu ca //
            </p>
         
         
         <p class="bold">guṇavṛttyā punasteṣāṃ vṛttiḥ śabdārthayormatā //71//</p>
         
         
         <p>
            guṇavṛcyā, upacāreṇa /<br />
            teṣāṃ guṇānām /<br />
            ākāre śauryasyeva //
            </p>
         
         
         <p>kutastraya eva na daśa ityāha (sū- 96)</p>
         
         
         <p class="bold">
            kecidantarbhavantyeṣu doṣatyāgātpare śritāḥ /<br />
            anye bhajanti doṣatvaṃ kutracit na tato daśa //72//
            </p>
         
         
         <p>bahūnāmapi padānāmekapadavadbhāsanātmā yaḥ śleṣaḥ, yaśvārohāvarohakramarūpaḥ samādhiḥ,
            yā ca vikaṭatvalakṣaṇā, udāratā yaśvaujomiśritaśaithilyātmā prasādaḥ, teṣāmojasyantarbhāvaḥ
            /
            pṛthakpadatvarūpaṃ mādhuryaṃ bhaṅgyā sākṣādupāttam /
            prasādenārthavyaktirgṛhītā /
            
            <p>
               mārgābhedarūpā samatākvaciddoṣaḥ /<br />
               tathāhi "mātaṅgāḥ kimu valgitaiḥ'; ityādau siṃhābhidhāne masṛṇamārgatyāgau guṇaḥ /<br />
               kaṣṭatvagrāmyatvayorduṣṭatābhidhānāttannirākaraṇenāpāruṣyarūpaṃ saukumāryam aujjvalyarūpā
               kāntiśva svīkṛtā /<br />
               evaṃ na daśa śabdaguṇāḥ //
               </p>
         </p>
         
         
         <p>
            "padārthe vākyaracanaṃ vākyārthe ca padābhidhā /<br />
            prauḍhirvyāsasamāsau ca sābhiprāyatvamasya ca //
            </p>
         
         
         <p>'; iti yā prauḍhiḥ oja ityuktaṃ tat vaicitryamātram na guṇaḥ /
            tadabhāve 'pi kāvyavyavahārapravṛtteḥ /
            apuṣṭārthatvādhikapadatvānavīkṛtatvāmaṅgalarūpāślīlagrāmyāṇāṃ nirākaraṇena ca sābhiprāyatvarūpamojaḥ,
            arthavaimalyātmā prasādaḥ, uktivaicitryarūpaṃ mādhuryam apāruṣyarupaṃ saukumāryam
            agrāmyatvarupā, udāratā ca svīkṛtāni /
            abhidhāsyamānasvabhāvoktyalaṃkāreṇa rasadhvaniguṇībhūtavyahgyābhyāṃ ca vastusvabhāvasphuṭatvarūpā,
            arthavyaktiḥ, dīptarasatvarupā kāntiśva svīkṛtā /
            
            <p>
               kramakauṭilyānulbaṇatvopapattiyogarūpaghaṭanātmā śleṣo 'pi vicitratvamātram /<br />
               avaiṣamyasvarūpā samatā doṣābhāvamātraṃ na punarguṇaḥ /<br />
               kaḥ khalvanunmatto 'nyasya prasyāve 'nyadabhidadhyāt /<br />
               arthasyāyoneranyacchāyāyonervā yadi na bhavati darśanaṃ tatkathaṃ kāvyam ityarthadṛṣṭirūpaḥ
               samādhirapi na guṇaḥ //
               </p>
         </p>
         
         
         <p>(sū- 97)</p>
         
         
         <p class="bold">tena nārthaguṇā vācyāḥ vācyāḥ vaktavyāḥ //</p>
         
         <p>(sū- 98)</p>
         
         
         <p>proktāḥ śabdaguṇāśva ye /
            <span class="bold">varṇāḥ samāso racanā teṣāṃ vyañjakatāmitāḥ //73//</span></p>
         
         
         <p>ke kasya ityāha (sū- 99)</p>
         
         
         <p class="bold">
            mūrdhni vargāntyagāḥ sparśā aṭavargā raṇau laghū /<br />
            avṛttirmadhyavṛttirvā mādhurye ghaṭanā tathā //74//
            </p>
         
         
         <p>
            ṭaṭhaḍaḍhavarjitāḥ kādayo māntāḥ śirasi nijavargāntyayuktāḥ, tathā rephaṇakārau hrasvāntaritāviti
            varṇāḥ samāsābhāvo madhyamaḥ samāso veti samāsaḥ, tathā mādhuryavatī padāntarayogena
            racanā mādhuryasya vyañjikā /<br />
            udāharaṇam anaṅgaraṅgapratimaṃ tadaṅgaṃ bhaṅgībhiraṅgīkṛtamānatāṅgyāḥ /<br />
            kurvanti yūnāṃ sahasā yathaitāḥ svāntāni śāntāparacintanāni // 347 //
            </p>
         
         
         <p>(sū- 100)</p>
         
         
         <p class="bold">
            yoga ādyatṛtīyābyāmantyayo reṇa tulyayoḥ /<br />
            ṭādiḥ śaṣau vṛttidairdhyaṃ gumpha uddhata ojasi //75//
            </p>
         
         
         <p>
            vargaprathamatṛtīyābhyāmantyayoḥ, dvitīyacaturthayoḥ, repheṇa, adha upari, ubhayatra
            vā yasya kasyacit tulyayoḥ, tena tasyaiva saṃbandhaḥ ṭavargo 'rthāt ṇakāravarjaḥ śakāraṣakārau
            dīrghasamāsaḥ, vikaṭā saṃghaṭanā, ojasaḥ /<br />
            udāharaṇam--mūrdhnāmudvṛttakṛttetyādi // 348 //
            </p>
         
         
         <p>(sū- 101)</p>
         
         
         <p class="bold">
            śrutimātreṇa śabdāttu yenārthapratyayo bhavet /<br />
            sādhāraṇaḥ samagrāṇāṃ sa prasādo guṇo mataḥ //76//
            </p>
         
         
         <p>
            samagrāṇāṃ rasānāṃ saṃghaṭanānāṃ ca /<br />
            udāharaṇam parimlānaṃ pīnastanajaghanasaṃgādubhayata- stanormadhyasyāntaḥ parimilanamaprāpya
            haritam /<br />
            idaṃ vyastanyāsaṃ śrlathabhujalatākṣepavalanaiḥ kṛśāhgyāḥ saṃtāpaṃ vadati bisinīpatraśayanam
            // 349 //
            </p>
         
         
         <p>yadyapi guṇaparatantrāḥ saṃghaṭanādayastathāpi (sū- 102)</p>
         
         
         <p class="bold">
            vaktṛvācyaprabandhānāmaucityena kvacitkvacit /<br />
            racanāvṛttivarṇānāmanyathātvamapīṣyate //77//
            </p>
         
         
         <p>
            kvacidvācyaprabandhānapekṣayā vaktraucityādeva racanādayaḥ /<br />
            yathā mantāyastārṇavāmbhaḥplutakuharacalanmandaradhvānadhīraḥ koṇāghāteṣu garjatpralayaghanaghaṭānyonyasaṃghaṭṭacaṇḍaḥ
            /<br />
            kṛṣṇākrodhāgraḍūtaḥ kurukulanidhanotpātanirghātavātaḥ kenāsmatsiṃhanādapratirasitasakho
            dundubhistāḍito 'sau // 350 //
            </p>
         
         
         <p>
            atra hi na vācyaṃ krodhādibyañjakam /<br />
            abhineyārthaṃ ca kāvyamiti tatpratikūlā uddhatā racanādayaḥ /<br />
            vaktā cātra bhīmasenaḥ //
            </p>
         
         
         <p>
            kvacidvaktṛprabandhānapekṣayā vācyaucityādeva rajanādayaḥ /<br />
            yathā prauḍhacchedānurūpocchalanarayabhavatsaiṃhikeyopaghāta- trāsākṛṣṭāśvatiryagvalitaravirathenāruṇenekṣyamāṇam
            /<br />
            kurvat kākutsthavīryastutimiva marutāṃ kandharārandhrabhājāṃ bhāṃkārairbhīmametannipatati
            viyataḥ kumbhakarṇottamāhgam // 351 //
            </p>
         
         
         <p>
            kvacidvaktṛvācyānapekṣāḥ prabandhocitā eva te /<br />
            tathāhi--ākhyāyikāyāṃ śṛṅgāre 'pi na masṛṇavarṇādayaḥ kathāyāṃ raudre 'pi nātyantamuddhatāḥ,
            nāṭakādau raudre 'pi na dīrghasamāsādayaḥ /<br />
            evamanyadapyaucityamanusartavyam //
            </p>
         
         
         <p>iti kāvyaprakāśe guṇālaṃkārabhedaniyataguṇanirṇayo nāma aṣṭama ullāsaḥ //8 // //</p>
         
         
         
         
         
         <p>// atha navama ullāsaḥ //</p>
         
         
         <p>guṇavivecane kṛte 'laṃkārāḥ prāptāvasarāḥ, iti saṃprati śabdālaṃkārānāha (sū- 103)</p>
         
         
         <p class="bold">
            yaduktamanyathā vākyamanyathānyena yojyate /<br />
            śleṣeṇa kākvā vā jñeyā sā vakroktistathā dvidhā //78//
            </p>
         
         
         <p>
            tatheti śleṣavakroktiḥ kākuvakroktiśva /<br />
            tatra padabhaṅgaśleṣeṇa yathā nārīṇāmanukūlamācarasi cejjānāsi kaśvetano vāmānāṃ priyamādadhāti
            hitakṛnnaivābalānāṃ bhavān /<br />
            yuktaṃ kiṃ hitakartanaṃ nanu balābhāvaprasiddhātmanaḥ sāmarthyaṃ bhavataḥ purandaramatacchedaṃ
            vidhātuṃ kutaḥ // 352 //
            </p>
         
         
         <p>
            abhaṅgaśleṣeṇa yathā aho kenedṛśī buddhirvāruṇā tava nirmitā /<br />
            triguṇā śrūyate buddhirna tu dārumayī kvacit // 353 //
            </p>
         
         
         <p>
            kākvā yathā gurujanaparatantratayā dūrataraṃ deśamudyato gantum /<br />
            alikulakokilalalite naiṣyati sakhi surabhisamaye 'sau // 354 //
            </p>
         
         
         <p>(sū- 104)</p>
         
         
         <p><span class="bold">varṇasāmyamanuprāsaḥ</span></p>
         
         
         <p>svaravaisādṛśye 'pi vyañjanasadṛśatvaṃ varṇasāmyam /
            rasādyanugataḥ prakṛṣṭo nyāso 'nuprāsaḥ /
            (sū- 105)</p>
         
         
         <p class="bold">chekavṛttigato dvidhā /</p>
         
         
         <p>chekāḥ, vidagdhāḥ /
            vṛttirniyatavarṇagato rasaviṣayo vyāpāraḥ /
            gata iti chekānuprāso vṛcyanuprāsaśva /
            kiṃ tayoḥ svarūpam, ityāha--
            (sū- 106)</p>
         
         
         <p><span class="bold">so 'nekasya sakṛtpūrvaḥ</span></p>
         
         
         <p>
            anekasya, arthāta vyañjanasya sakṛdekavāraṃ sādṛśyaṃ chekānuprāsaḥ /<br />
            udāharaṇam tato 'ruṇaparispandamandīkṛtavapuḥ śaśī /<br />
            dadhre kāmaparikṣāmakāminīgaṇḍapāṇḍutām // 355 //
            </p>
         
         
         <p>(sū- 107)</p>
         
         
         <p class="bold">ekasyāpyasakṛtparaḥ //79//</p>
         
         
         <p>ekasya, apiśabdādanekasya vyajjanasya dvirbahukṛtvo vā sādṛśyaṃ vṛcyanuprāsaḥ /
            tatra (sū- 108)</p>
         
         
         <p class="bold">mādhuryavyañjakairvarṇairupanāgarikocyate /</p>
         
         <p>(sū- 109)</p>
         
         
         <p><span class="bold">ojaḥprakāśakaistaistu paruṣā</span></p>
         
         
         <p>ubhayatrāpi prāgudāhṛtam /
            (sū- 110)</p>
         
         
         <p class="bold">komalā paraiḥ //80//</p>
         
         
         <p>
            paraiḥ śeṣaiḥ /<br />
            tāmeva kecit grāmyeti vadanti /<br />
            udāharaṇam apasāraya ghanasāraṃ kuru hāraṃ dūra eva kiṃ kamalaiḥ /<br />
            alamalamāli mṛṇālairiti vadati divāniśaṃ bālā // 356 //
            </p>
         
         
         <p>(sū- 111)</p>
         
         
         <p class="bold">keṣāṃcidetā vaidarbhīpramukhā rītayo matāḥ /</p>
         
         <p>etāstisro vṛttayaḥ, vāmanādīnāṃ mate vaidarbhīgauḍīpāñcālyākhyā rītayo matāḥ //</p>
         
         
         <p>(sū- 112)</p>
         
         
         <p class="bold">śābdastu lāṭānuprāso bhede tātparyamātrataḥ //81//</p>
         
         
         <p>
            śabdagato 'nuprāsaḥ śabdārthayorabhede 'pyanvayamātrabhedāt lāṭajanavallabhatvācca
            lāṭānuprāsaḥ /<br />
            eṣa padānuprāsa ityanye //
            </p>
         
         
         <p>(sū- 113)</p>
         
         
         <p><span class="bold">padānāṃ saḥ</span></p>
         
         
         <p>
            sa iti lāṭānuprāsaḥ /<br />
            udāharaṇam yasya na savidhe dayitā davadahanastuhinadīdhitistasya /<br />
            yasya ca savidhe dayitā davadahanastuhinadīdhitistasya // 357 //
            </p>
         
         
         <p>(sū- 114)</p>
         
         
         <p><span class="bold">padasyāpi</span></p>
         
         
         <p>
            apiśabdena sa iti samuccīyate /<br />
            udāharaṇam vadanaṃ varavarṇinyāstasyāḥ satyaṃ sudhākaraḥ /<br />
            sudhākaraḥ kva nu punaḥ kalaṅkavikalo bhavet // 358 //
            </p>
         
         
         <p>(sū- 115)</p>
         
         
         <p class="bold">vṛttāvanyatra tatra vā /</p>
         
         
         <p><span class="bold">nāmnaḥ sa vṛcyavṛcyośca</span></p>
         
         
         <p>
            ekasmin samāse bhinne vā samāse samāsāsamāsayorvā nāmnaḥ prātipadikasya na tu padasya
            sārūpyam /<br />
            udāharaṇam sitakarakararucitavibhā vibhākarākāra dharaṇidhara kīrtiḥ /<br />
            pauruṣakamalā kamalā sāpi tavaivāsti nānyasya // 359 //
            </p>
         
         
         <p>(sū- 116)</p>
         
         
         <p class="bold">tadevaṃ pañcadhā mataḥ //82//</p>
         
         
         <p>(sū- 117)</p>
         
         
         <p><span class="bold">arthe satyarthabhinnānāṃ varṇānāṃ sā punaḥśrutiḥ /
               yamakam</span></p>
         
         
         <p>samarasamaraso 'yamityādāvekeṣāmarthavacve, anyeṣāmanarthakatve bhinnārthānāmiti na
            yujyate vaktum iti, arthe satītyuktam /
            seti sarorasa ityādivailakṣaṇyena tenaiva krameṇa sthitā /
            (sū- 118)</p>
         
         
         <p class="bold">pādatadbhāgavṛtti tadyātyanekatām //83//</p>
         
         
         <p>prathamo dvitīyādau dvitīyastṛtīyādau tṛtīyaśvaturthe prathamastriṣvapīti sapta /
            prathamo dvitīye tṛtīyaśvaturthe prathamaśvaturthe dvitīyastṛtīye, iti dve /
            tadevaṃ pādajaṃ navabhedam /
            ardhāvṛttiḥ ślokāvṛttiśveti dve /
            dvidhā vibhakte pāde prathamādipādādibhāgaḥ pūrvavat dvitīyādipādādibhāgeṣu, antabhāgo
            'ntabhāgeṣviti viṃśatirbedāḥ ślokāntare hi nāsau bhāgāvṛttiḥ /
            trikhaṇḍe triṃśat catuḥkhaṇḍe catvāriṃśat /
            prathamapādādigatāntyārdhādibhāgo dvitīyapādādigate, ādyārdhādibhāge yamyate, ityādyanvarthatānusaraṇenānekabhedam
            antādikam ādyantikam tatsamuccayaḥ, madhyāṃdikam ādipadhyam antamadhyam madhyāntikaṃ
            teṣāṃ samuccayaḥ /
            
            <p>
               tathā tasminneva pāde, ādyādibhāgānāṃ madhyādibhāgeṣu,aniyate ca sthāne, āvṛttiriti
               prabhūtatamabhedam /<br />
               tadetatkāvyāntargaḍubhūtam iti nāsya bhedalakṣaṇaṃ kṛtam /<br />
               diṅbātramudāhriyate sannārībharaṇomāyamārādhya vidhuśekharam /<br />
               sannārībharaṇo 'māyastatastvaṃ pṛthivīṃ jaya // 360 //
               </p>
         </p>
         
         
         <p>
            vināyameno nayatāsukhādinā vinā yamenonayatā sukhādinā /<br />
            mahājano 'dīyata mānasādaraṃ mahājanodī yatamānasādaram // 361 //
            </p>
         
         
         <p>
            sa tvārambharato 'vaśyamabalaṃ vitatāravam /<br />
            sarvadā raṇamānaiṣīdavānalasamasthitaḥ // 362 //
            </p>
         
         
         <p>
            sacvārambharato 'vaśyamavalambitatāravam /<br />
            sarvadāraṇamānaiṣī davānalasamasthitaḥ // 363 //
            </p>
         
         
         <p>
            anantamahimavyāptaviśvāṃ vedhā na veda yām /<br />
            yā ca māteva bhajate praṇate mānave dayām // 364 //
            </p>
         
         
         <p>
            yadānato 'yadānato nayātyayaṃ na yātyayam /<br />
            śivehitāṃ śive hitāṃ smarāmitāṃ smarāmi tām // 365 //
            </p>
         
         
         <p>
            sarasvati prasādaṃ me sthitiṃ cittasarasvati /<br />
            sara svati kuru kṣetrakurukṣetrasarasvati // 366 //
            </p>
         
         
         <p>
            sasāra sākaṃ darpeṇa kaṃdarpeṇa sasārasā /<br />
            śarannavānā vibhrāṇā nābibhrāṇā śarannavā // 367 //
            </p>
         
         
         <p>
            madhuparājiparājitamāninījanamanaḥsumanaḥsurabhi śriyam /<br />
            abhṛta vāritavārijaviplavaṃ sphuṭitatāmratatāmravaṇaṃ jagat // 368 //
            </p>
         
         
         <p>evaṃ vaicitryasahasraiḥ sthitamanyadunneyam //</p>
         
         
         <p>(sū- 119)</p>
         
         
         <p class="bold">
            vācyabhedena bhinnā yat yugapadbhāṣaṇaspṛśaḥ /<br />
            śliṣyanti śabdāḥ śleṣo 'sāvakṣarādibhiraṣṭadhā //84//
            </p>
         
         
         <p>
            "arthabhedena śabdabhedaḥ'; iti darśane "kāvyamārge svaro na gaṇyate'; iti ca naye
            vācyabhedena bhinnā api śabdā yat yugapaduccāraṇena śliṣyanti bhinnaṃ svarūpamapahnuvate
            sa śleṣaḥ /<br />
            sa ca varṇapadaliṅgabhāṣāprakṛtipratyayavibhaktivacanānāṃ bhedādaṣṭadhā /<br />
            krameṇodāharaṇam-- alaṃkāraḥ śaṅkākaranarakapālaṃ parijano viśīrṇāṅgo bhṛṅgī vasu
            ca vṛṣa eko bahuvayāḥ /<br />
            avastheyaṃ sthāṇorapi bhavati sarvāmaraguro- rvidhau vakre mūrdhni sthitavati vayaṃ
            ke punaramī // 369 //
            </p>
         
         
         <p>
            pṛthukārtasvarapātraṃ bhūṣitaniḥ śeṣaparijanaṃ deva /<br />
            vilasatkareṇugahanaṃ saṃprati samamāvayoḥ sadanam // 370 //
            </p>
         
         
         <p>
            bhaktiprahvavilokanapraṇayinī nīlotpalaspardhinī dhyānālambanatāṃ samādhiniratairnītehitaprāptaye
            /<br />
            lāvaṇyasya mahānidhī rasikatāṃ lakṣmīdṛśostanvatī yuṣmākaṃ kurutāṃ bhavārtiśamanaṃ
            netre tanurvā hareḥ // 371 //
            </p>
         
         
         <p>
            eṣa vacanaśleṣo 'pi /<br />
            mahadesurasaṃdhamme tamavasamāsaṃgamāgamāharaṇe /<br />
            harabahusaraṇaṃ taṃ cittamohamavasaraume sahamā // 372 //
            </p>
         
         
         <p>
            ayaṃ sarvāṇi śāstrāṇi hṛdi jñeṣu ca vakṣyati /<br />
            sāmarthyakṛdamitrāṇāṃ mitrāṇāṃ ca nṛpātmajaḥ // 373 //
            </p>
         
         
         <p>
            rajaniramaṇamauleḥ pādapajhāvalokakṣaṇasamayaparāptāpūrvasaṃpatsahasram /<br />
            pramathanivahamadhye jātucicvatprasādādahamucitaruciḥ syānnanditā sā tathā me // 374
            //
            </p>
         
         
         <p>
            sarvasvaṃ hara sarvasya tvaṃ bhavacchedatatparaḥ /<br />
            nayopakārasāṃmukhyamāyāsi tanuvartanam // 375 //
            </p>
         
         
         <p>(sū- 120)</p>
         
         
         <p class="bold">bhedābhāvātprakṛtyāderbhedo 'pi navamo bhavet /</p>
         
         <p>
            navamo 'pītyapirbhinnakramaḥ /<br />
            udāharaṇam-- yo 'sakṛtparagotrāṇāṃ pakṣacchedakṣaṇakṣamaḥ /<br />
            śatakoṭidatāṃ bibhradvibudhendraḥ sa rājate // 376 //
            </p>
         
         
         <p>atra prakaraṇādiniyamābhāvāt dvāvapyarthau vācyau //</p>
         
         
         <p>nanu svaritādiguṇabhedāt bhinnaprayatnoccāryāṇāṃ tadabhāvādabhinnaprayatnoccāryāṇāṃ
            ca śabdānāṃ bandhe 'laṃkārāntarapratibhotpattihetuḥ śabdaśleṣo 'rthaśleṣaśveti dvividho
            'pyarthālaṃkāramadhye parigaṇito 'nyairiti kathamayaṃ śabdālaṃkāraḥ /
            
            <p>
               ucyate--iha doṣaguṇālaṃkārāṇāṃ śabdārthagatatvena yo vibhāgaḥ saḥ, anvayavyatirekābhyāmeva
               vyavatiṣṭhate /<br />
               tathāhi--kaṣṭatvādigāḍhatvādyanuprāsādayaḥ, vyarthatvādiprauḍhyādyupamādayastadbhāvatadabhāvānuvidhāy
               itvādeva śabdārthagatatvena vyavasthāpyante /<br />
               svayaṃ ca pallavātāmrabhāsvatkaravirījitā /<br />
               ityabhaṅgaḥ prabhātasaṃdhyevāsvāpaphalalubdhehitapradā // 377 //
               </p>
         </p>
         
         
         <p>
            iti sabhaṅgaḥ iti dvāvapi śabdaikasamāśrayāviti dvayorapi śabdaśleṣatvamupapannam
            na tvādyasyārthaśleṣatvam /<br />
            arthaśleṣasya tu sa viṣayaḥ, yatra śabdaparivartane 'pi na śleṣatvakhaṇḍanā /<br />
            yathā stokenonnatimāyāti stokenāyātyadhogatim /<br />
            aho susadṛśī vṛttistulākoṭeḥ khalasya ca // 378 //
            </p>
         
         
         <p>na cāyamupamāpratibhotpattihetuḥ śleṣaḥ, api tu śleṣapratibhotpattiheturupamā /
            
            <p>
               tathāhi--yathā "kamalamiva mukhaṃ manojñametatkacatitarām'; ityādau guṇasāmye kriyāsāmye,
               ubhayasāmye vā, upamā /<br />
               tathā "sakalakalaṃ purametañjātaṃ saṃprati sudhāśubimbamiva'; ityādau śabdamātrasāmye
               'pi sāyuktaiva /<br />
               tathā hyuktaṃ rudraṭena "sphuṭamarthālaṃkārāvetāvutāvupamāsamuccayau kiṃ tu /<br />
               āśritya śabdamātraṃ sāmānyamihāpi saṃbhavataḥ" //
               </p>
         </p>
         
         
         <p>
            iti /<br />
            na ca "kamalamiva mukham'; ityādiḥ sādhāraṇadharmaprayogaśūnya upamāviṣaya iti vaktuṃ
            yuktam pūrṇopamāyā nirviṣayatvāpatteḥ //
            </p>
         
         
         <p>
            deva tvameva pātālamāśānāṃ tvaṃ nibandhanam /<br />
            tvaṃ cāmaramarudbhūmireko lokatrayātmakaḥ // 379 //
            </p>
         
         
         <p>ityādiḥ śleṣasya copamādyalaṃkāravivikto 'sti viṣaya iti /
            dvayoryoge, saṃkara eva /
            upapattiparyālocane tu, upamāyā evāyaṃ yukto viṣayaḥ /
            anyathā viṣayāpahāra eva pūrṇopamāyāḥ syāt /
            na ca "abindusundarī nityaṃ galallāvaṇyabindukā'; ityādau virodhapratibhotpattihetuḥ
            śleṣaḥ, api tu śleṣapratibhotpattiheturvirodhaḥ /
            
            <p>
               na hyatrārthadvayapratipādakaḥ śabdaśleṣaḥ, dvitīyārthasya pratibhātamātrasya prarohābhāvāt
               /<br />
               na ca virodhābāsa iva virodhaḥ śleṣābhāsaḥ śleṣaḥ /<br />
               tadevamādiṣu vākyeṣu śleṣapratibhotpattiheturalaṃkārāntarameva /<br />
               tathā ca sadvaṃśamuktāmaṇiḥ // 380 //
               </p>
         </p>
         
         
         <p>nālpaḥ kaviriva svalpaśloko deva mahān bhavān // 381 //</p>
         
         
         <p>
            anurāgavatī saṃdhyā divasastatpuraḥsaraḥ /<br />
            aho daivagatiśvitrā tathāpi na samāgamaḥ // 382 //
            </p>
         
         
         <p>
            ādāya cāpamacalaṃ kṛtvāhīnaṃ guṇaṃ viṣamadṛṣṭiḥ /<br />
            yaśvitramacyutaśaro lakṣyamabāṅkṣīnnamastasmai // 383 //
            </p>
         
         
         <p>ityādauvilaṣṭaparamparinarūpakaśleṣavyatirekasamāsoktivirodhatvamucitam na tu śleṣatvam
            //</p>
         
         
         <p>śabda śleṣa iti cocyate, arthālaṃkāramadhye ca lakṣyate, iti ko 'yaṃ nayaḥ /
            kiṃ ca vaicitryamalaṃkāra iti ya eva kavipratibhāsaṃrambhagocarastatraiva vicitratā,
            iti saivālaṃkārabhūmiḥ /
            arthamusvaprekṣitvameteṣāṃ śabdānāmiti cet anuprāsādīnāmapi tathaiveti te 'pyarthālaṃkārāḥ
            kiṃ necyante /
            
            <p>
               rasādivyajjakasvarūpavācyaviśeṣasavyapekṣatve 'pi hyanuprāsādīnāmalaṃkāratā /<br />
               śabdaguṇadoṣāṇāmapyarthāpekṣayaiva guṇadoṣatā /<br />
               arthaguṇadoṣālaṃkārāṇāṃ śabdāpekṣayaiva vyavasthitiriti te 'pi śabdagatatvenocyantām
               /<br />
               "vidhau vakre mūrdhni'; ityādau ca varṇādiśleṣe, ekaprayatnoccāryatve 'rthaśleṣatvaṃ
               śabdabhede 'pi prasajyatāmityevamādi svayaṃ vicāryam //
               </p>
         </p>
         
         
         <p>(sū- 121)</p>
         
         
         <p class="bold">taccitraṃ yatra varṇānāṃ khaḍhgādyākṛtihetutā //85//</p>
         
         
         <p>
            saṃniveśaviśeṣeṇa yatra nyastā varṇāḥ khaḍgamurajapajhādyākāramullāsayanti taccitraṃ
            kāvyam /<br />
            kaṣṭaṃ kāvyametaditi diṅbhātraṃ pradarśyaṃte /<br />
            udāharaṇam-- mārāriśakrarāmebhamukhairāsāraraṃhasā /<br />
            sārārabdhastavā nityaṃ tadārtiharaṇakṣaṇā // 384 //
            </p>
         
         
         <p>
            mātā natānāṃ saṃghaṭṭaḥ śriyāṃ bādhitasaṃbhramā /<br />
            mānyātha sīmā rāmāṇāṃ śaṃ me diśyādumādimā // 385 //
            </p>
         
         
         <p>
            (khaḍgabandhaḥ) saralā bahulārambhataralālibalāravā /<br />
            vāralābahulāmandakaralābahulāmalā // 386 //
            </p>
         
         
         <p>
            (murajabandhaḥ) bhāsate pratibhāsāra rasābhātāhatāvibhā /<br />
            bhāvitātmā śubhā vāde devābhā bata te sabhā // 387 //
            </p>
         
         
         <p>
            (pajhabandhaḥ) rasāsāra rasā sārasāyatākṣa kṣatāyasā /<br />
            sātāvāta tavātāsā rakṣatastvastvataṃkṣara // 388 //
            </p>
         
         
         <p>(sarvatobhadram) saṃbhavino 'pyante prabhedāḥ śaktimātraprakāśakā na tu kāvyarūpatāṃ
            dadhatīti na pradarśyante //</p>
         
         
         <p>(sū- 122)</p>
         
         
         <p><span class="bold">punaruktavadābhāso vibhinnākāraśabdagā /
               ekārthateva</span></p>
         
         
         <p>bhinnarūpasārthakānarthakaśbdaniṣṭhamekārthatvena mukhe bhāsanaṃ punaruktavadābhāsaḥ
            /
            sa ca (sū- 123)</p>
         
         
         <p><span class="bold">śabdasya</span></p>
         
         
         <p>
            sabhahgābhaṅgarūpakevalaśabdaniṣṭhaḥ /<br />
            udāharaṇam-- arivadhadehaśarīraḥ sahasā rathisūtaturagapādātaḥ /<br />
            bhāti sadānatyāgaḥ sthiratāyāmavanitalatilakaḥ // 389 //
            </p>
         
         
         <p>
            cakāsatyaṅganārāmāḥ kautukānandahetavaḥ /<br />
            tasya rājñaḥ sumanaso vibudhāḥ pārśvavartinaḥ // 390 //
            </p>
         
         
         <p>(sū- 124)</p>
         
         
         <p class="bold">tathā śabdārthayorayam //86//</p>
         
         
         <p>
            udāharaṇam-- tanuvapurajaghanyo 'sau karikuñjararudhiraraktakharanakharaḥ /<br />
            tejodhāma mahaḥpṛthumanasāmindro harirjiṣṇuḥ // 391 //
            </p>
         
         
         <p>atraiksamin pade parivartiṃte nālaṃkāra iti śabdāśrayaḥ, aparasmistu parivartite 'pi
            sa na hīyate, ityarthaniṣṭha ityubhayālaṃkāro 'yam //</p>
         
         
         <p>iti kāvyaprakāśe śabdālaṃkāranirṇayo nāma navama ullāsaḥ //</p>
         
         
         
         
         
         <p>// atha daśama ullāsaḥ //</p>
         
         
         <p>arthālaṃkārānāha-- (sū- 125)</p>
         
         
         <p><span class="bold">sādharmyamupamā bhede</span></p>
         
         
         <p>
            upamānopameyayoreva na tu kāryakāraṇādikayoḥ sādharmyaṃ bhavatīti tayoreva samānena
            dharmeṇa saṃbandha upamā /<br />
            bhedagrahaṇamananvayavyavacchedāya //
            </p>
         
         
         <p>(sū- 126)</p>
         
         
         <p><span class="bold">pūrṇā luptā ca</span> upamānopameyasādhāraṇadharmopamāpratipādakānumupādāne pūrṇā, ekasya dvayostrayāṇāṃ
            vā lope luptā /
            (sū- 127)</p>
         
         
         <p class="bold">
            agrimā pūrṇā /<br />
            śrautyārthī ca bhavedvākye samāse taddhite tathā //87//
            </p>
         
         
         <p>
            yathevavādiśabdā yatparāstasyaivopamānatāpratītiriti yadyapyumānaviśeṣaṇānyete tathāpi
            śabdaśaktimahimnā śrutyaiva ṣaṣṭhīvat saṃbandaṃ pratipādayantīti tatsadbhāve śrautī,
            upamā /<br />
            tathaiva "tatra tasyeva" ityanenevārthe vihitasya vaterupādāne //
            </p>
         
         
         <p>
            "tena tulyaṃ mukham'; ityādāvupameye, eva "tattulyamasya'; ityādau copamāne, eva "idaṃ
            ca tacca tulyam'; ityubhayatrāpi tulyādiśabdānāṃ viśrāntiriti sāmyaparyālocanayā tulyatāpratītiriti
            sādharmyasyārthatvāttulyādiśabdopādāne, ārthī tadvat "tena tulyaṃ kriyā cedvatiḥ';
            ityanena vihitasya vateḥ sthitau /<br />
            "ivena nityasamāso vibhaktyalopaḥ pūrvapadaprakṛtisvaratvaṃ ca" iti nityasamāse, ivaśabdayoge
            samāsagā /<br />
            krameṇodāharaṇam-- svapne 'pi samareṣu tvāṃ vijayaśrīrna muñcati /<br />
            prabhāvaprabhavaṃ kāntaṃ svādhīnapatikā yathā // 392 //
            </p>
         
         
         <p>
            cakitahariṇalolalocanāyāḥ krudhi taruṇāruṇatārahārikānti /<br />
            sarasijamidamānanaṃ ca tasyāḥ samamiti cetasi saṃmadaṃ vidhatte // 393 //
            </p>
         
         
         <p>
            atyāyatairniyamakāribhirūddhatānāṃ divyaiḥ prabhābhiranapāyamayairupāyaiḥ /<br />
            śaurirbhujairiva caturbhiradaḥ sadā yo lakṣmīvilāsabhavanairbhuvanaṃ babhāra // 394
            //
            </p>
         
         
         <p>
            avitathamanorathapathaprathaneṣu praguṇagarimagītaśrīḥ /<br />
            suratarusadṛśaḥ sa bhavānabhilaṣaṇīyaḥ kṣitīśvara na kasya // 395 //
            </p>
         
         
         <p>
            gāmbhīryagarimā tasya satyaṃ gaṅgābhujaṅgavat /<br />
            durālokaḥ sa samare nidāghāmvararatnavat // 396 //
            </p>
         
         
         <p>
            svādhīnapatikā kāntaṃ bhajamānā yathāṃ lokottaracamatkārabhūḥ, tathā jayaśrīstvadāsevanenetyādinā
            pratīyamānena vinā yadyapi noktervaicitryam, vaicitryaṃ cālaṃkāraḥ, tathāpi na dhvaniguṇībhūtavyaṅgyavyavahāraḥ
            /<br />
            na khalu vyaṅgyasaṃsparśaparāmarśādatra cārutāpratītiḥ, api tu vācyavaicitryapratibhāsādeva
            /<br />
            rasādistu vyaṅgyo 'rtho 'laṃkārāntaraṃ ca sarvatrāvyabhicārītyagaṇayitvaiva tadalaṃkārā
            udāhṛtāḥ /<br />
            tadrahitatvena tu, udāhriyamāṇā virasatāmāvahantīti pūrvāparaviruddhābhidhānamiti
            na codanīyam //
            </p>
         
         
         <p>(sū- 128)</p>
         
         
         <p class="bold">tadvat dharmasya lope syāt na śrautī taddhite punaḥ /</p>
         
         <p>
            dharmaḥ sādhāraṇaḥ /<br />
            taddhite kalpabādau tvārthyeva /<br />
            tena pañca /<br />
            udāharaṇam-- dhanyasyānanyasāmānyasaujanyotkarṣaśālinaḥ karaṇīyaṃ vacaśvetaḥ satyaṃ
            tasyāmṛtaṃ yathā // 397 //
            </p>
         
         
         <p>
            ākṛṣṭakaravālo 'sau saṃparāye paribhraman /<br />
            pratyarthisenayā dṛṣṭaḥ kṛtāntena samaḥ prabhuḥ // 398 //
            </p>
         
         
         <p>
            karavālaivācārastasya vāgamṛtopamā /<br />
            viṣakalpaṃ mano vetsi yadi jīvasi tatsakhe // 399 //
            </p>
         
         
         <p>(sū- 129)</p>
         
         
         <p class="bold">upamānānupādāne vākyagātha samāsagā //88//</p>
         
         
         <p>
            saalakaraṇaparavīsāmasiriviaraṇaṃ ṇa sarasakavvassa /<br />
            dīsai aha va ṇisammai sarisaṃ aṃsaṃsametteṇa // 400 //
            </p>
         
         
         <p>kavvassetyatra kavvasamamiti sarisamityatra ca ṇūṇamiti pāṭhe, eṣaiva samāsagā //</p>
         
         
         <p>(sū- 130)</p>
         
         
         <p><span class="bold">vāderlope samāse sā karmādhārakyaci kyaṅi /
               karmakartrorṇamuli</span></p>
         
         
         <p>vāśabdaḥ, upamādyotaka iti vāderupamāpratipādakasya lope ṣaṭ samāsena sarmaṇo 'dhikaraṇāccotpannena
            kyacā kartuḥ kyaṅā karmakartrorupapadayorṇamulā ca bhavet //</p>
         
         
         <p>
            udāharaṇam-- tataḥ sumudanāthena kāminīgaṇḍapāṇḍunā /<br />
            netrānandena candreṇa māhendrī digalaṃkṛtā // 401 //
            </p>
         
         
         <p>
            tathā asitabhujagabhīṣaṇāsipatro ruharuhikāhitacittatūrṇacāraḥ /<br />
            pulakitatanurutkapolakāntiḥ pratibhaṭavikramadarśane 'yamāsīt // 402 //
            </p>
         
         
         <p>
            pairaṃ sutīyati janaṃ samarāntare 'sāvantaḥ purīyati vicitracaritracuñcuḥ /<br />
            nārīyate samārasīmni kṛpāṇapāṇerālokya tasya caritāni sapatnasenā // 403 //
            </p>
         
         
         <p>
            mṛdhe nidāghagharmāṃśudarśaṃ paśyanti taṃ pare /<br />
            sa punaḥ pārthasaṃcāraṃ saṃcaratyavanīpatiḥ // 404 //
            </p>
         
         
         <p>(sū- 131)</p>
         
         
         <p class="bold">etaddvilope kvipsamāsagā //89//</p>
         
         
         <p>
            etayordharmavādyoḥ /<br />
            udāharaṇam-- savitā vidhavati vidhurapi savitarati tathā dinanti yāminyaḥ /<br />
            yāminayanti dināni ca sukhaduḥkhavaśīkṛte manasi // 405 //
            </p>
         
         
         <p>
            paripanthimanorājyaśatairapi durākramaḥ /<br />
            saṃparāyapravṛttau'sau rājate rājakuñjaraḥ // 406 //
            </p>
         
         
         <p>(sū- 132)</p>
         
         
         <p class="bold">dharmopamānayorlope vṛttau vākye ca dṛśyate /</p>
         
         <p>
            ṭuṇṭuṇṇanto marihasi kaṇṭaakaliāiṃ keaivaṇāiṃ /<br />
            māhaikusumasaricchaṃ bhamara bhamanto ṇa pāvihisi // 407 //
            </p>
         
         
         <p>kusumeṇa samamiti pāṭhe vākyagā /
            (sū- 133)</p>
         
         
         <p><span class="bold">kyaci vādyupameyāse</span></p>
         
         
         <p>
            āse nirāse /<br />
            arātivikramālokavikasvaravilocanaḥ /<br />
            kṛpāṇodagradordaṇḍaḥ sa sahasrāyudhīyati // 408 //
            </p>
         
         
         <p>atrātmā, upameyaḥ /
            (sū- 134)</p>
         
         
         <p class="bold">trilope ca samāsagā //90//</p>
         
         
         <p>
            trayāṇāṃ vādidharmopamānānām /<br />
            udāharaṇam-- taruṇimani kṛtāvalokanā lalitavilāsavitīrṇavigrahā /<br />
            smaraśaravisarācitāntarā mṛganayanā harate munermanaḥ // 409 //
            </p>
         
         
         <p>atra saptamyupamānetyādinā yadā samāsalopau bhavataḥ, tadedamudāharaṇam //</p>
         
         
         <p>
            krūrasyācārasyāyaḥśūlatayādhyavasāyāt ayaḥśūlenānvicchati "āyaḥśūlikaḥ'; ityatiśayoktirna
            tu krūrācāropameyataikṣṇyadharmavādīnāṃ lope trilopeyamupamā /<br />
            evamekonaviṃśatirluptāḥ pūrṇābhiḥ saha pañcaviṃśatiḥ //
            </p>
         
         
         <p>
            anayeneva rājyaśrīrdainyeneva manasvitā /<br />
            mamlau sātha viṣādena pajhinīva himāmbhasā // 410 //
            </p>
         
         
         <p>
            ityabhinne sādhāraṇe dharme, jyotsneva nayanānandaḥ sureva madakāraṇam /<br />
            prabhuteva samākṛṣṭasarvalokā nitambinī // 411 //
            </p>
         
         
         <p>
            iti bhenne ca tasmin ekasyaiva bahūpamānopādāne mālopamā /<br />
            yathottaramupameyasyopamānatve pūrvavadabhinnabhinnadharmatve, anavaratakanakavitaraṇajalalavabhṛtakarataraṅgitārthitateḥ
            /<br />
            bhaṇitiriva matirmatiriva ceṣṭā ceṣṭeva kīrtirativimalā // 412 //
            </p>
         
         
         <p>
            matiriva mūrtirmadhurā mūrtiriva sabhā prabhāvacitā /<br />
            tasya sabheva jayaśrīḥ śakyā jetuṃ nṛpasya na pareṣām // 413 //
            </p>
         
         
         <p>ityādikā raśanopamā ca na lakṣitā, evaṃvidhavaicitryasahasrasaṃbhavāt uktabhedānatikramācca
            //</p>
         
         
         <p>(sū- 135)</p>
         
         
         <p><span class="bold">upamānopabameyatve, ekasyaivaikavākyage /
               ananvayaḥ</span></p>
         
         
         <p>
            upamānāntarasaṃbandhābhāvo 'nanvayaḥ /<br />
            udāharaṇam-- na kevalaṃ bhāti nitāntakāntirniṃtambinī saiva nitambinīva /<br />
            yāvadvilāsāyudhalāsyavāsāste tadvilāsā iva tadvilāsāḥ // 414 //
            </p>
         
         
         <p>(sū- 136)</p>
         
         
         <p class="bold">viparyāsa upameyopamā tayoḥ //91//</p>
         
         
         <p>tayoḥ, upamānopameyayoḥ /
            
            <p>
               parivṛttiḥ, arthāt vākyadvaye /<br />
               itaropamānavyavacchedaparā, upameyenopamā, iti, upameyopamā /<br />
               udāharaṇam-- kamaleva matirmatiriva kamalā tanuriva vibhā vibheva tanuḥ /<br />
               dharaṇīva dhṛcirdhṛtiriva dharaṇī satataṃ vibhāti bata yasya // 415 //
               </p>
         </p>
         
         
         <p>(sū- 137)</p>
         
         
         <p class="bold">saṃbhāvanamathotprekṣā prakṛtasya samena yat /</p>
         
         <p>
            samena, upamānena /<br />
            udārahaṇam-- unmeṣaṃ yo mama na sahate jātivairī niśāyām intorintīvaradaladṛśā tasya
            saundaryadarpaḥ /<br />
            nītaḥ śāntiṃ prasabhamanayā vaktrakāntyeti harṣā- llagrā manye lalitatanu te pādayoḥ
            pajhalakṣmīḥ // 416 //
            </p>
         
         
         <p>
            limpatīva tamo 'ṅgāni varṣatīvāñjanaṃ nabhaḥ /<br />
            asatpuruṣaseveva daṣṭirviphalatāṃ gatā // 417 //
            </p>
         
         
         <p>ityādau vyāpanādi lepanādirūpatayā saṃbhāvitam //</p>
         
         
         <p>(sū- 138)</p>
         
         
         <p class="bold">sasaṃdehastu bhedoktau tadanuktau ca saṃśayaḥ //92//</p>
         
         
         <p>
            bhedīktau yathā ayaṃ mārtaṇḍaḥ kiṃ sa khalu turagaiḥ saptabhiritaḥ kṛśānuḥ kiṃ sarvāḥ
            prasarati diśo naiṣa niyatam /<br />
            kṛtāntaḥ kiṃ sākṣānmahiṣavahano 'sāviti ciraṃ samālokyājau tvāṃ vidadhati vikalpān
            pratibhaṭāḥ // 418 //
            </p>
         
         
         <p>
            bhedhoktāvityanena na kevalamayaṃ niśvayagarbho yāvannisvayānto 'pi saṃdehaḥ svīkṛtaḥ
            /<br />
            yathā induḥ kiṃ kva kalaṅkaḥ sarasijametat kimambu kutra gatam /<br />
            lalitasavilāsavacanairmukhamiti hariṇākṣi niśvitaṃ parataḥ // 419 //
            </p>
         
         
         <p>
            kiṃ tu niśvayagarbha iva nātra niśvayaḥ pratīyamāna iti, upekṣito bhaṭṭodbhaṭena /<br />
            tadanuktau yathā asyāḥ sargavidhau prajāpatirabhūccandro nu kāntipradaḥ śṛṅgāraikarasaḥ
            svayaṃ nu madano māso nu puṣpākaraḥ /<br />
            vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ
            rūpaṃ purāṇo muniḥ // 420 //
            </p>
         
         
         <p>(sū- 139)</p>
         
         
         <p class="bold">tadrūpakamabhedo ya upamānopameyayoḥ /</p>
         
         <p>atisāmyāt anapahnutabhedayoḥ, abhedaḥ /
            (sū- 140)</p>
         
         
         <p class="bold">samastavastuviṣayaṃ śrautā āropitā yadā //93//</p>
         
         
         <p>
            āropaviṣayā iva āropyamāṇāḥ, yadā śabdopāttāḥ, tadā samastāni vastūni viṣayo 'syeti
            samastavastuviṣayam /<br />
            āropitā iti bahuvacanamavivakṣitam /<br />
            yathā jyotsnābhasmacchuraṇadavalā bibhratī tārakāsthī- nyantardhānavyasanarasikā rātrikāpālikīyam
            /<br />
            dvīpāddvīpaṃ bhramati dadhatī candarmudrākapāle nyastaṃ siddhāñjanaparimalaṃ lāñchanasya
            cchalena // 421 //
            </p>
         
         
         <p>atra pādatraye, antardhānavyasanarasikatvamāropitadharma eveti rūpakaparigrahe sādhakamastīti
            tatsaṃkarāśaṅkā na kāryā //</p>
         
         
         <p>(sū- 141)</p>
         
         
         <p class="bold">śrautā ārthāśva te yasminnekadeśavivarti tat /</p>
         
         <p>
            kecidāropyamāṇāḥ śabdopāttāḥ kocidarthasāmarthyādavaseyāḥ, ityekadeśavivartanāt ekadeśavivarti
            /<br />
            yathā jassa raṇanteurae kare kuṇantassa maṇḍalaggalaam /<br />
            rasasaṃmuhī vi sahasā paraṃmuhī hoi riuseṇā // 422 //
            </p>
         
         
         <p>atra raṇasyāntaḥpuratvamāropyamāṇaṃ śabdopātm maṇḍalāgralatāyāḥ nāyikātvam ripusenāyāśva
            pratināyikātvam arthasāmarthyādavasīyate, iti, ekadeśe viśeṣeṇa vartanādekadeśavivarti
            /
            (sū- 142)</p>
         
         
         <p><span class="bold">sāṅgametat</span></p>
         
         
         <p>uktadvibhedaṃ sāvayavam //</p>
         
         
         <p>(sū- 143)</p>
         
         
         <p><span class="bold">niraṅgaṃ tu śuddham</span></p>
         
         
         <p>
            yathā kuraṅgīvāṅgāni stimitayati gītadhvaniṣu yat sakhīṃ kāntodantaṃ śrutamapi punaḥ
            praśrayati yat /<br />
            anidraṃ yaccāntaḥ svapiti tadaho vedmyabhinavāṃ pravṛtto 'syāḥ sektuṃ hṛdi manasijaḥ
            premalatikāma // 423 //
            </p>
         
         
         <p>(sū- 144)</p>
         
         
         <p class="bold">mālā tu pūrvavat //94//</p>
         
         
         <p>
            mālopamāyāmivaikasmin bahava āropitāḥ /<br />
            yathā saundaryasya taraṅgiṇī taruṇimotkarṣasya harṣodgamaḥ kānteḥ kārmaṇakarma narmarahasāmullāsanāvāsabhūḥ
            /<br />
            vidyā vakragirāṃ vidheranavadhiprāvīṇyasākṣātkriyā bāṇāḥ pañcaśilīmukhasya lalanācūḍāmaṇiḥ
            sā priyā // 424 //
            </p>
         
         
         <p>(sū- 145)</p>
         
         
         <p class="bold">
            niyatāropaṇopāyaḥ syādāropaḥ parasya yaḥ /<br />
            tat paraṃparitaṃ śliṣṭe vācake bhedabhāji vā //95//
            </p>
         
         
         <p>
            yathā vidvanmānasahaṃsa vairikamalāsaṃkocadīptadyute durgāmārgaṇanīlalohita samitkhīkāravaiśvānara
            /<br />
            satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ
            vairiñcamuccaiḥ kriyāḥ // 425 //
            </p>
         
         
         <p>
            atra mānasameva mānasam kamalāyāḥ saṃkoca eva kamalānāmasaṃkocaḥ, durgāṇāmamārgaṇameva
            durgāyāḥ mārgaṇam samitāṃ svīkāra eva samidhāṃ svīkāraḥ satye prītireva satyāmaprītiḥ,
            vijayaḥ paraparābhava eva vijayo 'junaḥ, evamāropaṇanimitto haṃsāderāropaḥ /<br />
            yadyapi śabdārthālaṃkāro 'yamityuktam vakṣyate ca tathāpi prasiddhyanurodhādatroktaḥ,
            ekadeśavivarti hīdamanyairabhidhīyate /<br />
            bhedabhāji yathā ālānaṃ jayakuñjarasya dṛṣadāṃ seturvipadvāridheḥ pūrvādriḥ karavālacaṇḍhamahaso
            līlopadhānaṃ śriyaḥ /<br />
            saṃgrāmāmṛtasāgarapramathanakrīḍāvidau mandaro rājan rājati vīravairivanitāvaidhavyadasate
            bhujaḥ // 426 //
            </p>
         
         
         <p>
            atra jayoderbhinnaśabdavācyasya kujjaratvādyārope bhujasya, ālānatvādyāropo yujyate
            /<br />
            alaukikamahālokaprakāśitajagatrrayaḥ /<br />
            stūyate deva sadvaṃsamuktāratnaṃ na kairbhavān // 427 //
            </p>
         
         
         <p>
            niravadhi ca nirāśrayaṃ ca yasya sthitamanivartitakautukaprapañcam /<br />
            prathama iha bhavān sa kūrmamūrtirjayati caturdaśalokavallikandaḥ // 428 //
            </p>
         
         
         <p>iti ca, amālārūpakamapi paraṃparitaṃ draṣṭavyam //</p>
         
         
         <p>
            kisalayakarairlatānāṃ karakamalaiḥ kāmināṃ mano jayati /<br />
            nalinīnāṃ kamalamusvaiḥ mukhendubhiryoṣitāṃ madanaḥ // 429 //
            </p>
         
         
         <p>ityādi raśanārūpakaṃ na vaicitryavaditi na lakṣitam //</p>
         
         
         <p>(sū- 146)</p>
         
         
         <p class="bold">prakṛtaṃ yanniṣidhyānyat sādhyate sā tvapahnutiḥ /</p>
         
         <p>
            upameyam asatyaṃ kṛtvopamānaṃ satyatayā yat sthāpyate sā tu, apahnutiḥ /<br />
            udāharaṇam-- avāptaḥ prāgalbhyaṃ pariṇatarucaḥ śailatanaye kalaṅko naivāyaṃ vilasati
            śaśāhkasya vapuṣi /<br />
            amuṣyeyaṃ manye vigaladamṛtasyantaśiśire ratiśrāntā śete rajaniramaṇī gāḍhamurasi
            // 430 //
            </p>
         
         
         <p>
            itthaṃ vā bata sakhi kiyadetat paśya vairaṃ smarasya priyavirahakṛśe 'smin rāgiloke
            tathā hi /<br />
            upavanasahakārodbhāsibhṛṅgacchalena prativiśikhamanenoṭṭaṅkitaṃ kālakūṭam // 431 //
            </p>
         
         
         <p>
            atra hi na sabhṛṅgāṇi sahakārāṇi, api tu sakālakūṭāḥ śarā iti pratītiḥ /<br />
            evaṃ vā amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛṣujaghanabhāge
            nipatitaḥ /<br />
            yadaṅgāṅgārāṇāṃ pratamapiśunā nābhikuhare śikhā dhūmasyeyaṃ pariṇamati romāvalivapuḥ
            // 432 //
            </p>
         
         
         <p>
            atra na romāvaliḥ, dhūmaśikheyamiti pratipattiḥ /<br />
            evamiyaṃ bhaṅgyantarairapyūhyā //
            </p>
         
         
         <p>(sū- 147)</p>
         
         
         <p class="bold">śleṣaḥ sa vākye, ekasmin yatrānekārthatā bhavet //96//</p>
         
         
         <p>
            ekārthapratipādakānāmava śabdānāṃ yatrāneko 'rthaḥ sa śleṣaḥ /<br />
            udāharaṇam-- udayamayate diṅbhālinyaṃ nirākurutetarām nayati nidhanaṃ nidrāmudrāṃ
            pravartayati kriyāḥ /<br />
            racayatitarāṃ svairācārapravartanakartanam vata bata lasattejaḥpuñjo vibhāti vibhākaraḥ
            // 433 //
            </p>
         
         
         <p>atrābhidhāyā aniyantraṇāt dvāvapyarkabhūpau vācyau //</p>
         
         
         <p>(sū- 148)</p>
         
         
         <p><span class="bold">paroktirbhedakaiḥ śliṣṭaiḥ samāsoktiḥ</span></p>
         
         
         <p>
            prakṛtārthapratipādakavākyena śliṣṭaviśeṣaṇamāhātmayāt na tu viśeṣyasya sāmarthyādapi
            yat aprakṛtasyārthasyābhidhānam sā samāsena saṃkṣepeṇārthadvayakathanāt samāsoktiḥ
            /<br />
            udāharaṇam--lahiūṇa tujjha bāhuphphaṃsaṃ jīe sa ko vi ullāso /<br />
            jaalacchī tuha virahe ṇa hūjjalā dubbalā ṇaṃ sā // 434 //
            </p>
         
         
         <p>atra jayalakṣmīśabdasya kevalaṃ kāntāvācakatvaṃ nāsti //</p>
         
         
         <p>(sū- 149)</p>
         
         
         <p class="bold">
            nidarśanā /<br />
            abhavanavastusaṃbanda upamāparikalpakaḥ //97//
            </p>
         
         
         <p>
            nidarśanaṃ dṛṣṭāntakaraṇam /<br />
            udāharaṇam-- kvasūryaprabhavo vaṃśaḥ kva cālpaviṣayā matiḥ /<br />
            titīrṣurdustaraṃ mohāduḍupenāsmi sāgaram // 435 //
            </p>
         
         
         <p>
            atra, uḍupena sāgarataraṇamiva manmatyā sūryavaṃśavarṇanamityupamāyāṃ paryavasyati
            /<br />
            yathā vā udayati vitatordhvaraśmirajjāvahimarucau himadhāmni yāti cāstam /<br />
            vahati girirayaṃ vilamvighaṇṭādvayaparivāritavāraṇendralīlām // 436 //
            </p>
         
         
         <p>
            atra kathamanyasya līlāmanyo vahatīti tatsadṛśīmityupamāyāṃ paryavasānam /<br />
            dorbhyāṃ titīrṣati taraṅgavatībhujaṅgamādātumicchati kare hariṇāṅkavimbam /<br />
            meruṃ lilaṅghayiṣati dhruvameṣa deva yaste guṇān gaditumudyamamādadhāti // 437 //
            </p>
         
         
         <p>ityādau mālārūpāpāyeṣā draṣṭavyā //</p>
         
         
         <p>(sū- 150)</p>
         
         
         <p class="bold">svasvahetvanvayasyoktiḥ kriyayaiva ca sāparā /</p>
         
         <p>
            kriyayaiva svasvarūpasvakāraṇayoḥ saṃbandho yadavagamyate sā, aparā nidarśanā /<br />
            yathā unnataṃ padamavāpya yo laghurhelayaiva sa patediti bruvan /<br />
            śailaśekharagato dṛṣatkaṇaśvārumārutadhutaḥ patatyadhaḥ // 438 //
            </p>
         
         
         <p>atra pātakriyayā patanasya lāghave sati, unnatapadaprāptirūpasya ca saṃbandhaḥ khyāpyate
            //</p>
         
         
         <p>(sū- 151)</p>
         
         
         <p class="bold">aprastutapraśaṃsā yā sā saiva prastutāśrayā //98//</p>
         
         
         <p>aprākaraṇikasyābhidhānena prākaraṇikasyākṣepo 'prastutapraśaṃsā /
            (sū- 152)</p>
         
         
         <p class="bold">
            kārye nimitte sāmānye viśeṣe prastute sati /<br />
            tadanyasya vacastulye tulyasyeti ca pañcadhā //99//
            </p>
         
         
         <p>
            tadanyasya kāraṇādeḥ /<br />
            krameṇodāharaṇam-- yātā kiṃ na milanti sundari punaśvintā tvayā matkṛte no kāryā nitarāṃ
            kṛśāsi kathayatyevaṃ sabāṣpe mayi /<br />
            lajjāmantharatārakeṇa nipatatpītāśruṇā cakṣuṣā dṛṣṭvā māṃ hasitena bhāvimaraṇotsāhastayā
            sūcitaḥ // 439 //
            </p>
         
         
         <p>
            atra prasthānātkimiti nivṛtto 'sīti kārye pṛṣṭe kāraṇamabhihitam /<br />
            rājantarājasutā na pāṭhayati māṃ devyo 'pi tūṣṇīṃ sthitāḥ kubje bhojaya māṃ kumārasacivairnādyāpi
            kiṃ bhujyate /<br />
            ityaṃ nātha śukastāvāribhavane mukto 'dhvagaiḥ pañjarāt citrasthānavalokya śūnyavalabhāvekaikamābāṣate
            // 440 //
            </p>
         
         
         <p>
            atra prasthānodyataṃ bhavantaṃ jñātvā sahasaiva tvadarayaḥ palāyya gatāḥ, iti kāraṇe
            prastute kāryamuktam /<br />
            etattasya mukhātkiyat kamalinīpatre kaṇaṃ vāriṇo yanmuktāmaṇirityamaṃsta sa jaḍaḥ
            śṛṇvanyadasmādapi /<br />
            aṅgulyagralaghukriyāpravilayinyādīyamāne śanaiḥ kutroḍḍīya gato mametyanudinaṃ nidrāti
            nāntaḥśucā // 441 //
            </p>
         
         
         <p>
            atrāsthāne jaḍānāṃ mamatvasaṃbhāvanā bhavatīti sāmānye prastute viśeṣaḥ kathitaḥ /<br />
            suhṛdvadhūbāṣpajalapramārjanaṃ karoti vairapratiyātanena yaḥ /<br />
            sa eva pūjyaḥ sa pumānsa nītimānsujīvitaṃ tasya sa bhājanaṃ śriyaḥ // 442 //
            </p>
         
         
         <p>atra "kṛṣṇaṃ nihatya narakāsuravadhūnāṃ yadi duḥkhaṃ praśamayasi tat tvameva ślāghyaḥ';
            iti viśeṣe prakṛte sāmānyamamihitam /
            
            <p>
               tulye prastute tulyābhidhāne trayaḥ prakārāḥ /<br />
               śleṣaḥ samāsoktiḥ sādṛśyamātraṃ vā tulyāt tulyasya hyākṣepe hetuḥ /<br />
               krameṇodāharaṇam-- puṃstvādapi pravicalet yadi yadyadho 'pi yāyāt yadi praṇayane namahānapi
               syāt /<br />
               abhyuddharettadapi viśvamitīdṛśīyaṃ kenāpi dik prakaṭitā puruṣottamena // 443 //
               </p>
         </p>
         
         
         <p>
            yenāsyabhyuditena candra gamitaḥ klāntiṃ ravau tatra te yujyeta pratikartumeva na
            punastasyaiva pādagrahaḥ /<br />
            kṣīṇenaitadanuṣṭhitaṃ yadi tataḥ kiṃ lajjase no manāg astvenaṃ jaḍadhāmatā tu bhavato
            yad vyāmni visphūrjase // 444 //
            </p>
         
         
         <p>
            ādāya vāri paritaḥ saritāṃ mukhebhyaḥ kiṃ tāvadarjitamanena durarṇavena /<br />
            kṣārīkṛtaṃ ca vaḍavādahane hutaṃ ca pātālakukṣikuhare viniveśitaṃ ca // 445 //
            </p>
         
         
         <p>
            iyaṃ ca kācit vācye pratīyamānārthānadhyāropeṇaiva bhavati /<br />
            yathā abdherambhaḥ sthagitabhuvanābogapātālakukṣeḥ potopāyā iha hi bahavo laṅghane
            'pi kṣamante /<br />
            āho riktaḥ kathamapi bhavedeṣa daivāt tadānīṃ ko nāma syādavaṭakuharālokane 'pyasya
            kalpaḥ // 446 //
            </p>
         
         
         <p>
            kvacidadhyāropeṇaiva /<br />
            yathā kastvaṃ bhoḥ kathayāmi daivahatakaṃ māṃ viddhi śākhoṭakaṃ vairāgyādiva vakṣi
            sādhu viditaṃ kasmādidaṃ kathyate /<br />
            vāmenātra vaṭastamadhvagajanaḥ sarvātmanā sevate na cchāyāpi paropakārakaraṇe mārgasthitasyāpi
            me // 447 //
            </p>
         
         
         <p>
            kvacidaṃśeṣvadhyāropeṇa /<br />
            yathā so 'pūrvo rasanāviparyayavidhiḥ tat karṇayośvāpalaṃ dṛṣṭiḥ sā madavismṛtasvaparadik
            kiṃ bhūyakoktena vā /<br />
            sarvaṃ vismṛtavānasi bhramara he yadvāraṇo 'dyāpyasau antaḥśūnyakaro niṣevyata iti
            bhrātaḥ ka eṣa grahaḥ // 448 //
            </p>
         
         
         <p>atra rasanāviparyāsaḥ śūnyakaratvaṃ ca bhramarasyāsevane na hetuḥ karṇacāpalaṃ tu
            hetuḥ, madaḥ pratyuta sevane nimittam //</p>
         
         
         <p>(sū- 153)</p>
         
         
         <p class="bold">
            nigīryādhyavasānaṃ tu prakṛtasya pareṇa yat /<br />
            prastutasya yadanyatvaṃ yadyarthoktau ca kalpanam //100//
            </p>
         
         
         <p><span class="bold">kāryakāraṇayoryaśva paurvāparyaviparyayaḥ /
               vijñeyātiśayoktiḥ sā</span></p>
         
         
         <p>
            upamānenāntarnigīrṇasyopameyasya yadadhyavasānaṃ saikā /<br />
            yathā kamalamanambhasi kamale ca kuvalaye tāni kanakalatikāyām /<br />
            sā ca sukumārasubhagetyutpātaparaṃparāṃ keyam // 449 //
            </p>
         
         
         <p>
            atra mukhādi kamalādirūpatayādhyavasitam /<br />
            yacca tadevānyatvenādhyavasīyate sā, aparā /<br />
            yathā aṇṇaṃ laḍahattaṇaaṃ aṇṇā via kā vi vattaṇacchāā /<br />
            sāmā sāmaṇṇapaāvaiṇo reha ccia ṇa hoī // 450 //
            </p>
         
         
         <p>
            "yadyarthasya'; yadiśabdena cecchabdena vā, uktau yat kalpanam (arthāt asaṃbhavino
            'rthasya) sā tṛtīyā /<br />
            yathā rākāyāmakalaṅkaṃ cedamṛtāṃśorbhavedvapuḥ /<br />
            tasyā mukhaṃ tadā sāmyaparābavamavāpnuyāt // 451 //
            </p>
         
         
         <p>
            kāraṇasya śīghrakāritāṃ vaktuṃ kāryasya pūrvamuktau caturthī /<br />
            yathā hṛdayamadhiṣṭhitamādau mālatyāḥ kusumacāpabāṇena /<br />
            caramaṃ ramaṇīvallabha locanaviṣayaṃ tvayā bhajatā // 452 //
            </p>
         
         
         <p>(sū- 154)</p>
         
         
         <p class="bold">prativastūpamā tu sā //101//</p>
         
         
         <p class="bold">sāmānyasya dvirekasya yatra vākyadvaye sthitiḥ /</p>
         
         
         <p>
            sādhāraṇo dharmaḥ, upameyavākye, upamānavākye ca kathitapadasya duṣṭatayābhihitatvāt
            śabdabhedena yat upādīyate sā vastuno vākyārthasyopamānatvāt prativastūpamā /<br />
            yathā devībhāvaṃ gamitā parivārapadaṃ kathaṃ bhajatveṣā /<br />
            na khalu paribhogayogyaṃ daivatarūpāṅkitaṃ ratnam // 453 //
            </p>
         
         
         <p>
            yadi dahatyanalo 'tra kimadbhutaṃ yadi ca gauravamadriṣu kiṃ tataḥ /<br />
            lavaṇamambu sadaiva mahodadheḥ prakṛtireva satāmaviṣāditā // 454 //
            </p>
         
         
         <p>
            ityādikā mālāprativastūpamā draṣṭavyā /<br />
            evamanyatrāpyanusartavyam //
            </p>
         
         
         <p>(sū- 155)</p>
         
         
         <p class="bold">dṛṣṭāntaḥ punareteṣāṃ sarveṣāṃ pratibimbanam //102//</p>
         
         
         <p>
            eteṣāṃ sādhāraṇadharmādīnāma dṛṣṭo 'ntaḥ niśvayo yatra sa dṛṣṭāntaḥ /<br />
            tvayi dṛṣṭa eva tasyā nirvāti mano manobhavajvalitam /<br />
            āloke hi himāṃsorvikasati kusumaṃ kumuddhatyāḥ // 455 //
            </p>
         
         
         <p>
            eṣa sādharmyeṇa /<br />
            vaidharmyeṇa tu tavāhave sāhasakarmaśarmaṇaḥ karaṃ kṛpāṇāntikamāninīṣataḥ /<br />
            bhaṭāḥ pareṣāṃ viśarārutāmaguḥ, dadhatyavāte sthiratāṃ hi pāṃsavaḥ // 456 //
            </p>
         
         
         <p>(sū- 156)</p>
         
         
         <p class="bold">
            sakṛdvṛttistu dharmasya prakṛtāprakṛtātmanām /<br />
            saiva kriyāsu bahvīṣu kārakasyeti dīpakam //103//
            </p>
         
         
         <p>
            prākaraṇikāprākaraṇikānāma arthāt upamānopameyānām dharmaḥ kriyādiḥ, ekavārameva yat
            upādīyate tat ekasthasyaiva samastavākyadīpanāt dīpakam /<br />
            yathā kivaṇāṇaṃ dhaṇaṃ ṇāāṇaṃ phaṇamaṇī keśarāiṃ sīhāṇaṃ /<br />
            kulabāliāṇaṃ tthaṇaā kutto cippanti amuāṇaṃ // 457 //
            </p>
         
         
         <p>
            kārakasya ca bahvīṣu kriyāsu sakṛdvṛttirdīpakam /<br />
            yathā svidyati kūṇati vellati vicalati nimiṣati vilokayati tiryak /<br />
            antarnandati cumbitumicchati navapariṇayā vadhūḥ śayane // 458 //
            </p>
         
         
         <p>(sū- 157)</p>
         
         
         <p class="bold">mālādīpakamādyaṃ cedyathottaraguṇāvaham /</p>
         
         <p>
            pūveṃṇa pūrveṇa vastunā, uttaramuttaraṃ cedupakriyate tat mālādīpakam /<br />
            yathā saṃgrāmāṅgaṇamāgatena bhavatā cāpe samāropite devākarṇaya yena yena sahasā yadyatsamāsāditam
            /<br />
            kodaṇḍena śarāḥ śarairariśirastenāpi bhūmaṇḍalaṃ tena tvaṃ bhavatā ca kīrtiratulā
            kīrtyā ca lokatraḍalaṃ tena tvaṃ bhavatā ca kīrtiratulā kīrtyā ca lokatrayam // 459
            //
            </p>
         
         
         <p>(sū- 158)</p>
         
         
         <p class="bold">niyatānāṃ sakṛddharmaḥ sā punastulyayogitā //104//</p>
         
         
         <p>
            niyatānāṃ prākaraṇikānāmeva aprākaraṇikānāmeva vā /<br />
            krameṇodāharaṇam-- pāṇḍu kṣāmaṃ vadanaṃ hṛdayaṃ sarasaṃ tavālasaṃ ca vapuḥ /<br />
            āvedayati nitāntaṃ kṣetriyarogaṃ sakhi hṛdantaḥ // 460 //
            </p>
         
         
         <p>
            kumudakamalanīlanīrajālirlalitavilāsajuṣorddaśoḥ puraḥ kā /<br />
            amṛtamamṛtaraśmirambujanma pratihatamekapade tavānanasya // 461 //
            </p>
         
         
         <p>(sū- 159)</p>
         
         
         <p class="bold">upamānādyadanyasya vyatirekaḥ sa eva saḥ /</p>
         
         <p>
            anyasyopameyasya vyatireka ādhikyam /<br />
            kṣīṇaḥ kṣīṇo 'pi śaśī bhūyo bhūyo 'bhivardhate satyam /<br />
            virama prasīda sundari yauvanamanivarti yātaṃ tu // 462 //
            </p>
         
         
         <p>ityādānupamānasyopameyādādhikyamiti kenaciduktam tadayuktam atra yauvanagatāsthairyādhikyaṃ
            hi vivakṣitam /
            (sū- 160)</p>
         
         
         <p class="bold">hetvoruktāvanuktīnāṃ traye sāmye nivedite //105//</p>
         
         
         <p class="bold">śabdārthābyāmathākṣipte śliṣṭe tadvattriraṣṭa tat /</p>
         
         <p>
            vyatirekasya hetuḥ, upameyagatamutkarṣanimittam upamānagatamapakarṣakāraṇam tayordvayoruktiḥ,
            ekatarasya dvayorvā, anuktirityanuktitrayam etadbhedacatuṣṭayamupamānopameyabhāve
            śabdena pratipādite, ārthena ca krameṇoktāśvatvāra eva bhedāḥ, ākṣipte caupamye tāvanta
            eva, evaṃ dvādaśa /<br />
            ete śleṣe 'pi bhavantīti caturviṃśatirbhedāḥ /<br />
            krameṇodāharaṇam-- asimātrasahāyasya prabhūtāriparābhave /<br />
            anyatucchajanasyeva na smayo 'sya mahādhṛteḥ // 463 //
            </p>
         
         
         <p>atraiva tuccheti mahādhṛterityanayoḥ paryāyeṇa yugapadvānupādāne 'nyat bhedatrayam
            /
            
            <p>
               evamanyeṣvapi draṣṭavyam /<br />
               atra, ivāśabdasya sadbhāvācchābdamaupamyam /<br />
               asimātrasahāyo 'pi prabhūtāriparābhave /<br />
               naivānyatucchajanavatsagarvo 'yaṃ mahādhṛtiḥ // 464 //
               </p>
         </p>
         
         
         <p>
            atra tulyārthe vatirityārthamaupamyam /<br />
            iyaṃ sunayanā dāsīkṛtatāmarasaśriyā /<br />
            ānanenākalaṅkena jayatīnduṃ kalaṅkinam // 465 //
            </p>
         
         
         <p>
            atrevāditulyādipadaviraheṇa, ākṣiptaivopamā /<br />
            jitendriyatayā samyagvidyāvṛddhaniṣeviṇaḥ /<br />
            atigāḍhaguṇasyāsya nābjavadbhaṅgurā guṇāḥ // 466 //
            </p>
         
         
         <p>
            atrevārthe vatiḥ, guṇaśabdaḥ śliṣṭaḥ śābdamaupamyam /<br />
            akhaṇḍamaṇḍalaḥ śrīmān paśyaiṣa pṛthivīpatiḥ /<br />
            na niśākaravajjātu kalāvaikalyamāgataḥ // 467 //
            </p>
         
         
         <p>a6 tulyārthe vatiḥ kalāśabdaḥ śliṣṭaḥ /
            mālāpratikastūpamāvat mālāvyatireko 'pi saṃbhavati /
            
            <p>
               tasyāpi bhedā evamūhyāḥ /<br />
               diṅbhātramudāhviyate /<br />
               yathā haravanna viṣamadṛṣṭirharivanna vibho vidhūtavitatavṛṣaḥ /<br />
               ravivanna cātiduḥsahakaratāpitabhūḥ kadācidasi // 468 //
               </p>
         </p>
         
         
         <p>
            atra tulyārthe vatiḥ viṣamādayaśva śabdāḥ śliṣṭāḥ /<br />
            nityoditapratāpena triyāmāmīlitaprabhaḥ /<br />
            bhāsvatānena bhūpena bhāsvāneṣa vinirjitaḥ // 469 //
            </p>
         
         
         <p>
            atra hyākṣiptaivopamā bhāsvateti śliṣṭaḥ /<br />
            yathā vā svacchātmatāguṇasamullasitendubimbaṃ bimbaprabhādharamakṛtrimahṛdyagandham
            /<br />
            yūnāmatīva pibatāṃ rajanīṣu yatra tṛṣṇāṃ jahāra madhu nānanamaṅganānām // 470 //
            </p>
         
         
         <p>
            atrevādīnāṃ tulyādīnāṃ ca padānāmabhāve 'pi śliṣṭaviśeṣaṇairākṣiptaivopamā pratīyate
            /<br />
            evaṃjātīyakāḥ śliṣṭoktiyogyasya padasya pṛthagupādāne 'nye 'pi bhedāḥ saṃbhavanti
            /<br />
            te 'pi, anayaiva diśā draṣṭavyāḥ //
            </p>
         
         
         <p>(sū- 161)</p>
         
         
         <p class="bold">niṣedho vaktumiṣṭasya yo viśeṣābhidhitsayā //106//</p>
         
         
         <p class="bold">vakṣyamāṇoktaviṣayaḥ sa ākṣepo dvidhā mataḥ /</p>
         
         <p>
            vivakṣitasya prākaraṇikatvādanupasarjanīkāryasya, aśakyavaktavyatvamatiprasiddhatvaṃ
            vā viśeṣaṃ vaktuṃ niṣedho niṣedha iva yaḥ sa vakṣyamāṇaviṣaya uktaviṣayaśveti dvidhā,
            ākṣepaḥ /<br />
            krameṇodāharaṇam-- e ehi kiṃpi kīevi kaeṇa ṇikviva bhaṇāmi alamaha vā /<br />
            aviāriakajjārambhaāriṇī marau ṇa bhaṇissaṃ // 471 //
            </p>
         
         
         <p>
            jyotsnā mauktikadāma candanarasaḥ śītāṃśukāntadravaḥ karpūraṃ kadalī mṛṇālavalayānyambhojinīpallavāḥ
            /<br />
            anyarmānasamāstvayā prabhavatā tasyāḥ sphuliṅgotkara- vyāpārāya bhavanti inta hanta
            kimanenoktena na brūmahe // 472 //
            </p>
         
         
         <p>(sū- 162)</p>
         
         
         <p class="bold">kriyāyāḥ pratiṣedhe 'pi phalavyaktirvibhāvanā //107//</p>
         
         
         <p>
            heturūpakriyāyāḥ, niṣedhe 'pi tatphalaprakāśanaṃ vibhāvanā /<br />
            yathā kusumitalatābhirahatāpyadhatta rujamalikulairadaṣṭāpi /<br />
            parivartate sma nalinīlaharībhiralolitāpyaghūrṇata sā // 473 //
            </p>
         
         
         <p>(sū- 163)</p>
         
         
         <p class="bold">viśeṣoktirakhaṇḍeṣu kāraṇeṣu phalāvacaḥ /</p>
         
         <p>
            militeṣvapi kāraṇeṣu kāryasyākathanaṃ viśeṣoktiḥ /<br />
            anuktanimittā, uktanimittā, acintyanimittā ca /<br />
            krameṇodārahaṇam-- nidrānivṛttāvudite dyuratne sakhījane dvārapadaṃ parāpte /<br />
            ślathīkṛtāśleṣarase bhujaṅge cacāla nāliṅganato 'ṅganā sā // 474 //
            </p>
         
         
         <p>
            karpūra iva dagdho 'pi śaktimān yo jane jane /<br />
            namo 'stvavāryavīryāya tasmai makaraketave // 475 //
            </p>
         
         
         <p>
            sa ekastrīṇi jayati jaganti kusumāyudhaḥ /<br />
            haratāpi tanuṃ yasya śaṃbhunā na balaṃ hṛtam // 476 //
            </p>
         
         
         <p>(sū- 164)</p>
         
         
         <p class="bold">yathāsaṃkhyaṃ krameṇaiva kramikāṇāṃ samanvayaḥ //108//</p>
         
         
         <p>
            yathā ekastridhā vasasi cetasi citramatra deva dviṣāṃ ca viduṣāṃ ca mṛgīdṛśāṃ ca /<br />
            tāpaṃ ca saṃmadarasaṃ ca ratiṃ ca puṣṇan śauryoṣmaṇā ca vinayena ca līlayā ca // 477
            //
            </p>
         
         
         <p>(sū- 165)</p>
         
         
         <p class="bold">
            sāmānyaṃ vā viśeṣo vā tadanyena samarthyate /<br />
            yattu so 'rthāntaranyāsaḥ sādharmyeṇetareṇa vā //109//
            </p>
         
         
         <p>
            sādharmyeṇa vaidharmyeṇa vā sāmānyaṃ viśeṣeṇa yat samarthyate viśeṣo vā sāmānyena
            so 'rthāntaranyāsaḥ /<br />
            krameṇodāhaṇam-- nijadoṣāvṛtamanasāmatisundarameva bhāti viparītam /<br />
            paśyati pittopahataḥ śaśiśubhraṃ śaṅkhamapi pītam // 478 //
            </p>
         
         
         <p>
            susitavasanālaṃkārāyāṃ kadācana kaumudī- mahasi sudṛśi svairaṃ yāntyāṃ gato 'stamabhūdvidhuḥ
            /<br />
            tadanu bhavataḥ kīrtiḥ kenāpyagīyata yena sā priyagṛhamagānmuktāśaṅkā kva nāsi śubhapradaḥ
            // 479 //
            </p>
         
         
         <p>
            guṇānāmeva daurātmyāt dhuri dhuryo niyujyate /<br />
            asaṃjātakiṇaskandhaḥ sukhaṃ svapiti gaurgaliḥ // 480 //
            </p>
         
         
         <p>
            aho hi me bahvaparāddhamāyuṣā yadapriyaṃ vācyamidaṃ mayedṛśam /<br />
            ta eva dhanyāḥ suhṛdaḥ parābhavaṃ jagatyadṛṣṭvaiva hi ye kṣayaṃ gatāḥ // 481 //
            </p>
         
         
         <p>(sū- 166)</p>
         
         
         <p class="bold">virodhaḥ so 'virodhe 'pi viruddhatvena yadvacaḥ /</p>
         
         <p>vastuvṛttenāvirodhe 'pi viruddhayoriva yadabhidhānaṃ sa virodhaḥ /
            (sū- 167)</p>
         
         
         <p class="bold">jātiśvaturbhirjātyādyairviruddhā syādguṇastribhiḥ //110//</p>
         
         
         <p class="bold">kriyā dvābhyāmapi dravyaṃ dravyeṇaiveti te daśa /</p>
         
         <p>
            krameṇodāharaṇam-- abhinavanalinīkisalayamṛṇālavalayādi davadahanarāśiḥ /<br />
            subhaga kuraṅgadṛśo 'syā vidhivaśatastvadviyogapavipāte // 482 //
            </p>
         
         
         <p>
            girayo 'pyanunnatiyujo marudapyacalo 'bdhayo 'pyagambhīrāḥ /<br />
            viśvaṃbharāpyatilaghurnaranātha tavāntike niyatam // 483 //
            </p>
         
         
         <p>
            yeṣāṃ kaṇṭhaparigrahapraṇayitāṃ saṃprāpya dhārādhara- stīkṣṇaḥ so 'pyanurajyate ca
            kamapi snehaṃ parāpnoti ca /<br />
            teṣāṃ saṃgarasahgasaktamanasāṃ rājñāṃ tvayā bhūpate pāṃsūnāṃ paṭalaiḥ praśādhanavidhirnirvartyate
            kautukam // 484 //
            </p>
         
         
         <p>
            sṛjati ca jagadidamavati ca saṃharati ca helayaiva yo niyatam /<br />
            avasaravaśataḥ śapharo janārdanaḥ so 'pi citramidam // 485 //
            </p>
         
         
         <p>
            satataṃ musalāsaktā bahutaragṛhakarmaghaṭanayā nṛpate /<br />
            dvijapatnīnāṃ paṭhināḥ sati bhavati karāḥ sarojasukumārāḥ // 486 //
            </p>
         
         
         <p>
            peśalamapi khalavacanaṃ dahatitarāṃ mānasaṃ satacvavidām /<br />
            paruṣamaṣi sujanavākyaṃ malayajarasavat pramodayati // 487 //
            </p>
         
         
         <p>
            krauñcādriruddāmadṛṣaddṛḍho 'sau yanmārgaṇānargalaśātapāte /<br />
            abhūnnavāmbhojadalābhijātaḥ sa bhārgavaḥ satyamapūrvasargaḥ // 488 //
            </p>
         
         
         <p>
            paricchedātītaḥ sakalavacanānāmaviṣayaḥ punarjanmanyasminnanubhavapathaṃ yo na gatavāt
            /<br />
            vivekapradhvaṃsādupacitamahāmohagahano vikāraḥ ko 'pyantarjaḍhayati ca tāpaṃ ca kurute
            // 489 //
            </p>
         
         
         <p>
            ayaṃ vārāmekī nilaya iti ratnākara iti śrito 'smābhistṛṣṇātaralitamanobhirjalanidhiḥ
            /<br />
            ka evaṃ jānīte nijakarapuṭīkoṭaragataṃ kṣaṇādenaṃ tāmyattimimakaramāpāsyati muniḥ
            // 490 //
            </p>
         
         
         <p>
            samadamataṅgajamadajalanisyandataraṅgiṇīpariṣvaṅgāt /<br />
            kṣititilaka tvayi taṭajuṣi śaṃkaracūḍāpagāpi kālindī // 491 //
            </p>
         
         
         <p>(sū- 168)</p>
         
         
         <p class="bold">svabhāvoktistu ḍimbhādeḥ svakriyārūpavarṇanam //111//</p>
         
         
         <p>
            svayostadekāśrayayoḥ /<br />
            rūpaṃ varṇaḥ saṃsthānaṃ ca /<br />
            udāharaṇam-- paśvādaṅghrī prasārya trikanativitataṃ drāghayitvāṅgamuccaiḥ āsajyābhugnakaṇṭho
            mukhamurasi saṭāṃ dhūlidhūmrāṃ vidhūya /<br />
            ghāsagrāsābhilāṣādanavaratacalatprothatuṇḍasturaṅgo mandaṃ śabdāyamāno vilakhati śayanādutthitaḥ
            kṣmāṃ khureṇa // 492 //
            </p>
         
         
         <p>(sū- 169)</p>
         
         
         <p class="bold">vyājastutirmukhe nindā stutirvā rūḍhiranyathā /</p>
         
         <p>
            vyājarūpā vyājena vā stutiḥ /<br />
            krameṇodāharaṇam-- hitvā tvāmuparodhavanadhyamanasāṃ manye na mauliḥ paro lajjāvarjanamantareṇa
            na ramāmanyatra saṃdṛśyate /<br />
            yastyāgaṃ tanutetarāṃ mukhaśatairetyāśritāyāḥ śriyaḥ prāpya tyāgakṛtāvamānanamapi
            tvayyeva yasyāḥ sthitiḥ // 493 //
            </p>
         
         
         <p>
            he helājitabaudhisacva vacasāṃ kiṃ vistaraistoyadhe nāsti tvatsadṛśaḥ paraḥ parahitādhāne
            gṛhītavrataḥ /<br />
            tṛṣyatpānthajanopakāraghaṭanāvaimukhyalabdhāyaśo- bhāraprodvahane karoṣi kṛpayā sāhāyakaṃ
            yanmaroḥ // 494 //
            </p>
         
         
         <p>(sū- 170)</p>
         
         
         <p class="bold">sā sahauktiḥ sahārthasya balādekaṃ dvivācakam //112//</p>
         
         
         <p>
            ekārthābidhāyakamapi sahārthabalāt yat ubhayasyāpyavagamakaṃ sā sahoktiḥ /<br />
            yathā saha diahaṇisāhiṃ dīharā sāsadaṇḍā saha maṇivalayehiṃ bāppadhārā galanti /<br />
            tuha suhaa vioe tīa uvviggirīe saha a taṇuladāe dubbalā jīvidāsā // 495 //
            </p>
         
         
         <p>śvāsadaṇḍādigataṃ dīrgatvādi śābdam divasaniśādigataṃ tu sahārthasāmarthyātpratipadyate
            //</p>
         
         
         <p>(sū- 171)</p>
         
         
         <p class="bold">vinoktiḥ sā vinānyena yatrānyaḥ sanna netaraḥ /</p>
         
         <p>
            kvacidaśobhanaḥ kvacicchobhanaḥ /<br />
            krameṇodāharaṇam-- arucirniśayā vinā śaśī śaśinā sāpi vinā mahattamaḥ /<br />
            ubhayena vinā manobhavasphuritaṃ naiva cakāsti kāminoḥ // 496 //
            </p>
         
         
         <p>
            mṛgalocanayā vinā vicitravyavahārapratibhāprabhāpragalbhaḥ /<br />
            amṛtadyutisundarāśayo 'yaṃ suhṛdā tena vinā narendrasūnuḥ // 497 //
            </p>
         
         
         <p>(sū- 172)</p>
         
         
         <p class="bold">parivṛttirvinimayo yo 'rthānāṃ syātsamāsamaiḥ //113//</p>
         
         
         <p>
            parivṛttiralaṃkāraḥ /<br />
            udāharaṇam-- latānāmetāsāmuditakusumānāṃ marudayaṃ mataṃ lāsyaṃ datvā śrayati bhṛśamāmodamasamam
            /<br />
            latāstvadhvanyānāmahaha dṛśamādāya sahasā dadatyādhivyādhibhramiruditamohavyatikaram
            // 498 //
            </p>
         
         
         <p>
            atra prathame 'rdhe samena samasya dvitīye, uttamena nyūnasya /<br />
            nānāvidhapraharaṇairnṛpa saṃprahāre svīkṛtya dāruṇaninādavataḥ prahārān /<br />
            dṛpātārivīravisareṇa vasuṃdhareyaṃ nirvipralambhaparirambhavidhirvitīrṇā // 499 //
            </p>
         
         
         <p>atra nyūnenottamasya //</p>
         
         
         <p>(sū- 173)</p>
         
         
         <p><span class="bold">pratyakṣā iva yadbhāvāḥ kriyante bhūtabhāvinaḥ /
               tadbhāvikam</span></p>
         
         
         <p>
            bhūtāśva bhāvinaśveti dvandvaḥ /<br />
            bhāvaḥ kaverabhiprāyo 'trāstīti bhāvikam /<br />
            udāharaṇam-- āsīdañjanamatreti paśyāmi tava locane /<br />
            bhāvibhūṣaṇasaṃbhārāṃ sākṣātkurve tavākṛtim // 500 //
            </p>
         
         
         <p>ādye bhūtasya dvitīye bhāvino darśanam //</p>
         
         
         <p>(sū- 174)</p>
         
         
         <p class="bold">kāvyaliṅgaṃ hetorvākyapadārthatā //114//</p>
         
         
         <p>
            vākyārthatā yathā vapuḥprādurbhāvādanumitamidaṃ janmani purā purāre na prāyaḥ kvacidapi
            bhavantaṃ praṇatavān /<br />
            naman muktaḥ saṃpratyahamatanuragre 'pyanatibhāk maheśa kṣantavyaṃ tadidamaparādhadvayamapi
            // 501 //
            </p>
         
         
         <p>
            anekapadārthatā yathā praṇayisakhīsalīlaparihāsarasādhigatai- rlalitaśirīṣapuṣpahananairapi
            tāmyati yat /<br />
            vapuṣi vadhāya tatra tava śastramupakṣipataḥ patatu śirasyakāṇḍayamadaṇḍa ivaiṣa bhujaḥ
            // 502 //
            </p>
         
         
         <p>
            ekapadārthatā yathā bhasmoddhūlana bhadramastu bhavate rudrākṣamāle śubhaṃ hā sopānaparaṃparāṃ
            girisutākāntālayālaṃkṛtim /<br />
            adyārādhanatoṣitena vibhunā yuṣmatsaparyāsukhā- lokocchedini mokṣanāmani mahāmohe
            nidhīyāmahe // 503 //
            </p>
         
         
         <p>eṣu, aparādhadvaye pūrvāparajanmanoranamanam bhujapāte śastropakṣepaḥ, mahāmohe sukhāvalokoccheditvaṃ
            ca yathākramamuktarūpo hetuḥ //</p>
         
         
         <p>(sū- 175)</p>
         
         
         <p class="bold">paryāyoktaṃ vinā vācyavācakatvena yadvacaḥ /</p>
         
         <p>
            vācyavācakabhāvavyatiriktenāvagamanavyāpāreṇa yat pratipādanaṃ tat paryāyeṇa, bhaṅgyantareṇa
            kathanāt paryāyoktam /<br />
            udāharaṇam-- yaṃ prekṣya cirarūḍhāpi nivāsaprītirujjhitā /<br />
            madenairāvaṇamukhe mānena hṛdaye hareḥ // 504 //
            </p>
         
         
         <p>atra, airāvaṇaśakrau madamānamuktau jātāviti vyaṅgyamapi śabdenocyate tena yadevocyate
            tadeva vyaṅgyam /
            yathā tu vyaṅgyaṃ na tathocyate /
            
            <p>
               yathā gavi śukle calati dṛṣṭe "gauḥ śuklaśvalati'; iti vikalpaḥ /<br />
               yadeva dṛṣṭaṃ tadeva vikalpayati na tu yathā dṛṣṭaṃ tathā /<br />
               yato 'bhinnāsaṃsṛṣṭatvenadṛṣṭam /<br />
               bhedasaṃsargābhyāṃ vikalpayati //
               </p>
         </p>
         
         
         <p>(sū- 176)</p>
         
         
         <p><span class="bold">udāttaṃ vastunaḥ saṃpat</span></p>
         
         
         <p>
            saṃpat samṛddhiyogaḥ /<br />
            yathā muktāḥ kelivisūtrahāragalitāḥ saṃmārjanībhirhṛtāḥ prātaḥ prāṅgaṇasīmni mantharacaladbālāṅgrilākṣāruṇāḥ
            /<br />
            dūrāddāḍimabījaśaṅkitadhiyaḥ karṣanti kelīśukāḥ yadvidvadbhavaneṣu bhojanṛpatestat
            tyāgalīlāyitam // 505 //
            </p>
         
         
         <p>(sū- 177)</p>
         
         
         <p class="bold">mahatāṃ copalakṣaṇam //115//</p>
         
         
         <p>
            upalakṣaṇamaṅgabhāvaḥ, arthādupalakṣaṇīye 'rthe /<br />
            udāharaṇam-- tadidamaraṇyaṃ yasmin daśarathavacanānupālanavyasanī /<br />
            nivasan bāhusahāyaśvakāra rakṣaḥkṣayaṃ rāmaḥ // 506 //
            </p>
         
         
         <p>na cātra vīro rasaḥ, tasyehāṅgatvāt //</p>
         
         
         <p>(sū- 178)</p>
         
         
         <p><span class="bold">tatsiddhihetāvekasmin yatrānyattatkaraṃ bhavet /
               samuccayo 'sau</span></p>
         
         
         <p>
            tasya prastutasya kāryasya, ekasmin sādhake sthite sādhakāntarāṇi yatra saṃbhavanti
            sa samuccayaḥ /<br />
            udāharaṇam-- durvārāḥ smahamārgaṇāḥ priyatamo dūre mano 'tyutsukaṃ gāḍhaṃ preṇa navaṃ
            vayo 'tikaṭhināḥ prāṇāḥ kulaṃ nirmalam /<br />
            strītvaṃ dhairyavirodhi manmathasuhṛt kālaḥ kṛtānto 'kṣamo no sakhyaśvaturāḥ kathaṃ
            nu virahaḥ soḍhavya itthaṃ śaṭhaḥ // 507 //
            </p>
         
         
         <p>
            atra virahāsahatvaṃ smaramārgaṇā eva kurvanti tadupari priyatamadūrasthityādi, upāttam
            /<br />
            eṣa eva samuccayaḥ sadyoge 'sadyoge sadasadyoge ca paryavasyatīti na pṛthaklakṣyate
            /<br />
            tathāhi-- kulamamalinaṃ bhadrā mūrtirmatiḥ śrutiśālinī bhujabalamalaṃ sphītā lakṣmīḥ
            prabhutvamakhaṇḍitam /<br />
            prakṛtisubhagā hyete bhāvā amībhirayaṃ jano vrajati sutarāṃ darpaṃ rājan ta eva tavāṅkuśāḥ
            // 508 //
            </p>
         
         
         <p>
            atra satāṃ yogaḥ /<br />
            uktodāharaṇe tvasatāṃ yogaḥ /<br />
            śaśī divasadhūsaro galatayauvanā kāminī saro vigatavārijaṃ mukhamanakṣaraṃ svākṛteḥ
            /<br />
            prabhurdhanaparāyaṇaḥ satatadurgataḥ sajjano nṛpāṅgaṇagataḥ khalo manasi sapta śalyāni
            me // 509 //
            </p>
         
         
         <p>atra śaśini dhūsare śalye śalyāntarāṇīti śobhanāśobhanayogaḥ /
            (sū- 179)</p>
         
         
         <p class="bold">sa tvanyo yugapad yā guṇakriyāḥ //116//</p>
         
         
         <p>
            guṇau ca kriye ca guṇakriye ca guṇakriyāḥ /<br />
            krameṇodāharaṇam-- vidalitasagalārikulaṃ tava balamidamabhavadāśu vimalaṃ ca /<br />
            prakhalamukhāni narādhipa malināni ca tāni jātāni // 510 //
            </p>
         
         
         <p>
            ayamekapade tayā viyogaḥ priyayā copanataḥ suduḥsaho me /<br />
            navavāridharodayādahobhirbhavitavyaṃ ca nirātapatvaramyaiḥ // 511 //
            </p>
         
         
         <p>
            kaluṣaṃ ca tavāhiteṣvakasmātsitapaṅkeruhasodaraśri cakṣuḥ /<br />
            patitaṃ ca mahīpatīndra teṣāṃ vapuṣi prasphuṭamāpadāṃ kaṭākṣaiḥ // 512 //
            </p>
         
         
         <p>"dhunoti cāsiṃ tanute ca kīrtim'; ityādeḥ "kṛpāṇapāṇiśva bhavān raṇakṣitau sasādhuvādāśva
            surāḥ surālaye'; ityādeśva darśanāt "vyadhikaraṇe'; iti "ekasmin deśe'; iti ca na
            vācyam //</p>
         
         
         <p>(sū- 180)</p>
         
         
         <p><span class="bold">ekaṃ krameṇānekasmin paryāyaḥ</span></p>
         
         
         <p>
            ekaṃ vastu krameṇānekasmin bhavati kriyate vā sa paryāyaḥ /<br />
            krameṇodāharaṇam-- nanvāśrayasthitiriyaṃ tava kālakūṭa kenottarottaraviśiṣṭapadopadiṣṭā
            /<br />
            prāgarṇavasya hṛdaye vṛṣalakṣmaṇo 'tha kaṇṭhe 'dhunā vasasi vāci punaḥ khalānām //
            513 //
            </p>
         
         
         <p>
            bimboṣṭha eva rāgaste tanvi pūrvamadṛśyata /<br />
            adhunā hadaye 'pyeṣa mṛgaśāvākṣi lakṣyate // 514 //
            </p>
         
         
         <p>
            rāgasya vastuto bhede 'pyekatayā dhyavasitatvādekatvamaviruddham /<br />
            taṃ tāṇa sirisahoararaaṇāharaṇammi hiaamekkarasaṃ /<br />
            bimbāhare piāṇaṃ ṇivesiaṃ kusumabāṇeṇa // 515 //
            </p>
         
         
         <p>(sū- 181)</p>
         
         
         <p class="bold">anyastato 'nyathā /</p>
         
         
         <p>
            anekamekasmin krameṇa bhavati kriyate vā so 'nyaḥ /<br />
            krameṇodāharaṇam-- madhurimaruciraṃ vacaḥ khalānāmamṛtamaho prathamaṃ pṛthu vyanakti
            /<br />
            atha kathayati mohahetumantargatamiva hālahalaṃ viṣaṃ tadeva // 516 //
            </p>
         
         
         <p>
            tadgehaṃ natabhitti mandiramidaṃ labdhāvakāśaṃ divaḥ sā dhenurjaratī nadanti kariṇāmetā
            ghanābhā ghaṭāḥ /<br />
            sa kṣudro mukaladhvaniḥ kalamidaṃ saṃgītakaṃ yoṣitām āśvaryaṃ divasairdvijo 'miyatīṃ
            bhūmiṃ samāropitaḥ // 517 //
            </p>
         
         
         <p>atra, ekasyaiva hānopādānayoravivakṣitatvāt na parivṛttiḥ //</p>
         
         
         <p>(sū- 182)</p>
         
         
         <p class="bold">anumānaṃ taduktaṃ yat sādhyasādhanayorvacaḥ //117//</p>
         
         
         <p>
            pakṣadharmānvayavyatirekitvena trirūpo hetuḥ sādhanam /<br />
            dharmiṇi, ayogavyavacchedo vyāpakasya sādhyatvam /<br />
            yathā yatraitā laharīcalācaladṛśo vyāpārayanti bhruvaṃ yat tatraiva patanti saṃtatamamī
            marmaspṛśo mārgaṇāḥ /<br />
            taccakrīkṛtacāpamañcitaśarapreṅkhatkaraḥ krodhano dhāvatyagrata eva śāsanadharaḥ satyaṃ
            sadāsāṃ smaraḥ // 518 //
            </p>
         
         
         <p>sādhyasādhanayoḥ paurvāparyavikalpe na kiṃcidvaicitryamiti na tathā darśitam //</p>
         
         
         <p>(sū- 183)</p>
         
         
         <p class="bold">viśeṣaṇairyatsākūtairuktiḥ parikarastu saḥ /</p>
         
         <p>
            arthādviśeṣyasya /<br />
            udāharaṇam-- mahaujaso mānadhanā dhanārcitā dhanurbhṛtaḥ saṃyati labdhakīrtayaḥ /<br />
            na saṃhatāstasya na bhedavṛttayaḥ priyāṇi vāñchantyasubhiḥ samīhitum // 519 //
            </p>
         
         
         <p>yadyapyapuṣṭārthasya doṣatābhidhānāttannirākaraṇena puṣṭārthasvīkāraḥ kṛtaḥ, tathāpyekaniṣṭhatvena
            bahūnāṃ viśeṣaṇānāmevamupanyāse vaicitryamityalaṃkāramadhye gaṇitaḥ //</p>
         
         
         <p>(sū- 184)</p>
         
         
         <p class="bold">vyājauktiśchajhanodbhinnavasturūpanigūhanam //118//</p>
         
         
         <p>
            nigūḍhamapi vastuno rūpaṃ kathamapi prabhinnaṃ kenāpi vyapadeśena yadapahnūyate sā
            vyājoktiḥ /<br />
            na caiṣāpahnutiḥ prakṛtāprakṛtobhayaniṣṭhasya sāmyasyehāsaṃbhavāt /<br />
            udāharaṇam-- śailendrapratipādyamānagirijāhastopagūḍhollasad-- romāñcādivisaṃṣṭhulākhilavidhivyāsaṅgabhaṅgākulaḥ
            /<br />
            hā śaityaṃ tuhinācalasya karayorityūcivān sasmitaṃ śailāntaḥpuramātṛmaṇḍalagaṇairdṛṣṭo
            'vatādvaḥ śivaḥ // 520 //
            </p>
         
         
         <p>atra pulakavepathū sācikarūpatayā prasṛtau śaityakāraṇatayā prakāśitatvādapalapitasvarūpau
            vyājoktiṃ prayojayataḥ //</p>
         
         
         <p>(sū- 185)</p>
         
         
         <p class="bold">
            kiṃcit pṛṣṭamapṛṣṭaṃ vā kathitaṃ yat prakalpate /<br />
            tādṛganyavyapohāya parisaṃkhyā tu sā smṛtā //119//
            </p>
         
         
         <p>pramāṇāntarāvagatamapi vastu śabdena pratipāditaṃ prayojanāntarābhāvāt sadṛśavastvantaravyavacchedāya
            yat paryavasyati sā bhavetparisaṃkhyā /
            
            <p>
               atra ca kathanaṃ praśnapūrvakaṃ tadanyathā va paridṛṣṭam /<br />
               tathā, ubhayatra vyapohyamānasya pratīyamānatā vācyatvaṃ ceti catvāro bhedāḥ /<br />
               krameṇodāharaṇam-- kimāsevya puṃsāṃ savidhamanavadyaṃ dyusaritaḥ kimekānte dhyeyaṃ
               caraṇayugalaṃ kaustubhabhṛtaḥ /<br />
               kimārādhyaṃ puṇyaṃ kimabilaṣaṇīyaṃ ca karuṇā yadāsaktyā ceto niravadhivimuktyai prabhavati
               // 521 //
               </p>
         </p>
         
         
         <p>
            kiṃ bhūṣaṇaṃ sudṛḍhamatra yaśo na ratnaṃ kiṃ kāryamāryacaritaṃ sukṛtaṃ na doṣaḥ /<br />
            kiṃ cakṣurapratihataṃ dhiṣaṇā na netraṃ jānāti kastvadaparaḥ sadasadvivekam // 522
            //
            </p>
         
         
         <p>
            kauṭilyaṃ kacanicaye karacaraṇādharadaleṣu rāgaste /<br />
            kāṭhinyaṃ kucayugale taralatvaṃ nayanayorvasati // 523 //
            </p>
         
         
         <p>
            bhaktirbhave na vibhave vyasanaṃ śāstre na yuvatikāmāstre /<br />
            cintā yaśasi na vapuṣi prāyaḥ paridṛśyate mahatām // 524 //
            </p>
         
         
         <p>(sū- 186)</p>
         
         
         <p><span class="bold">yathottaraṃ cet pūrvasya pūrvasyārthasya hetutā /
               tadā kāraṇamālā syāt</span></p>
         
         
         <p>
            uttaramuttaraṃ prati yathottaram /<br />
            udāharaṇam-- jitendriyatvaṃ vinayasya kāraṇaṃ guṇaprakarṣo vinayādavāpyate /<br />
            guṇaprakarṣeṇa jano 'nurajyate janānurāgaprabhavā hi saṃpadaḥ // 525 //
            </p>
         
         
         <p>"hetumatā saha hetorabhidhānamabhedato hetuḥ" /
            
            <p>
               iti hetvalaṃkāro na lakṣitaḥ /<br />
               āyurghṛtamityādirūpo hyeṣa na bhūṣaṇatāṃ kadācidarhati vaicitryābhāvāt /<br />
               aviralakamalavikāsaḥ sakalālimadaśva kokilānandaḥ /<br />
               ramyo 'yameti saṃprati lokotkaṇṭhākaraḥ kālaḥ // 526 //
               </p>
         </p>
         
         
         <p>ityatra kāvyarūpatāṃ komalānuprāsamahimnaiva samāmnāsiṣurna punarhetvalaṃkārakalpanayeti
            pūrvoktakāvyaliṅgameva hetuḥ //</p>
         
         
         <p>(sū- 187)</p>
         
         
         <p class="bold">kriyayā tu parasparam //120//</p>
         
         
         <p><span class="bold">vastunorjanane 'nyoyanyam</span></p>
         
         
         <p>
            arthayorekakriyāmukhena parasparaṃ kāraṇatve sati, anyonyanāmā, alaṃkāraḥ /<br />
            udāharaṇam-- haṃsāṇaṃ sarohiṃ sirī sārijjai aha sarāṇa haṃsehiṃ /<br />
            aṇṇoṇṇaṃ via ee appāṇṇaṃ ṇavara garuanti // 527 //
            </p>
         
         
         <p>atrobhayeṣāmapi parasparajanakatā mithaḥśrīsāratāsaṃpādanadvāreṇa //</p>
         
         
         <p>(sū- 188)</p>
         
         
         <p class="bold">
            uttaraśrutimātrataḥ /<br />
            praśnasyonnayanaṃ yatra kriyate tatra vā sati //121//
            </p>
         
         
         <p class="bold">asakṛd yad asaṃbhāvyamuttaraṃ syāt taduttaram /</p>
         
         <p>
            prativacanopalambhādeva pūrvavākyaṃ yatra kalpyate tadekaṃ tāvaduttaram /<br />
            udāharaṇam-- vāṇiaa hatthidantā kutto amhāṇa vagghakittī a /<br />
            jāva luliālaamuhī gharammi parisakkae soṇhā // 528 //
            </p>
         
         
         <p>hastidantavyādhrakṛttīnāmahamarthī tāḥ, mūlyena prayaccheti kreturvacanam amunā vākyena
            samunnīyate /
            na caitat kāvyaliṅgam uttarasya tādrūpyānupapatteḥ /
            nahi praśnasya prativacanaṃ janako hetuḥ /
            nāpīdamanumānam ekadharminiṣṭhatayā sādhyasādhanayoranirdeśādityalaṃkārāntarāmevottaraṃ
            sādhīyaḥ /
            
            <p>
               praśnādanantaraṃ lokātikrāntagocaratayā yat asaṃbhāvyarūpaṃ prativajanaṃ syāt tat
               aparamuttaram /<br />
               anayośva sakṛdupādāne na cārutāpratītirityasakṛdityuktam /<br />
               udāharaṇam-- kā visamā devvagaī kiṃ laddhaṃ jaṃ jaṇo guṇaggāhī /<br />
               kiṃ sokhkhaṃ sukalattaṃ kiṃ dukkhaṃ jaṃ khalo loo // 529 //
               </p>
         </p>
         
         
         <p>
            praśnaparisaṃkhyāyāmanyavyapohe, eva tātparyam /<br />
            iha tu vācye, eva viśrāntirityanayorvivekaḥ //
            </p>
         
         
         <p>(sū- 189)</p>
         
         
         <p class="bold">kuto 'pi lakṣitaḥ sūkṣmo 'pyartho 'nyasmai prakāśyate //122//</p>
         
         
         <p class="bold">dharmeṇa kenacid yatra tat sūkṣmaṃ paricakṣate /</p>
         
         <p>
            kuto 'pi, ākārādiṅgitādvā sūkṣmastīkṣṇamatisaṃvedyaḥ /<br />
            udāharaṇam-- vaktrasyandisvedabinduprabandhairdṛṣṭvā bhinnaṃ kuṅkumaṃ kāpi paṇṭhe
            /<br />
            puṃstvaṃ tanvyā vyajjayantī vayasyā smitvā pāṇau khaḍgalekhāṃ lilekha // 530 //
            </p>
         
         
         <p>
            atra, ākṛtimavalokya kayāpi vitarkitaṃ puruṣāyitam asilatālekhanena vaidagdhyādabhivyaktimupanītam
            /<br />
            puṃsāmeva kṛpāṇapāṇitā yogyatvāt /<br />
            yathā vā saṃketakālamanasaṃ viṭaṃ jñātvā vidagdhayā /<br />
            īṣannetrārpitākūtaṃ līlāpajhaṃ nimīlitam // 531 //
            </p>
         
         
         <p>atra jijñāsitaḥ saṃketakālaḥ kayācidiṅgitamātreṇa vidito niśāsamayaśaṃsinā kamalanimīlanena
            līlayā pratīpāditaḥ //</p>
         
         
         <p>(sū- 190)</p>
         
         
         <p class="bold">uttarottaramutkarṣo bhavetsāraḥ parāvadhiḥ //123//</p>
         
         
         <p>
            paraḥ paryantabhāgaḥ, avadhiryasya dhārādhirohitayā tatraivotkarṣasya viśrānteḥ /<br />
            udāharaṇam-- rājye sāraṃ vasudhā vasudhāyāṃ puraṃ pure saudham /<br />
            saudhe talpaṃ talpe varāṅganānaṅgasarvasvam // 532 //
            </p>
         
         
         <p>(sū- 191)</p>
         
         
         <p class="bold">
            bhinnadeśatayātyantaṃ kāryakāraṇabhūtayoḥ /<br />
            yugapaddharmayoryatra khyātiḥ sā syādasaṃgatiḥ //124//
            </p>
         
         
         <p>
            iha yaddeśaṃ karaṇam taddeśameva kāryamutpadyamānaṃ dṛṣṭam yathā dhūmādi /<br />
            yatra tu hetuphalarūpayorapi dharmayoḥ kenāpyatiśayena nānādeśatayā yugapadavabhāsanam
            sā tayoḥ svabhāvotpannaparasparasaṃgatityāgāt asaṃgatiḥ /<br />
            udāharaṇam-- jassea vaṇo tassea veaṇā bhaṇai taṃ jaṇo aliaṃ /<br />
            dantakkhaaṃ avole bahūe veaṇā savattīṇaṃ // 533 //
            </p>
         
         
         <p>
            eṣā ca virodhabādhinī na virodhaḥṣa bhinnādhāratayaiva dvayoriha virodhitāyāḥ pratibhāsāt
            /<br />
            virodhe tu virodhitvam ekāśrayaniṣṭhamanuktamapi paryavasitam apavādaviṣayaparihāreṇotsargasya
            vyavasthiteḥ /<br />
            tathā caivaṃ nidarśitam //
            </p>
         
         
         <p>(sū- 192)</p>
         
         
         <p class="bold">samādhiḥ sukaraṃ kāryaṃ kāraṇāntarayogataḥ /</p>
         
         <p>
            sādhanāntaropakṛtena kartrā yad akleśena kāryamārabdhaṃ samādhīyate sa samādhirnāma
            /<br />
            udāharaṇam-- mānamasyā nirākartuṃ pādayorme patiṣyataḥ /<br />
            upakārāya diṣṭyedamudīrṇaṃ ghanagarjitam // 534 //
            </p>
         
         
         <p>(sū- 193)</p>
         
         
         <p class="bold">samaṃ yogyatayā yogo yadi saṃbhāvitaḥ kvacit //125//</p>
         
         
         <p>
            idamanayoḥ ślāghyamiti yogyatayā saṃbandhasya niyataviṣayamadhyavasānaṃ cettadā samam
            tat sadyoge 'sadyoge ca /<br />
            udāharaṇam-- dhātuḥ śilpātiśayanikaṣasthānameṣā mṛgākṣī rūpe devo 'pyayamanupamo dattapatraḥ
            smarasya /<br />
            jātaṃ daivātsadṛśamanayoḥ saṃgataṃ yat tadeta- cchṛṅgārasyopanatamadhunā rājyamekātapatram
            // 535 //
            </p>
         
         
         <p>
            citraṃ citraṃ bata bata mahaccitrametadvicitraṃ jāto daivāducitaracanāsaṃvidhātā vidhātā
            /<br />
            yannimbānāṃ pariṇataphalasphītirāsvādanīyā yaccaitasyāḥ kavalanakalākovidaḥ kākalokaḥ
            // 536 //
            </p>
         
         
         <p>(sū- 194)</p>
         
         
         <p class="bold">
            kvacidyadativaidharmyānna śleṣo ghaṭanāmiyāt /<br />
            kartuḥ kriyāphalāvāptirnaivānarthaśva yadbhavet //126//
            </p>
         
         
         <p class="bold">
            guṇakriyābhyāṃ kāryasya kāraṇasya guṇakriye /<br />
            krameṇa ca viruddhe yat sa eṣa viṣamo mataḥ //127//
            </p>
         
         
         <p>
            dvayoratyantavilakṣaṇatayā yat anupapadyamānatayaiva yogaḥ pratīyatejhr1ṭa yacca kiṃcidārabhamāṇaḥ
            kartā kriyāyāḥ praṇāśāt na kevalamabhīṣṭaṃ yat phalaṃ na labheta yāvadaprārthitamapyanarthaṃ
            viṣayamāsādayet jhr2ṭa tathā satyapi kāryasya kāraṇarūpānukāre tat tayorguṇau kriye
            ca parasparaṃ viruddhatāṃ vrajataḥ jhr3kṣ4ṭa sa samavipayaryātmā catūrūṣo viṣamaḥ
            /<br />
            krameṇodāharaṇam-- śirīṣādapi mṛdvaṅgī kveyamāyatalocanā /<br />
            ayaṃ kva ca kukūlāgnikarkaśo madanānalaḥ // 537 //
            </p>
         
         
         <p>
            siṃhikāsutasaṃtrastaḥ śaśaḥ śītāśumāśritaḥ /<br />
            jagrase sāśrayaṃ tatra tamanyaḥ siṃhikāsutaḥ // 538 //
            </p>
         
         
         <p>
            sadyaḥ karasparśamavāpya citraṃ raṇe raṇe yasya kṛpāṇalekhā /<br />
            tamālanīlā śaradindupāṇḍu yaśastrilokyābharaṇaṃ prasūtai // 539 //
            </p>
         
         
         <p>
            ānandamamandamimaṃ kuvalayadalalocane dadāsi tvam /<br />
            virahastvayaiva janitastāpayatitarāṃ śarīraṃ me // 540 //
            </p>
         
         
         <p>
            atrānandadānaṃ śalīlatāpena virudhyate /<br />
            evam vipulena sāgaraśayasya kukṣiṇā bhuvanāni yasya papire yugakṣaye /<br />
            madavibhramāsakalayā pape punaḥ sa purastriyaikatamayaikayā dṛśā // 541 //
            </p>
         
         
         <p>ityādāvapi viṣamatvaṃ yathāyogamavagantavyam //</p>
         
         
         <p>(sū- 195)</p>
         
         
         <p class="bold">
            mahatoryanmahīyāṃsāvāśritāśrayayoḥ kramāt /<br />
            āśrayāśrayiṇau syātāṃ tanutve 'pyādhikaṃ tu tat //128//
            </p>
         
         
         <p>
            āśritam ādheyam āśrayastadādhāraḥ, tayormahatorapi viṣaye tadapekṣayā tanū, apyāśrayāśrayiṇau
            prastutavastuprakarṣavivakṣayā yathākramaṃ yat adhikataratāṃ vrajataḥ, tadidaṃ dvividham
            adhikaṃ nāma /<br />
            krameṇodāharaṇam-- aho viśālaṃ bhūpāla bhuvanatritayodaram /<br />
            māti mātumaśakyo 'pi yaśorāśiryadatra te // 542 //
            </p>
         
         
         <p>
            yugāntakālapratisaṃhṛtātmano jaganti yasyāṃ savikāśamāsata /<br />
            tanau mamustatra na kaiṭabhadviṣastapodhanābhyāgamasaṃbhavā mudaḥ // 543 //
            </p>
         
         
         <p>(sū- 196)</p>
         
         
         <p class="bold">
            pratipakṣamaśaktena pratikartuṃ tiraskriyā /<br />
            yā tadīyasya tatstutyai pratyanīkaṃ taducyate //129//
            </p>
         
         
         <p>
            nyakkṛtiparamapi vipakṣaṃ sākṣānnirasitumaśaktena kenāpi yat tameva pratipakṣamutkarṣayituṃ
            tadāśritasya tiraskaraṇam tat anīkapratinidhitulyatvāt pratyanīkamabhidhīyate /<br />
            yathā, anīke, abhiyojye tatpratinidhībhūtamaparaṃ mūḍhatayā kenacidabhiyujyate tatheha
            pratiyogini vijeye tadīyo 'nyo vijīyate, ityarthaḥ /<br />
            udāharaṇam-- tvaṃ vinirjitamanobhavarūpaḥ sā ca sundara bhavatyanuraktā /<br />
            pañcabhiryugapadeva śaraistāṃ tāpayatyanuśayādiva kāmaḥ // 544 //
            </p>
         
         
         <p>
            yathā vā yasya kiṃcidapakartumakṣamaḥ kāyanigrahakṛhītavigrahaḥ /<br />
            kāntavaktrasadṛśākṛtiṃ kṛtī rāhurindumadhunāpi bādhate // 545 //
            </p>
         
         
         <p>inderatra tadīyatā saṃbandhisaṃbandhāt //</p>
         
         
         <p>(sū- 197)</p>
         
         
         <p class="bold">
            samena lakṣmaṇā vastu vastunā yannigūhyate /<br />
            nijenāgantunā vāpi tanmīlitamiti smṛtam //130//
            </p>
         
         
         <p>
            sahajam āgantukaṃ vā kimapi sādhāraṇaṃ yat lakṣaṇam taddvāreṇa yat kiṃcit kenacidvastu
            vastusthityaiva balīyastāyā tirodhīyate tat mīlitamiti dvidhā smaranti /<br />
            krameṇodāharaṇam-- apāṅgatarale dṛśau madhuravakravarṇā giro vilāsabharamantharā gatiratīva
            kāntaṃ mukham /<br />
            iti sphuritamaṅgake mṛgadṛśaḥ svato līlayā tadatra na madodayaḥ kṛtapado 'pi saṃlakṣyate
            // 546 //
            </p>
         
         
         <p>
            atra dṛktaralatādikamaṅgasya liṅgaṃ svābhāvikam sādhāraṇaṃ ca mahodayena tatrāpyetasya
            darśanāt /<br />
            ye kandarāsu nivasanti sadā himādrestvatpātaśaṅkitadhiyo vivaśā dviṣaste /<br />
            apyaṅgamutpulakamudvahatāṃ sakampaṃ teṣāmaho bata bhiyāṃ na budho 'pyabhijñaḥ // 547
            //
            </p>
         
         
         <p>atra tu sāmarthyādavasitasya śaityasya, āgantukatvāttatprabhavayorapi kampapulakayostādrūpyaṃ
            samānatā ca bhayeṣvapi tayorupalakṣitatvāt //</p>
         
         
         <p>(sū- 198)</p>
         
         
         <p class="bold">
            sthāpyate 'pohyate vāpi yathāpūrvaṃ paraṃ param /<br />
            viśeṣaṇatayā yatra vastu saikāvalī dvidhā //131//
            </p>
         
         
         <p>
            pūrva pūrvaṃ prati yathottarasya vastuno vīpsayā viśeṣaṇabhāvena yat sthāpanaṃ niṣedho
            vā saṃbhavati sā dvidhā budhairekāvalī bhaṇyate /<br />
            krameṇodāharaṇam-- purāṇi yasyāṃ savarāṅganāni varāṅganā rūpapūraskṛtāṅgyaḥ /<br />
            rūpaṃ samunmīlitasadvilāsam astraṃ vilāsaḥ kusumāyudhasya // 548 //
            </p>
         
         
         <p>
            na tajjalaṃ yanna sucārupaṅkajaṃ na paṅkajaṃ tat yadalīnaṣaṭpadam /<br />
            na ṣaṭmado 'sau kalaguñjito na yo na guñjitaṃ tanna jahāra yanmanaḥ // 549 //
            </p>
         
         
         <p>
            pūrvatra purāṇāṃ varāṅganāḥ tāsāmaṅgaviśeṣaṇamukhena rūpam tasya vilāsāḥ, teṣāmapyastramityamunā
            krameṇa viśeṣaṇaṃ vidhīyate /<br />
            uttaratra pratiṣedhe 'pyevaṃ yojyam //
            </p>
         
         
         <p>(sū- 199)</p>
         
         
         <p><span class="bold">yathānubhavamarthasya dṛṣṭe tatsadṛśe smṛtiḥ /
               smaraṇam</span></p>
         
         
         <p>
            yaḥ padārthaḥ kenacidākāreṇa niyataḥ, yadā kadācit anubhūto 'bhūt sa kālāntare smṛtipratibodhādhāyini
            tatsamāne vastuni dṛṣṭe sati yat tathaiva smaryate tat bhavet smaraṇam /<br />
            udāharaṇam-- nimnanābhikuhareṣu yadambhaḥ plāvitaṃ caladṛśāṃ laharībhiḥ /<br />
            tadbhavaiḥ kuharutaiḥ suranāryaḥ smāritāḥ suratakaṇṭharutānām // 550 //
            </p>
         
         
         <p>
            yathā vā karajuagahiajasoātthaṇamuhaviṇivesiāharapuḍassa /<br />
            samariapañcajaṇṇassa ṇamaha kaṇhassa romāñcaṃ // 551 //
            </p>
         
         
         <p>(sū- 200)</p>
         
         
         <p class="bold">bhrāntimān anyasaṃvittattulyadarśane / 132 //</p>
         
         <p>taditi anyat aprākaraṇikaṃ nirdiśyate /
            tena samānam arthādiha prākaraṇikam āśrīyate /
            
            <p>
               tasya tathāvidhasya dṛṣṭau satyāṃ yat aprākaraṇikatayā saṃvedanam sa bhrāntimān /<br />
               na ceṣa rupakaṃ prathamātiśayoktirvā tatra vastuto bhramasyābhāvāt iha ca, arthānugamanena
               saṃjñāyāḥ pravṛtteḥ tasya spaṣṭameva pratipannatvāt /<br />
               udāharaṇam-- kapāle mārjāraḥ paya iti karān leḍhi śaśina- starucchidraprotān bisamiti
               karī saṃkalayati /<br />
               ratānte talpasthān harati vanitāpyaṃśukamiti prabhāmattaśvandro jagadidamaho viplavayati
               // 552 //
               </p>
         </p>
         
         
         <p>(sū- 201)</p>
         
         
         <p class="bold">
            ākṣepa upamānasya pratīpamupameyatā /<br />
            tasyaiva yadi vā kalpyā tiraskāranibandhanam //133//
            </p>
         
         
         <p>
            asya dhuraṃ sutarāmupameyameva voḍhuṃ prauḍhamiti kaimarthyena yat upamānamākṣipyate
            yadapi tasyaivopamānatayā prasiddhasya, upamānāntaravivakṣayānādarārthamupameyabhāvaḥ
            kalpyate tat upameyasyopamānapratikūlavartitvāt ubhayarūpaṃ pratīpam /<br />
            krameṇodāharaṇam-- lāvaṇyaukasi sapratāpagarimaṇyagresare tyāgināṃ deva tvayyavanībharakṣamabhuje
            niṣpādite vedhasā /<br />
            induḥ kiṃ ghaṭitaḥ kimeṣa vihitaḥ pūṣā kimutpāditaṃ cintāratnamado mudhaiva kimamī
            sṛṣṭāḥ kulakṣmābhṛtaḥ // 553 //
            </p>
         
         
         <p>
            e ehi dāva sundari kaṇṇaṃ dāūṇa suṇasū vaaṇijjaṃ /<br />
            tujjha muheṇa kisoari caṃdo ubhamijjai jaṇeṇa // 554 //
            </p>
         
         
         <p>
            atra mukhenopamīyamānasya śaśinaḥ svpataraguṇatvāt upamityaniṣpacyā "vaaṇijjam'; iti
            vacanīyapadābhivyaṅgyastiraskāraḥ /<br />
            kvacittu niṣpannaivopamitikriyā, anādaranibandhanam /<br />
            yathā garvamasaṃvāhyamimaṃ locanayugalena kiṃ vahasi mugdhe /<br />
            santīdṛśāni diśi diśi saraḥsu nanu nīlanalināni // 555 //
            </p>
         
         
         <p>
            ihopameyīkaraṇamevotpalānāmanādaraḥ /<br />
            anayaiva rītyā yat asāmānyaguṇayogāt nopamānabhāvamapi, anubhūtapūrvi tasya tatkalpanāyāmapi
            bhavati pratīpamiti pratyetavyam /<br />
            yathā ahameva guruḥ sudāruṇānāmiti hālāhala tāta mā sma dṛpyaḥ /<br />
            nanu santi bhavādṛśāni bhūyo bhuvane 'smin vacanāni durjanānām // 556 //
            </p>
         
         
         <p>atra hālāhatasyopamānatvamasaṃbhāvyamevopanibaddham //</p>
         
         
         <p>(sū- 202)</p>
         
         
         <p class="bold">
            prastutasya yadanyena guṇasāmyavivakṣayā /<br />
            aikātmyaṃ badhyate yogāttatsāmānyamiti smṛtam //134//
            </p>
         
         
         <p>
            atādṛśamapi tādṛśatayā vivakṣituṃ yat aprastutārthena saṃpṛktamaparityakranijaguṇameva
            tadekātmatayā nibadhyate tat samānaguṇanibandhanāt sāmānyam /<br />
            udāharaṇam-- malayajarasaviliptatanavo navahāralatāvibhūṣitāḥ sitataradantapatrakṛtavaktraruco
            rucirāmalāṃśukāḥ /<br />
            śaśabhṛti vitatadhāmni dhavalayati dharāmavibhāvyatāṃ gatāḥ /<br />
            priyavasatiṃ prayānti sukhameva nirastabhiyo 'bhisārikāḥ // 557 //
            </p>
         
         
         <p>
            atra prastutatadanyayoranyūnānatiriktatayā nibaddhaṃ dhavalatvamekātmatāhetuḥ, ata
            eva pṛthagbhāvena na tayorupalakṣaṇam /<br />
            yathā vā vetratvacā tulyarucāṃ vadhunāṃ karṇāgrato gaṇḍatalāgatāni /<br />
            bhṛṅgā sahelaṃ yadi nāpatiṣyan ko 'vedayiṣyannavacampakāni // 558 //
            </p>
         
         
         <p>atra nimittāntarajanitāpi nānātvapratītiḥ prathamapratipannamabhedaṃ na vyudasitumutsahate
            pratītatvāttasya pratīteśva bādāyogāt //</p>
         
         
         <p>(sū- 203)</p>
         
         
         <p class="bold">
            vinā prasiddhamādhāramādheyasya vyavasthitiḥ /<br />
            ekātmā yugapadvṛttirekasyānekagocarā //135//
            </p>
         
         
         <p class="bold">
            anyat prakurvataḥ kāryamaśakyasyānyavastunaḥ /<br />
            tathaiva karaṇaṃ ceti viśeṣastrividhaḥ smṛtaḥ //136//
            </p>
         
         
         <p>
            prasiddhādhāraparihāreṇa yat ādheyasya viśiṣṭā sthitirabhidhīyate sa prathamo viśeṣaḥ
            /<br />
            udāharaṇam-- divamapyupayātānāmākalpamanalpaguṇagaṇā yeṣām /<br />
            ramayanti jaganti giraḥ kathamiha kavayo na te vandyāḥ // 559 //
            </p>
         
         
         <p>
            ekamapi vastu yat ekenaiva svabhāvena yugapadanekatra vartate sa dvitīyaḥ /<br />
            udāharaṇam-- sā vasai tujjha hiae sā ccia acchīsu sā a vaaṇeśu /<br />
            ahnārisāṇa sundara osāso kattha pāvāṇaṃ // 560 //
            </p>
         
         
         <p>
            yadapi kiṃcidrabhaseta, ārabhamāṇastenaiva yatnenāśakyapari kāryāntaramārabhate so
            'paro viśeṣaḥ /<br />
            udāharaṇam-- sphuradadbhutarūpamutpratāpajvalanaṃ tvāṃ sṛjatānavadyavidyam /<br />
            vidhinā sasṛje navo manobhūrbhuvi satyaṃ savitā bṛhaspatiśva // 561 //
            </p>
         
         
         <p>
            yathā vā gṛhiṇī sacivaḥ sakhī mithaḥ priyaśiṣyā lalite kalāvidhau /<br />
            karuṇāvimukhena mṛtyunā haratā tvāṃ bata kiṃ na me hṛnam // 562 //
            </p>
         
         
         <p>
            sarvatra, evaṃvidhaviṣaye 'tiśayoktireva prāṇatvenāvatiṣṭhate tāṃ vinā prāyeṇālaṃkāratvāyogāt
            /<br />
            ata evoktam "saiṣā sarvatra vakroktiranayārtho vibhāvyate /<br />
            yatno 'syāṃ kavinā kāryaḥ ko 'laṃkāro 'nayā vinā" //
            </p>
         
         
         <p>iti //</p>
         
         
         <p>(sū- 204)</p>
         
         
         <p class="bold">
            svamutsṛjya guṇaṃ yogādatyujjvalaguṇasya yat /<br />
            vastu tadguṇatāmeti bhaṇyate sa tu tadguṇaḥ //137//
            </p>
         
         
         <p>
            vastu tiraskatanijarūpaṃ kenāpi samīpagatena praguṇayā svaguṇasaṃpadoparaktaṃ tatpratibhāsamevayatsamāsādayati
            sa tadguṇaḥ, tasyāprakṛtasya guṇo 'trāstīti /<br />
            udāharaṇam-- viminnavarṇā garuḍāgrajena sūryasya rathyāḥ paritaḥ sphurantyā /<br />
            ratnaiḥ punaryatra rucā rucaṃ svāmāninyire vaṃśakarīranīlaiḥ // 563 //
            </p>
         
         
         <p>atra ravituragāpekṣayā garuḍāgrajasya tadapekṣayā ca harinmaṇīnāṃ praguṇavarṇatā //</p>
         
         
         <p>(sū- 205)</p>
         
         
         <p class="bold">tadrūpānanuhāraśvedasya tat syādatadāguṇaḥ /</p>
         
         <p>
            yadi tu tadīyaṃ varṇaṃ saṃbhantyāmapi yogyatāyām idaṃ nyūnaguṇaṃ na gṛhṇīyāt tadā
            bhavedatadguṇo nāma /<br />
            udāharaṇam-- dhavalosi jaha vi sundara taha vi tue majjha rañjiaṃ hiaaṃ /<br />
            rāabharapie vi hiae suhaa ṇihitto ṇa rattosi // 564 //
            </p>
         
         
         <p>atrātiraktenāpi manasā saṃyukto na raktatāmupagata ityatadguṇaḥ /
            
            <p>
               kiṃca taditi aprakṛtam asyeti ca prakṛtamatra nirdiśyate /<br />
               tena yat aprakṛtasya rūpaṃ prakṛtena kuto 'pi nimittāt nānuvidhīyate so 'tadguṇa ityapi
               pratipattavyam /<br />
               yathā gāṅgamambu sidamambu yāmunaṃ kajjalābhamubhayatra majjataḥ /<br />
               rājahaṃsa tava saiva śubhratā cīyate na ca na cāpacīyate // 565 //
               </p>
         </p>
         
         
         <p>(sū- 206)</p>
         
         
         <p class="bold">yadyathā sādhitaṃ kenāpyapareṇa tadanyathā // 131 //</p>
         
         
         <p class="bold">tathaiva yadvidhīyeta sa vyāghāta iti smṛtaḥ /</p>
         
         
         <p>
            yenopāyena yat ekenopakalpitam tasyānyena jigīṣutayā tadupāyakameba yat anyathākaraṇam
            sa sādhitavastuvyāhatihetutvāt vyāghātaḥ /<br />
            udāharaṇam-- dṛśā dagdhaṃ manasijaṃ jīvayanti dṛśaiva yāḥ /<br />
            virūpākṣasya jayinīstāḥ stuve vāmalocanāḥ // 566 //
            </p>
         
         
         <p>(sū- 207)</p>
         
         
         <p class="bold">seṣṭā saṃsṛṣṭireteṣāṃ bhedena yadiha sthitiḥ //139//</p>
         
         
         <p>
            eteṣāṃ samanantaramevoktasvarūpāṇāṃ yathāsaṃbhavamanyonyanirapekṣatayā yat ekatra
            śabdabhāge eva, arthaviṣaye, eva, ubhayatrāpi vā, avasthānam sā, ekārthasamavāyasvabhāvā
            saṃsṛṣṭiḥ /<br />
            tatra śabdālaṃkārasaṃsṛṣṭiryathā vadanasaurabhalobhaparibhramadbhramarasaṃbhramasaṃbhṛtaśobhayā
            /<br />
            calitayā vidadhe kalamekhalākalakalo 'lakaloladṛśānyayā // 567 //
            </p>
         
         
         <p>
            arthālaṃkārasaṃsṛṣṭistu limpatīva tamo 'ṅgāni varṣatīvāñjanaṃ nabhaḥ /<br />
            asatpuruṣaseveva dṛṣṭirviphalatāṃ gatā // 568 //
            </p>
         
         
         <p>
            pūrvatra parasparanirapekṣau yamakānuprāsau saṃsṛṣṭiṃ prayojayataḥ, uttaratra tu tathāvidhe,
            upamotprekṣe /<br />
            śabdārthālaṃkārayostu saṃsṛṣṭiḥ /<br />
            so ṇatthi ettha gāme jo eaṃ mahamahantalāaṇṇaṃ /<br />
            taruṇāṇa hiaalūḍiṃ parisakkantīṃ ṇivārei // 569 //
            </p>
         
         
         <p>
            atrānuprāso rūpakaṃ cānyonyānapekṣe /<br />
            saṃsargaśva tayorekatra vākye chandasi vā samavetatvāt //
            </p>
         
         
         <p>(sū- 208)</p>
         
         
         <p class="bold">aviśrāntijuṣāmātmanyaṅgāṅgitvaṃ tu saṃkaraḥ /</p>
         
         <p>
            ete, eva yatrātmani, anāsāditasvatantrabhāvāḥ parasparam anugrāhyānugrāhakatāṃ dadhati
            sa eṣāṃ saṃkīryamāṇasvarūpatvāt saṃkaraḥ /<br />
            udāharaṇam-- ātte sīmantaratne marakatini hṛte hematāṭaṅkapatre luptāyāṃ mekhalāyāṃ
            jhaṭiti maṇitulākoṭiyugme gṛhīte /<br />
            śoṇaṃ bimboṣṭhakāntyā tvadarimṛgadṛśāmitvarīṇāmaraṇye rājan guñjāphalānāṃ sraja iti
            śabarā naiva hāraṃ haranti // 570 //
            </p>
         
         
         <p>
            atra tadguṇamapekṣya bhrāntimatā prādurbhūtam tadāśrayeṇa ca tadguṇaḥ sacetasāṃ prabhūtacamatkṛtinimittamityanayoraṅgāṅgibhāvaḥ
            /<br />
            yathā vā jaṭābhābhirmābhiḥ karadhṛtakalaṅkākṣavalayo viyogivyāpatteriva kalitavairāgyaviśadaḥ
            /<br />
            paripreṅkhattārāparikarakapālāṅkitatale śaśī bhasmāpāṇḍuḥ pitṛvana iva vyomni carati
            // 571 //
            </p>
         
         
         <p>upamā rūpakam utprekṣā śleṣaśveti catvāro 'tra pūrvavat aṅgāṅgitayā pratīyante /
            kalaṅka evākṣavalayamiti rūpakaparigrahe karadhṛtatvameva sādhakapramāṇatāṃ pratipadyate
            /
            asya hi rūpakatve tirohitakalaṅkarūpam akṣavalayameva mukhyatayāvagamyate tasyaiva
            ca karagrahaṇayogyatāyāṃ sārvatrikī prasiddhiḥ /
            śleṣacchāyayā tu kalaṅkasya karadhāraṇam asadeva pratyāsacyā, upacarya yojyateśaśāṅkena
            kevalaṃ kalaṅkasya mūrtyaiva, udvahanāt /
            
            <p>
               kalaṅko 'kṣavalayamiveti tu, apamāyāṃ kalaṅkasya, utkaṭatayā pratipattiḥ /<br />
               na cāsya karadhṛtatvaṃ tacvato 'stīti mukhye 'pyupacāra eva śaraṇaṃ syāt /<br />
               evaṃrūpaśva saṃkaraḥ śabdālaṃkārayorapi paridṛśyate /<br />
               yathā rājati taṭīyamabhihatadānavarāsātipātisārāvanadāḥ gajatā ca yūthamaviratadānavarā
               sātipāti sārā vanadā // 572 //
               </p>
         </p>
         
         
         <p>atra yamakamanulomapratilomaśva citrabhedaḥ pādadvayagate parasparāpekṣe /
            (sū- 209)</p>
         
         
         <p class="bold">ekasya ca grahe nyāyadoṣābhāvādaniśvayaḥ //140//</p>
         
         
         <p>
            dvayorbahūnāṃ vā, alaṃkārāṇāmekatra kamāveśe 'pi virodhāt na yatra yugapadavasthānam
            na caikatarasya parigrahe sādhakam taditarasya vā parihāre bādhakamasti yainaikatara
            eva parigṛhyeta sa niśvayābhāvarūpo dvitīyaḥ saṃkaraḥ samuccayena saṃkarasyaivākṣepāt
            /<br />
            udāharaṇam-- jaha gahiro jaha raaṇaṇibbharo jaha a ṇimmalacchāo /<br />
            taha kiṃ vihiṇā eso sarasavāṇīo jalaṇihī ṇa kio // 573 //
            </p>
         
         
         <p>
            atra samudre prastute viśeṣaṇasāmyādaprastutārthapratīteḥ kimasau samāsoktiḥ kim abdheraprastutasya
            mukhena kasyāpi tatsamaguṇatayā prastutasya pratīteḥ, iyamaprastutapraśaṃsā, iti saṃdehaḥ
            /<br />
            yathā vā nayanānandadāyīndorbimbametatprasīdati /<br />
            adhunāpi niruddhāśamavighīrṇamidaṃ tamaḥ // 574 //
            </p>
         
         
         <p>
            atra kiṃ kāmasyoddīpakaḥ kālo vartate, iti bhahgyantareṇābhidhānāt paryāyoktam uta
            vadansyendubimbatayā, adhyavasānāt atiśayoktiḥ kiṃ vā, etaditi vaktraṃ nirdiśya tadrūpāropavaśāt
            rūpakam atha vā tayoḥ samuccayavivakṣāyāṃ dīpakam atha vā tulyayogitā kimupradeṣasamaye
            viśeṣaṇasāmyādānanasyāvagatau samākoktiḥ, āhosvit mukhanairmalyaprastāvāt aprastutapraśaṃsā,
            iti bahūnāṃ saṃdehādayameva saṃkaraḥ /<br />
            yatra tu nyāyadoṣayoranyatarasyāvatāraḥ, tatra, ekatarasya niśvayāt na saṃśayaḥ /<br />
            nyāyaśva sādhakatvam anukūlatā doṣo 'pi bādhakatvaṃ pratikūlatā /<br />
            tatra saubhāgyaṃ vitanoti vaktraśaśino jyotsneva hāsadyutiḥ // 575 //
            </p>
         
         
         <p>
            ityatra mukhyatayā, avagamyamānā hāsadyutirvaktre, evānukūlya bhajate, ityūpamāyāḥ
            sādhakam śaśinā tu na tathā pratikūleti rūpakaṃ prati tasyā abādhakatā /<br />
            vaktrendau tava satyayaṃ yadaparaḥ śītāṃśurabhyudyataḥ // 576 //
            </p>
         
         
         <p>
            ityātrāparatvamindoranuguṇaṃ na tu vaktrasya pratikūlamiti rūpakasya sādhakatāṃ pratipadyate
            na tūpamāyā bādhakatām /<br />
            rājanārāyaṇaṃ lakṣmīstvāmāliṅgati nirbharam // 577 //
            </p>
         
         
         <p>
            ityatra punarāliṅganamupamāṃ nirasyati sadṛśaṃ prati parapreyasīprayuktasyāliṅganasyāsaṃbhavāt
            /<br />
            pādāmbujaṃ bhavatu no vijayāya mañju- majjīraśijjitamanoharamambikāyāḥ // 578 //
            </p>
         
         
         <p>
            ityatra mañjīraśiñjitam ambuje pratikūlam asaṃbhavāditi rūpakasya bādhakam na tu pāde
            'nukūlamityupamāyāḥ sādhakamamidhīyate vidhyupamardino bādhakasya tadapekṣayotkaṭatvena
            pratipatteḥ /<br />
            evamanyatrāpi sudhībhiḥ parīkṣyam //
            </p>
         
         
         <p>(sū- 210)</p>
         
         
         <p><span class="bold">sphuṭamekatra viṣaye śabdārthālaṃkṛtidvayam /
               vyavasthitaṃ ca</span></p>
         
         
         <p>
            abhinne, eva pade sphuṭatayā yat ubhāvapi śabdārthālaṃkārau vyavasthāṃ samāsādayataḥ
            so 'pyaparaḥ saṃkaraḥ /<br />
            udāharaṇam-- spaṣṭollasatkiraṇakesarasūryabimbavistīrṇakarṇikamatho divasāravindam
            /<br />
            śliṣṭāṣṭadigdalakalāpamukhāvatārabaddhāndhakāramadhupāvali saṃcukoca // 579 //
            </p>
         
         
         <p>atra, ekāpadānupraviṣṭau rūpakānuprāsau //</p>
         
         
         <p>(sū- 211)</p>
         
         
         <p class="bold">tenāsau trirūpaḥ parikīrtitaḥ //141//</p>
         
         
         <p>
            tadayamanugrāhyānugrāhakatayā saṃdehena, ekapadapratipādyatayā ca vyavasthitatvāttriprakatāra
            eva saṃkaro vyākṛtaḥ /<br />
            prakārāntareṇa tu na śakyo vyākartum ānantyāttatprabhedānāmiti pratipāditāḥ śabdārthomayagatatvena
            traividhyajuṣo 'laṃkārāḥ //
            </p>
         
         
         <p>kutaḥ punareṣa niyamo yadeteṣāṃ tulye 'pi kāvyaśobhātiśayahetutve kaśvidalaṃkāraḥ
            śabdasya kaśvidarthasya kaśviccobhayasya, iti cet uktamatra yathā kāvye doṣaguṇālaṃkārāṇāṃ
            śabdārthobhayagatatvena vyavakthāyāmanvayavyatirekāveva prabhavataḥ, nimittāntarasyābhāvāt
            tataśva yo 'laṃkāro yadīyānvayavyatirekāvanuvidhatte sa tadalaṃkāro viyavasthāpyate,
            iti /
            evaṃ ca yathā punaruktavadābhāsaḥ paraṃparitarūpakaṃ cobhayorbhāvābhāvānuvidhāyitayā,
            ubhayālaṃkārau tathā śabdahetukārthāntaranyāsaprabhṛtayo 'pi draṣṭavyāḥ /
            
            <p>
               arthasya tu tatra vaicitryam utkaṭatayā pratibhāsate, iti vācyālaṃkāramadhye vastusthitimanapekṣyaiva
               lakṣitāḥ /<br />
               yo 'laṃkāro yadāśritaḥ sa tadalaṃkāra ityapi kalpanāyām anvayavyatirekāveva samāśrayitavyau
               /<br />
               tadāśrayaṇamantareṇa viśiṣṭasyāśrayāśrayibhāvasyābhāvādityalaṃkārāṇāṃ yathoktanimitta
               /<br />
               eva parasparavyatireko jyāyān //
               </p>
         </p>
         
         
         <p>(sū- 212)</p>
         
         
         <p class="bold">
            eṣāṃ doṣā yathāyogaṃ saṃbhavanto 'pi kecana /<br />
            ukteṣvantarbhavantīti na pṛthak pratipāditāḥ //142//
            </p>
         
         
         <p>
            tathāhi--anuprāsasya prasiddhyabhāvo vaiphalyaṃ vṛttivirodha iti ye trayo doṣāḥ, te
            prasiddhiviruddhatām apuṣṭārthatvam pratikūlavarṇatāṃ ca yathākramaṃ na vyatikrāmanti
            tatsvabhāvatvāt krameṇodāharaṇam-- cakrī cakrārapaṅktiṃ harirapi ca haran dhūrjaṭirdhūrdhvajāgrā-
            nakṣaṃ nakṣatranātho 'rūṇamapi varuṇaḥ kūbarāgraṃ kuberaḥ /<br />
            raṃhaḥ saṃghaḥ surāṇāṃ jagadupakṛtaye nityayuktasya yasya stauti prītiprasanno 'nvahamahimaruceḥ
            so 'vatātsyandano vaḥ // 580 //
            </p>
         
         
         <p>atra kartṛkarmapratiniyamena stutiḥ, anuprāsānurodhenaiva kṛtā na purāṇetihāsādiṣu
            tathā pratīteti prasiddhivirodhaḥ //</p>
         
         
         <p>
            bhaṇa taruṇi ramaṇamandiramānandasyandisundarendumukhi /<br />
            yadi sallīlollāpini gacchasi tat kiṃ tvadīyaṃ me // 581 //
            </p>
         
         
         <p>
            anaṇuraṇanmaṇimekhalamavirataśiñjānamañjumañjīram /<br />
            parisaraṇamaraṇe raṇaraṇakamakāraṇaṃ kurute // 582 //
            </p>
         
         
         <p>atra vācyasya vicintyamānaṃ na kiṃcidapi cārutvaṃ pratīyate, ityapuṣṭārthataivānuprāsasya
            vaikalyam //</p>
         
         
         <p>
            akuṇṭhotkaṇṭhayā (582 a) iti /<br />
            atra śṛṅgāre paruṣavarṇāḍambaraḥ pūrvoktarītyā virudhyate, iti paruṣānuprāso 'tra
            pratikūlavarṇataiva vṛttivirodhaḥ //
            </p>
         
         
         <p>yamakasya pādatrayagatatvena yamanamaprayuktatvaṃ doṣaḥ //</p>
         
         
         <p>
            yathā bhujaṅgamasyeva maṇiḥ sadambhā grāhāvakīrṇeva nadī sadambhāḥ /<br />
            durantatāṃ nirṇayato 'pi jantoḥ karṣanti cetaḥ prasabhaṃ sadambhāḥ // 583 //
            </p>
         
         
         <p>upamāyām upamānasya jātipramāṇagatanyūnatvam adhikatā vā tādṛśī, anucitārthatvaṃ doṣaḥ,
            dharṇāśraye tu nyūnādhikatve yathākramaṃ hīnapadatvamadhikapadatvaṃ ca na vyabhicarataḥ
            //</p>
         
         
         <p>krameṇodāharaṇam-- caṇḍālairiva yuṣmābhiḥ sāhasaṃ paramaṃ kṛtam // 584 //</p>
         
         
         <p>vahnisphuliṅga iva bhānurayaṃ cakāsti // 585 //</p>
         
         
         <p>
            ayaṃ pajhāsanāsīnaśvakravāko virājate /<br />
            yugādau bhagavān vedhā vinirmitsuriva prajāḥ // 586 //
            </p>
         
         
         <p>
            pātālamiva te nābhiḥ stanau kṣitidharopamau /<br />
            veṇīdaṇḍaḥ punarayaṃ kālindīpātasaṃnibhaḥ // 587 //
            </p>
         
         
         <p>atra caṇḍālādibhirupamānaiḥ prastuto 'rtho 'tyarthameva kadarthita ityanucitārthatā
            //</p>
         
         
         <p>
            sa munirlāñchito mauñjyā kṛṣṇājinapaṭaṃ vahan /<br />
            vyarājannīlajīmūtabhāgāśliṣṭa ivāṃśumān // 588 //
            </p>
         
         
         <p>atropamānasya mauñjīsthānīyastaḍillakṣaṇo dharmaḥ kenāpi padena na pratipādita iti
            hīnapadatvam //</p>
         
         
         <p>
            sa pītavāsāḥ pragṛhītaśārṅgo manojñamīmaṃ vapurāpa kṛṣṇaḥ /<br />
            śatahradendrāyudhavānniśāyāṃ saṃsṛjyamānaḥ śaśineva meghaḥ // 589 //
            </p>
         
         
         <p>atropameyasya śaṅkhāderanirdeśe śaśino grahaṇamitiricyate, ityadhikapadatvam //</p>
         
         
         <p>
            liṅgavacanabhedo 'pi, upamānopameyayoḥ sādhāraṇaṃ cet dharmamanyarūpaṃ kuryāt tadā,
            ekatarasyaiva taddharmasamanvayāvagateḥ saviśeṣaṇasyaiva tasyopamānatvamupameyatvaṃ
            vā pratīyamānena dharmeṇa pratīyate, iti prakrāntasyārthasya sphuṭamanirvāhādasya
            bhagnaprakramarūpatvam /<br />
            yathā-- cintāratnamiva cayuto 'si karato dhiṅbhandabhāgyasya me // 590 //
            </p>
         
         
         <p>saktavo bhakṣitā deva śuddhāḥ kulavadhūriva // 591 //</p>
         
         
         <p>
            yatra tu nānātve 'pi liṅgavacanayoḥ sāmānyābhidhāyi padaṃ svarupabhedaṃ nāpadyate
            na tatraitaddūṣaṇāvatāraḥ, ubhayathāpi, asya, anugamakṣamasvabhāvatvāt /<br />
            yathā guṇairanarghyaiḥ prathito ratnairiva mahārṇavaḥ // 592 //
            </p>
         
         
         <p>
            tadveṣo 'sadṛśo 'nyābiḥ strībirmadhuratābhṛtaḥ /<br />
            dadhate sma parāṃ śobhāṃ tadīyā vibhramā iva // 593 //
            </p>
         
         
         <p>
            kālapuruṣavidhyādibhede 'pi na tathā pratītiraskhalitarūpatayā viśrāntimāsādayatītyasāvapi
            bhagnaprakramatayaiva vyāptaḥ /<br />
            yathā atithiṃ nāma kākutsthāt putramāpa kumudvatī /<br />
            paśvimāt yāminīyāmāt prasādamiva cetanā // 594 //
            </p>
         
         
         <p>
            atra cetanā prasādamāpnoti na punarāpeti kālabhedaḥ /<br />
            pratyagramajjanaviśeṣaviviktamūrtiḥ kausumbharāgarucirasphuradaṃśukāntā /<br />
            vibhrājase makaraketanamarcayantī bālapravālaviṭapaprabhavā lateva // 595 //
            </p>
         
         
         <p>
            atra latā vibhrājate na tu vibhrājase, iti saṃbodhyamānaniṣṭhasya parabhāgasya, asaṃbodhyamānaviṣayatayā
            vyatyāsāt puruṣabhedaḥ /<br />
            gaṅgeva pravahatu te sadaiva kīrtiḥ // 596 //
            </p>
         
         
         <p>
            ityādau ca gaṅgā pravahati na tu pravahatu, iti, apravṛttapravartanātmano vidheḥ /<br />
            evaṃjātīyakasya cānyasyārthasya, upamānagatasyāsaṃbhavādvidhyādibhedaḥ //
            </p>
         
         
         <p>
            nanu samānam uccāritaṃ pratīyamānaṃ vā dharmāntaramupādāya paryavasitāyām upamāyām
            upameyasya prakṛtadhamābisaṃbandhānna kaśvitkālādibhedo 'sti /<br />
            yatrāpyupāttenaiva sāmānyadharmeṇa, upamā, avagamyate yathā "yudhiṣṭhira ivāyaṃ satyaṃ
            vadati'; iti tatra yudhiṣṭhira iva satyavādyayaṃ satyaṃ vadatīti pratipatsyāmahe /<br />
            satyāvādī satyaṃ vadatīti ca na paunaruktayam āśaṅkanīyam raipoṣaṃ puṣṇātītivat yudhiṣṭhira
            iva satyavadanena satyavādyayamityarthāvagamāt /<br />
            satyametat kiṃ tu sthiteṣu prayogeṣu samarthanamidaṃ na tu sarvathā niravadyam prastutavastupratītivyāghātāditi
            sacetasa evātra pramāṇam //
            </p>
         
         
         <p>
            asādṛśyāsaṃbavāvapyupamāyām anucitārthatāyāmeva paryavasyataḥ /<br />
            yathā grathnāmi kāvyaśaśinaṃ vitatārtharaśmim // 597 //
            </p>
         
         
         <p>
            atra kāvsya śaśinā, arthānāṃ ca raśmibhiḥ sādharmyaṃ kutrāpi na pratītamityanucitārthatvam
            /<br />
            nipeturāsyādiva tasya dīptāḥ śarā dhanurmaṇḍalamadhyabhājaḥ /<br />
            jājvalyamānā iva vāridhārā dinārdhabhājaḥ pariveṣiṇo 'rkāt // 598 //
            </p>
         
         
         <p>atrāpi jvalantyo 'mbudhārāḥ sūryamaṇḍalāt niṣpatantyo na saṃbhavantītyupanibadhyamāno
            'rtho 'naucityameva puṣṇāti //</p>
         
         
         <p>
            utprekṣāyāmapi saṃbhāvanaṃ dhruvevādaya eva śabdā vaktuṃ sahante na yathāśabdo 'pi
            kevalasyāsya sādharmyameva pratipādayituṃ paryāptatvāt tasya cāsyāmavivakṣitatvāditi
            tatrāśaktirasyāvācakatvaṃ doṣaḥ /<br />
            yathā udyayau dīrghikāgarbhāt mukulaṃ mecakotpalam /<br />
            nārīlocanacāturyaśṅkāsaṃkucitaṃ yathā // 599 //
            </p>
         
         
         <p>
            utprekṣitamapi tācvikena rupeṇa parivarjitatvāt nirupākhyaprakhyam tatsamarthanāya
            yat arthāntaranyāsopādānam tat ālokhyamiva gaganatale 'tyantamasamīcīnamiti nirviṣayatvametasya,
            anucitārthataiva dauṣaḥ /<br />
            yathā divākarādrakṣati yo guhāsu līnaṃ divā bhītamivāndhakāram /<br />
            kṣudre 'pi nūnaṃ śaraṇaṃ prapanne prapanne mamatvamuccaiḥ śirasāmatīva // 600 //
            </p>
         
         
         <p>atrācetanasya tamaso divākarāttrāsa eva na saṃbhavatīti kuta eva tatprayojitamadriṇā
            paritrāṇam /
            
            <p>
               saṃbhāvitena tu rūteṇa pratibhāsamānasyāsya na kācidanupapattiravataratīti vyartha
               eva tatsamarthanāyāṃ yatnaḥ /<br />
               sādhāraṇaviśeṣaṇavaśādeva samāsoktiranuktamapi, upamānaviśeṣaṃ prakāśayatīti tasyātra
               punarupādāne prayojanābhāvāt anupādeyatvaṃ yat tat apuṣṭārthatvaṃ punaruktaṃ vā doṣaḥ
               /<br />
               yathā spṛśati tigmarucau kakubhaḥ karairdayitayeva vijṛmbhitatāpayā /<br />
               atanumānaparigrahayā sthitaṃ rucirayā cirayāpi dinaśriyā // 601 //
               </p>
         </p>
         
         
         <p>atra tigmaruceḥ kakubhāṃ ca yathā sadṛśaviśeṣaṇavaśena vyaktiviśeṣaparigraheṇa ca
            nāyakatayā nāyikātvena ca vyaktiḥ, tathā grīṣmadivasaśriyo 'pi pratīnāyikātvena bhaviṣyatīti
            kiṃ dayitayeti svaśabdopādānena //</p>
         
         
         <p>
            śleṣopamāyāstu sa viṣayaḥ, yatropamānasyopādānamantareṇa sādhāraṇeṣvapi viśeṣaṇeṣu
            na tathā pratītiḥ /<br />
            yathā svayaṃ ca pallavātāmrabhāsvatkaravirājitā /<br />
            prabhātasaṃdhyevāsvāpaphalalubdhehitapradā // 602 //
            </p>
         
         
         <p>iti //</p>
         
         
         <p>
            aprastutapraśaṃsāyāmapi upameyam anayaiva rītyā pratītaṃ na punaḥ prayogeṇa kadarthatāṃ
            neyam /<br />
            yathā āhūteṣu vihaṃgameṣu maśako nāyān puro vāryate madhyevāridhi vāvasaṃstṛṇamaṇirdhatte
            maṇīnāṃ rucam /<br />
            khadyoto 'pi na kampate pracalituṃ madhye 'pi tejasvināṃ dhik sāmānyamacetanaṃ prabhumivānāmṛṣṭatacvāntaram
            // 603 //
            </p>
         
         
         <p>a6, acetanasya prabhoraprastutaviśiṣṭasāmānyadvāreṇābhivyaktau na yuktameva punaḥ
            kathanam //</p>
         
         
         <p>tadete 'laṃkāradoṣāḥ, yathāsaṃbhavino 'nye 'pyevaṃjātīyakāḥ pūrvoktayaiva doṣajātyā,
            antarbhāvitāḥ, na pṛthak pratipādanamarhantīti saṃpūrṇamidaṃ kāvyalakṣaṇam //</p>
         
         
         <p>
            ityeṣa mārgo viduṣāṃ vibhinno 'pyabhinnarūpaḥ pratimāsate yat /<br />
            na tadvicitraṃ yadamutra samyagvinirmitā saṃghaṭanaiva hetuḥ //1//
            </p>
         
         
         <p>iti kāvyaprakāśe 'rthālaṃkāranirṇayo nāma daśama ullāsaḥ //</p>
         
         
         <p>// samāptaśvāyaṃ kāvyaprakāśaḥ //</p>
         
         
         
         
         <h3>Index of verses quoted in the Bālabodhinī</h3>
         
         
         <p>atha kāvyaprakāśodāhṛtapadyānāṃ varṇakramānusāriṇī sūcī /</p>
         
         
         <p>padyam kramāṅkaḥ ai pihulaṃ jalakuṃbhaṃ (gāthāsapta-?) 13
            akalitatapastejovīrya- (mahāvīraca-) 251
            akuṇṭhotkaṇṭhayā pūrṇaṃ 207
            akhaṇḍamaṇḍalaḥ śrīmān 467
            aṇṇaṃ laḍahattaṇaaṃ 450
            atandracandrābharaṇā 72
            atithiṃ nāma kākutsthāt (raghu- 17) 594
            atipelavamatiparimita- 202
            ativitatagaganasaraṇi- 255
            attā ettha ṇimañjai (gāthāsapta-) 136
            atyāyatairniyamakāribhi- 394
            atyuccāḥ paritaḥ sphuranti (pañcākṣarī) 118
            atrāsītphaṇipāśa- (bālarāmāyaṇam) 115
            atrilocanasaṃbhūta- 158
            adṛṣṭe darśanotkaṇṭhā 128
            adyāpi stanaśailadurga- (padyaveṇī 5 / hanumannā-2) 238
            adrāvatra prajvalatyagniruccaiḥ 345
            adhikastalatalpaṃ 223
            anahramaṅgalagṛhā- 141
            anahgarahgapratimaṃ tadaṅgaṃ 347
            anaṇuraṇanmaṇi- (rudraṭālaṃkāraḥ) 582
            anantamahimavyāpta- (ānandavardhanaḥ, devīśatakam) 364
            ananyasadṛśaṃ yasya 268
            anayenaiva rājyaśrīḥ 410
            anavaratakanakavitaraṇa- 412
            anurāgavatī sandhyā (dhvanyālokaḥ 1) 382
            antraprotabṛhatkapāla- (mahāvīraca-) 298
            anyatra yūyaṃ kusumāvacāyaṃ (naiṣadhaḥ?) 20
            anyatra vrajatīti kā 33
            anyāstā guṇaratnarohaṇa- 218
            apasāraya ghanasāraṃ 341
            apasāraya ghanasāraṃ 356
            apāṅgatarale dṛśau 546
            apāṅgasaṃsargi taraṅgitaṃ 184
            apūrvabhadhurāmoda- 287
            aprākṛtasya caritātiśayaiḥ (mahāvīra-) 233
            abindusundarī nityaṃ (udbhaṭālaṃ-) (vṛ-) abdherambhaḥsthagita- 446
            abhinavanalinīkisalaya 482
            amitaḥ samitaḥ prāpraiḥ 56
            amuṣmiṃllāvaṇyāmṛta- 432
            amuṃ kanakavarṇābhaṃ (ma-bā-śāṃ-pa-) 96
            amṛtamamṛtaṃ kaḥ saṃdehaḥ (vāmanasū- 3 / 2) 215
            ayamekapade tayā viyogaḥ (vikramo-) 511
            ayaṃ paṅāsanāsīnaḥ (sarasvatīkaṇṭhā-1) 586
            ayaṃ mārtaṇḍaḥ kiṃ sa khalu 418
            ayaṃ vārāmeko nilaya- (bhallaṭaśatakam) 490
            ayaṃ sa raśanotkarṣī (ma- bhā- strīpa-) 116
            ayaṃ sa raśanotkarṣī 336
            ayaṃ sarvāṇi śāstrāṇi 373
            arātivikramāloka- 408
            arivadhadehaśarīraḥ (udbhaṭālaṃ-) 389
            arucirniśayā vinā 496
            are rāmāhastābharaṇa (vikramo-) 283
            arthitve prakaṭīkṛte 'pi (mahāvīra-) 277
            alaṃkāraḥ śaṅkākara- 369
            alamaticapalatvāt (bihluṇacaritam) 197
            alasaśiromaṇi dhuttāṇaṃ 50
            alaṃ sthitvā smaśāne (ma- bhā- śāṃ-pa-) 93
            alaukikamahālokaḥ- 427
            avandhyakopasya (kirātārjunīyam) 148
            avāptaḥ prāgalbhyaṃ 430
            avitathamanorathapatha- 395
            aviralakaravāla- 120
            aṣṭāṅgayogapariśīlana- 270
            asitabujagabhīṣaṇā- 402
            asimātrasahāyasya 463
            asimātrasahāyo 'pi 464
            asoḍhā tatkālollasada 122
            asau maruccumbita- (hanumannā- / padyaveṇī5) 190<br />
            astrajvālāvalīḍhaprati- (veṇī) 359
            asyāḥ karṇāvataṃsena 286
            asyāḥ sargavidhau (vikramo-) 420
            ahameva guruḥ sudāruṇānāṃ 556
            aho kenedṛśī buddhiḥ 353
            aho visālaṃ bhūpāla (kāvyādarśaḥ) 542
            aho hime bahlaparāddha- 481
            ahau vā hāre vā (utpalaḥ / bhartṛ- vai-) 44<br />
            ākuñcya pāṇimaśuciṃ 37
            ākṛṣṭakaravālo 'sau 398
            āgatya saṃprati viyoga- 125
            ājñā śakraśikhāmaṇi- (bālarāmāyaṇam) 278
            ātte sīmantaratne (hanumatkaviḥ khaṇḍapraśastiḥ) 570
            ātmārāmā vihitaratayo (veṇīsaṃ-) 307
            ādāya cāpamacalaṃ 383
            ādāya vāri paritaḥ (bhaṭṭendurājaḥ) 445
            ādāvañjanapuñjalipta- 200
            ādityo 'yaṃ sthito (ma- bhā- śāṃ-pa-) 95
            ānandamamandamimaṃ (rudraṭālaṃkāraḥ) 540
            ānandasindhurati- 162
            ālānaṃ jayakuñjarasya 426
            āliṅgitastatrabhavān 154
            ālokya komalakapola- 323
            āsīdañjanamatreti 500
            āhūtāpi padaṃ dadāti (pradīpakāraḥ) (ṭī-)
            āhūteṣu vihaṅgameṣu (bhallaṭaśatakam 69) 673
            itaḥ sadaityaḥ prāptaśrīḥ (kumāra-) (ṭī-)
            idamanūcitamakramaśva 222
            idaṃ te kenoktaṃ kathaya 264
            induḥ kiṃ kvaḥ kalaṅkaḥ 419
            iyaṃ sunayanā dāsīkṛta-(udbhaṭālaṃ-) 465
            ua ṇiccalanippandā (gāthāsapta) 8
            utkampinī bhayapari-(ratrāvalī?) 187
            utkṛtyotkṛtya kṛttiṃ (māla- mā-) 42
            uttānocchūnamaṇḍūka- 304
            utphullakamalakesara-(nāgānandam) 147
            utsiktasya tapaḥparā- (mahāvīraca-) 52
            udayati vitatordhvaraśmi- (śiśupāla-) 436
            udayamayate diṅnālinyaṃ 433
            udaṃti svavitā tāmraḥ 244
            uddeśo 'yaṃ sarasakadalī- 17
            udyayau dīrghikāgarbhāt 599
            unnataṃ padamavāpya yo laghuḥ 438
            unnidrakokanadareṇu- 114
            unmeṣaṃ yo mama na sahate 416
            upakṛtaṃ bahu tatra 24
            upaparisaraṃ godāvaryāḥ 265
            urvyasāvatra tarvālī 214
            ullāsya kālakaravāla- 54
            e ehi kiṃpi kīevi 471
            e ehi dāva sundari 554
            ekasridhā vasasi cetasi 477
            ekasmin śayane (amaruśa-) 51
            etattasya mukhātkiyat (bhallajaśa-) 141
            etanmandavipakva- 142
            iddahamettatthaṇiā 11
            eṣo 'hamadritanayāmukha- (uṣāharaṇam) 234
            ehi gaccha tottiṣṭa (pañcatantram / dhvanyā-3) 339<br />
            oṇṇiddaṃ dobbalaṃ 14
            ollollakaraaraaṇa- 70
            autsukyena kṛtatvarā (ratnāvalī) 330
            kaḥ kaḥ kutra na ghurgharāyita- 224
            kaṇṭhakoṇaviniviṣṭamīśa (utpalaḥ) 45
            kathamavanipa darpo 134
            kapāle mārjāraḥ paya (śārṅga-bhāsaḥ) 552
            kamalamanambhasi 449
            kamalamiva mukhaṃ (bṛ-) kamaleva matirmatiriva 415
            karajuagahiajasoā 551
            karavāla ivācārastasya 399
            karavālakarālado sahāyo 191
            karihastena suṃbādhe 303
            karpūra iva dagdho 'pi (vālarāmāyaṇam) 475
            karpūradhūlivala- 325
            kalaśe paramamahacvaṃ(pradīpa-) (ṭī-) kaluṣaṃ ca tavāhiteṣva- 512
            kalyāṇānāṃ tvamasi mahasāṃ (mā- mā-) 194
            kallolavellinadṛṣat (dhvanyālokaḥ) 447
            kavīnāṃ saṃtāpo (pradīpa-) (ṭī) kastvaṃ bhoḥ kathayāmi(dhvanyālokaḥ) 447
            kasminkarmaṇi sāmarthya- 205
            kassa va ṇa hoi roso (ghvanyālokaḥ) 135
            kācikvīrṇā rajobhiḥ(māgha-) 249
            kātaryaṃ kevalā nītiḥ (raghu-) 185
            kārāviūṇa khauraṃ (sarasvatīkaṇṭhā-) (ṭī) kā visamā devvagaī 529
            kimāsevya puṃsāṃ 521
            kimiti na paśyasi kopaṃ (rudraṭālaṃ-) 239
            kimucyate 'sya bhūpāla 206
            kivaṇāṇaṃ dhaṇaṃ ṇāāṇaṃ 457
            kisalayakarairlatānāṃ (rudraṭālaṃ-) 429
            kiṃ bhūṣaṇaṃ sudṛḍhamatra 522
            kiṃ lomena vilaṅghitaḥ 195
            kumudakamalanīlanīra- 461
            kuraṅgīvāḍgāni stimitayati 423
            kulamamalinaṃ bhadrā mūrtiḥ 508
            kuvindastvaṃ tāvatpaṭayasi 173
            kusumitalatābhirahatā 473
            kṛtamanumataṃ dṛṣṭaṃ vā yaiḥ (veṇīsaṃ-) 39
            kṛtamanumataṃ dṛṣṭaṃ vā yaiḥ 258
            kṛtaṃ ca garvābhimukhaṃ 108
            kṛpāṇapāṇisva bhavān (vṛ-) kṛṣmo vairivimardane (pradīpa-) (ṭī-) kesesu balāmoḍia
            65
            kailāsasya ptathamaśikhare 64
            kailāsālayabhāla- 117
            kaujilyaṃ kacanicaye (rudraṭālaṃ-) 523
            kauṭilyaṃ nayane nivā-(pradīpa-) (ṭī-) krāmantyaḥ kṣatakomalā- (dhvanyālokaḥ3) 338
            kreṅkāraḥ smarakārmukasya 225
            krodhaṃ prabho saṃhara(kumāra-3) 329
            krauñcādriruddāmadṛṣaddṛḍho- 208
            kva sūryaprabhavo vaṃśaḥ (raghuvaṃ-1) 135
            kvākāryaṃ śaśalakṣmaṇaḥ (vikramo-) 53
            kvākārya śaśalakṣmaṇaḥ 331
            kṣaṇadāsāvakṣaṇadā 82
            kṣipto hastāvalagnaḥ (amaruśa-) 340
            kṣīṇaḥ kṣīṇo 'pi śaśī(rudraṭālaṃ-) 462
            kṣudrāḥ saṃtrāsamete (hanumannāṭakam) 40
            khaṇapāhuṇiā deara(dhvanyālokaḥ3) 111
            khalavavahārā dīsanti 74
            khidyati kūṇati vellati 458
            gaṅgeva pravahatu te 596
            gacchāmyacyutadarśanena 127
            garvamasaṃvāhyamimaṃ(rudraṭālaṃ-) 555
            gāṅgamambu sitamambu 565
            gāḍhakāntadaśanakṣata- 63
            gāḍhāliṅganavāmanīkṛta(amaruśa-) 330
            gāḍhāliṅgaṇarahasujjuammi 66
            gāhāruhammi gāme 101
            gāmbhīryaṃgarimā tasya 396
            gāhantāṃ mahiṣā nipāna-(śākunta-) 250
            girayo 'pyanunnatakiyujo 483
            guṇānāmeva daurātmyāt 480
            guṇairanardhyaiḥ prathito 592
            guruaṇaparavasa pia 21
            gurujanaparatantratayā 354
            gṛhiṇī sacivaḥ sakhī(raghu-8) 562
            gṛhītaṃ yenāsīḥ paribhava- (veṇī-) 266
            gorapi yadvāhanatāṃ 168
            grathnāmi kāvyaśaśinaṃ(vāmanasūtra- 4,2) 597
            grāmataruṇaṃ taruṇyāḥ(rudraṭālaṃ-) 3
            grīvābhaṅgābhirāmaṃ (śākuntalam) 41
            cakāsatyaṅganārāmāḥ 390
            cakitahariṇalolalocanāyāḥ 393
            cakrī cakrārapaṅktiṃ (sūryaśatakam) 580
            caṇḍālairiva yuṣmābhiḥ (vāmanasū- 4,2) 584
            catvāro vayamṛtvijaḥ (veṇīsaṃ-) 131
            candraṃ gatā paṅaguṇānna (kumārasaṃ-) 294
            caraṇatraparitrāṇa- 293
            cāpācāryastripura- (bālarāmāyaṇam) 201
            cāpācāryastripura- (bālarāmāyaṇam) 230
            citte vihaṭṭadi ṇa ṭuṭṭadi (karpūramañjarī) 343
            citraṃ citraṃ bata bata 536
            citraṃ mahāneṣa batāvatāraḥ 43
            cintayantī jagatsūtiṃ (viṣṇupurāṇama) 81
            cintāratnamiva cyuto 'si 590
            cirakālapariprāpta- 166
            jagati jayinaste te(māla- mādha-) 257
            jagāda madhurāṃ vācaṃ 292
            jagāda viśadāṃ vācaṃ (ṭī-) jaṅbākāṇḍorunālo nakha- 150
            jaṅbākāṇjorunālo nakha- 232
            jaṭābhābhirbhābhiḥ karadhṛta- 571
            janasthāne bhrāntaṃ (bhaṭṭavācaspatiḥ) 124
            jalaṃ jaladhare kṣāra- (ṭī-) jassa raṇanteurae kare 422
            jassea vaṇo tassea 533
            jahagahiro jaha raaṇa- 573
            jaṃ parihariuṃ tīrai (ānandavardhanaḥ pañcabāṇalīlā) 216
            jā ṭheraṃ va hasantī 67
            jāne kopaparāṅmukhī (subhā- śārṅga-) 47
            jitendriyatayā samyaka 466
            jitendriyatvaṃ vinayasya 316
            jitendriyatvaṃ vinayasya 525
            jugopātmānamatrastaḥ (raghu-6) 164
            je laṃkāgirimehalāsu (karpūramañjarī) 68
            johvāi mahurasena 92
            jyābandhaniṣpandabhujena (raghu-6) 289
            jyotsnābhasmacchuraṇadhavalā 421
            jyotsnā mauktikadāma 472
            jyotsnyeva nayanānandaḥ 411
            ṭuṇṭuṇṇanto marihasi 407
            ṇavapuṇṇimāmiaṃkassa 88
            ṇihuaramaṇabhmi loaṇa- 328
            ṇollei aṇollamaṇā 18
            taiā maha gaṃḍatthala 16
            tata udita udāhārahāri 212
            tataḥ kumudanāthena (mahābhā- dro- pa-) 401
            tato 'ruṇaparispanda- (mahābhā-?) 355
            taṃ tāṇa sirisahoara- (ānandava- viṣamabāṇalīlā) 515
            tathābhūtāṃ dṛṣṭvā (veṇīsaṃhāram) 15
            tathābhūtāṃ dṛṣṭvā 220
            tadaprāptimahāduḥkha- (viṣṇupurāṇam) 80
            tadidamaraṇyaṃ yasmin (rudraṭālaṃ-) 506
            tadgaccha siddhyai kuru (kumārasaṃ-) 198
            tadgehaṃ natabhitti(ānandavardhanaḥdhvanyālokaḥ) 517
            tadveṣo 'sadṛśo 'nyābhiḥ 593
            tanuvapurajaghanyo 'sau 391
            tapasvibhiryā sucireṇa 146
            taruṇimani kalayati 110
            taruṇimani kṛtāvalokanā 409
            tavāhave sāhasakarma 456
            tasiyīdunītropāyasya 179
            tasyāḥ sāndravilepana-(amaru-) 50
            tāṇaṃ guṇaggahaṇāṇaṃ 102
            tāmanaṅgajayamaṅgalaśriyaṃ 322
            tāmbūlabhṛtallo 'yaṃ 180
            tālā jāaṃti guṇā(ānanda- viṣamabāṇalīlā) 315
            tigmarucirapratāpaḥ 55
            tiṣṭhetkopavaśātprabhāva- (vikramo-) 311
            tīrthāntareṣu snānena 145
            vada baladaūsa gosammi 83
            te dṛṣṭimātrapatitāḥ 140
            te 'nyairvāntaṃ samaśrnanti 176
            te himālayamāmantrya (kumārasaṃ-) 228
            tvayi dṛṣṭa eva tasyāḥ 455
            tvayi nibaddharateḥ priya- (vikramorva-) 235
            tvaṃ mugdhākṣi vinaiva (amaru-) 31
            tvaṃ vinirjitamanobhava- 544
            tvāmasmi vacmi viduṣāṃ 23
            tvāmālirūya praṇayakupitāṃ (meghadūta) 62
            divamapyupayātānāṃ (rudraṭālaṃ-) 559
            divākarādrakṣati yo (kumārasaṃ- 1) 600
            dīdhīṅvevīṅsamaḥ kaścit 296
            durvārāḥ smaramārgaṇāḥ (śārṅga- pa- / śaṅkukaḥ) 507<br />
            dūrādutsukamāgate (amaru-) 29
            dṛśā dagdhaṃ manasijaṃ (viddhaśālabhañjikā1) 566
            deva tvameba pātāla- 379
            devībhāvaṃ gamitā (vāmanasū- / ratnāvalī) 453<br />
            deśaḥ so 'yamarātiśoṇita- (veṇīsaṃ-) 208
            daivādahamadya tayā (rudraṭālaṃ-) 26
            dorbhyāṃ titīrṣati taraṅga- 437
            dvayaṃ gataṃ saṃprati (kumārasaṃ-) (vṛ-) dvayaṃ gataṃ saṃprati (kumārasaṃ-) 186
            dvayaṃ gataṃ saṃprati (kumārasaṃ-) 252
            dvāropāntanirantare 22
            dhanyasyānanyasāmānya- 397
            dhanyāsi yā kathayasi (śārṅga- / vijjikā) 61<br />
            dhamillasya na kasya (vāmanasū- 2,1) 182
            dhavalosi jaha vi (gāthāsapta- 7,65) 564
            dhātuḥ śilpātiśaya- 535
            dhīro vinīto nipuṇo 210
            dhunoti cāsi tanute (vṛ-) na kevalaṃ bhāti nitānta- 414
            na ceha jīvitaḥ kaścit (mahābhā-śāṃ-pa-) 94
            na tajjalaṃ yanna sucāru- (bhaṭṭi-2) 549
            na trastaṃ yadi nāma(mahāvīra-) 167
            nanvāśrayasthitiriyaṃ (bhallaṭaśa-) 513
            nayanānandadāyīndoḥ 574
            navajaladharaḥ saṃnaddho 'yaṃ (vikramo-) 163
            nāthe niśāyā niyateḥ 243
            nānāvidhapraharaṇairnṛpa 499
            nārīṇāmanukūlamācarasi 352
            nālpaḥ kaviriva svalpa- 681
            nijadoṣāvṛtamanasāṃ 478
            nityoditapratāpena 469
            nidrānivṛttāvudite 474
            nipeturāsyādiva tasya 598
            nimnanābhikuhareṣu yadambhaḥ 550
            niravadhi ca nirāśrayaṃ ca 428
            nirupādānasaṃbhāra- (nārāyaṇabhaṭṭaḥ / stavacintāmaṇiḥ) 57<br />
            nirvāṇavairadahanāḥ (veṇīsaṃ-) 305
            nirvātapaḍnodara- (pradīpa-) (ṭī-) niśitaśaradhiyā 85
            niḥśeṣacyutacandanaṃ (amaru-) 2
            nyakkāro hyayameva me (hanumannāṭakam) 183
            pathi pathi śukacañcu- 99
            paṃthia ṇa ettha (gāthā-?) 58
            parāpakāranirataiḥ 240
            paricchedātītaḥ (māla- mādha-) 107
            paricchedātītaḥ (māla- mādha-) 489
            paripanthimanorājya- 406
            parimṛditamṛṇālīmlāna- (māla- mādha-) 28
            parimlānaṃ pīnastanajaghana- (ratnāvalī) 349
            pariharati ratiṃ matiṃ 326
            pavisaṃtī gharavāraṃ 90
            paśvādaṅghrī prasārya(harṣacaritam 3) 492
            paśyetkaściccalacapala 123
            pāṇḍu kṣāmaṃ vadanaṃ 332
            pāṇḍu kṣāmaṃ vadanaṃ 460
            pātālamiva te nābhiḥ(vāmanasū- 4,2) 587
            pādāmbujaṃ bhavatu no(dharmācāryaḥ / pañcastavī ghaṭastavaḥ1) 578<br />
            pitṛvasatimahaṃ vrajāmi 177
            purāṇi yasyāṃ savarāṅganāni(navasāhasāṅktaca-1) 548
            puṃstvādapi pravicalet (bhallaṭaśa-) 443
            pṛthukārtasvarapātraṃ 306
            pṛthukārtasvarapātraṃ 370
            peśalamapi khalavacanaṃ 487
            pauraṃ sutīyati janaṃ 403
            praṇayisakhīsalīla- (māla- mādha-) 502
            pratyagramañjanaviśeṣa-(ratnāvalī1) 595
            pratyākhyānaruceḥ kṛtaṃ (ṭī-) prathamamaruṇacchāyaḥ 139
            pradhanādhvaniḥ dhīradhanurdhvani- 105
            prayatnaparibodhitaḥ (veṇīsaṃ-) 281
            prasāde vartasva prakaṭaya (śārṅgadhara- candrakaḥ) 327
            prasthānaṃ valayaiḥ vṛtaṃ (amaru-) 35
            prāgaprāptaniśumbha- (mahīvīraja-) 209
            prāgaprāptaniśumbha- (mahīvīraja-) 317
            prāgaprāptaniśumbha- (mahīvīraja-) 318
            prāṇeśvarapariṣvahga- 290
            prāptāḥ śriyaḥ sakalakāma- (bhartṛha- vai- śa-) 271
            prābhrabhrāḍviṣṇudhāmā- 174
            priyeṇa saṃgrathya vivakṣa- (kirātārju-) 236
            premārdrāḥ praṇayaspṛśaḥ (māla-mā-) 32
            preyān so 'yamapākṛtaḥ (vāmamasū- 3) 98
            prauḍhacchedānurūpocchalana- (chalitarāmam) 351
            phullukkaraṃ kalamakūraṇihaṃ (karpūramañjarī) 309
            bata sakhi kiyadetat 431
            bandīkṛtya nṛpa dviṣāṃ 119
            bimboṣṭha eva rāgaste (navasāhasāṅka-) 514
            brāhnaṇātikramatyāgo (mahāvīra-) 130
            bhaktiprahvavilokana- (subhā- / bhāgavatāmṛtavardhanaḥ) 371<br />
            bhaktirbhave na vibhave 524
            bhaṇa taruṇi ramaṇa- (rudraṭālaṃ-) 481
            bhadrātmano duradhiroha- 12
            bhaṇa dhammia vīsaddho (gāthāsapta-) 138
            bhasmodūdhūlana bhadramastu 503
            bhāsate pratibhāsāra 387
            bhuktimuktikṛdekāntadra 78
            bhujaṅgamasyeva maṇiḥ 583
            bhūpaterupasarpantī 175
            bhūpālaratna nirdainya- 260
            bhūyo bhūyaḥ savidha- (māla- mādha-) 106
            bhūreṇudigdhān navapāri- (dhvanyālokaḥ 3) 334
            bhramimaratimalasa, (dhvanyālokaḥ 2,3) 126
            matiriva mūrtirmadhurā 413
            mathnāmi kauravaśataṃ (veṇīsaṃ-) 121
            madhuparājiparājīta (harivijayam) 368
            madhurimaruciraṃ vacaḥ 516
            manorāgastīvraṃ viṣamiva (māla- mādha-) 342
            malayajarasavilipta- (vāmanasū-) 557
            masṛṇacaraṇapātaṃ (bālarāmāyaṇam) 226
            mahadesurasaṃdhamme (ānanda- devīśatakam) 372
            mahāpralayamāruta- (veṇīsaṃ-) 242
            mahilāsahassabharie (gāthāsaptaśatī) 71
            mahībhṛtaḥ pūrvato 'pi (kumārasaṃ-) 247
            mahaujaso mānadhanāḥ (kirātārju-) 519
            māe gharovaaraṇaṃ 6
            mātaṅgāḥ kimu valgitaiḥ 299
            mātā natānāṃ saṃghaṭṭaḥ (rudraṭālaṃ-) 385
            mātsaryamutsārya (bhartṛ- śṛ- śa-) 133
            mātsaryamutsārya (bhartṛ- śṛ- śa-) 262
            mānamasyā nirākartuṃ (daṇḍī, kāvyādarśaḥ) 534
            mārāriśakrarāmebha- (rudraṭālaṃ-) 384
            mitre kvāpi gate saroruha- 344
            muktāḥ kelivisūtrahāra- 505
            mukaṃ vikasitasmitaṃ 9
            mugdhe mugdhatayaiva (amaruśatakam) 76
            munirjayati yogīndro (dhvanikāraḥ) (ṭī-)
            mūrdhnāmudvṛttakṛttā- (hanumannājakam) 159
            mūrdhnāmudvṛttakṛttā- (hanumannājakam) 348
            mṛgacakṣuṣamadrākṣam 295
            mṛgalocanayā vinā- 497
            mṛdupavanavibhinno(vikramo-) 153
            mṛdhe nidāghagharmāṃśu- 404
            yaṃ prekṣya cirarūḍhāpi (meṇṭhaḥ, hayagrīvavadha) 504
            yaḥ kaumāraharaḥ (śārṅga- śilābhaṭṭārikā) 1
            yaḥ pūyate surasarinmukha- 203
            yattadūrjitamatyugraṃ (veṇīsaṃ-) 193
            yatrānullikhitārthameva 273
            yatraitā laharīcalācaladṛśaḥ 518
            yathāyaṃ dāruṇācāraḥ 143
            yadā tvāmahamadrākṣam 297
            yadānato 'yadānato- (ānanda- devīśa-) 365
            yadi dahatyanalo 'tra (ānanda- devīśa-) 272
            yadi dahatyanalo 'tra (ānanda- devīśa-) 454
            yadbañcanāhitamatirbahu (ghvanyālokaḥ3) 312
            yaśo 'dhigantuṃ sukha- (kirātārju-) 245
            yaśvāpsarovibhrama- (kumārasaṃ-) 199
            yasmat pañca pañcajanāḥ (bṛhadā-) (ṭī-)
            yasya kiṃcidapakartu- (mādha- 14) 545
            yasya na savidhe dayitā 357
            yasya mitrāṇi mitrāṇi 73
            yasyāsuhṛtkṛtatiraskṛti- 113
            yātāḥ rki na milanti (amaru-) 439
            yāvakarasārdrapāda- 145
            yugāntakālapratisaṃhṛtā- (māgha-) 543
            ye kandarāsu nivasanti 547
            yena dhvastamanobhavena (subhā / candrakaḥ) 302<br />
            ye nāma kecidiha (māla- mādha-) 189
            yenāsyabhyuditena candra 444
            yeṣāṃ kaṇṭhaparigraha- 484
            yeṣāṃ tāstridaśebhadāna- 227
            yeṣāṃ dorbalameva durbala- 104
            yo 'vikalpamidamartha- (utpalācāryaḥ) 192
            yo 'sakṛtparagotrāṇāṃ 376
            raikelihiaṇiasaṇa- (gāthā- 5,55) 97
            raktāśoka kṛśodarī kva (vikramo-) 300
            raktāśoka kṛśodarī kva 319
            rajaniramaṇamāleḥ 374
            rasāsāra rasā sāra- (rudraṭālaṃ-) 388
            rāīsu caṃdadhavalāsu 84
            rākāyāmakalaṅkaṃ cet 451
            rākāvibhāvarīkānta- 156
            rākāsudhākaramukhī 49
            rājati taṭīyamabhihata- (haravijayam 5) 572
            rājanārāyaṇaṃ lakṣṇīḥ 577
            rājanrājasutā na pāṭhayati 440
            rājanvibhānti bhavataḥ 231
            rājye sāraṃ vasudhā (rūdraṭālaṃ-) 532
            rāmamanmathaśareṇa tāḍitā (raghu-) 254
            rāmo 'sau bhuvaneṣu (rāghavānandam) 102
            rudhiravisaraprasādhita- 77
            re re cañcalalocanāñcita- 103
            lagnaṃ rāgāvṛtāṅgyā (veṇīdatta- padyaveṇī2) 243
            lagnaṃ rāgāvṛtāṅgyā (veṇīdatta- padyaveṇī2) 253
            lagnaṃ rāgāvṛtāṅgyā (veṇīdatta- padyaveṇī2) 280
            lagnaṃ rāgāvṛtāṅgyā (veṇīdatta- padyaveṇī2) 284
            lagnaḥ kelikacagraha- 237
            latānāmetāsāmudita- 498
            lahiūṇa tujjha bāhupphaṃse 434
            lāvaṇyaṃ tadasau kāntiḥ 75
            lāvaṇyaukasi sapratāpa- (khaṇḍapraśastiḥ) 553
            likhannāste bhūmiṃ (amaruśataka) 100
            limpatīva tamo 'ṅgāni (mṛcchakaṭikam) 417
            limpatīva tamo 'ṅgāni (mṛcchakaṭikam) 568
            līlātāmarasāhato (amaru-) 152
            vaktrasyandisvedabindu- 530
            vaktrāmbhojaṃ sarasvatyadhi- (bhojapra-) 274
            vaktrendau tava satyayaṃ 576
            vadanasaurabhalobha- (māgha- 6) 567
            vadanaṃ varavarṇinyāstasyāḥ 358
            vada vada jitaḥ sa śatruḥ (rudraṭālaṃ-?) 313
            vapuḥprādurbhāvādanu- 501
            vapurvirūpākṣamalakṣya- (kumāra-) 161
            vasravaidūryacaraṇaiḥ 181
            vahnisphuliṅga iva (vāmanasū- 4,2) 585
            vāṇiaa hatthidantā (ānanda- dhvanyālokaḥ) 528
            vāṇīrakuḍaṃguḍḍīṇa- (dhvanyālokaḥ 2) 132
            vātāhāratayā jagat (bhallaṭaśatakam) 282
            vārijjanto vi puṇo 86
            vikasitasahakāratāra- 217
            vidalitasakalārikulaṃ (rudraṭālaṃ-) 510
            vidīrṇābhimukhārāti- 288
            vidvanmānasahaṃsa 425
            vidhāya dūre keyūra- 269
            vinayapraṇayaikaketanaṃ 204
            vināyameno nayatā (rudraṭālaṃ-) 361
            vinirgataṃ mānadamātma- (meṇṭhaḥ, hayagrīvavadham) 5
            vipado 'bhibhavantyavikramaṃ (kirātā-2) 245
            viparīarae lacchī 137
            vipulena sāgaraśayasya (māgha-) 541
            viṃbhinnavarṇā garuḍā- (maghā- 4) 563
            vimānaparyaṅkatale (dhvanyālokaḥ 3) 335
            viyadalimalināmba- 27
            vihalaṃ khalaṃ tumaṃ sahi 91
            vegāduḍḍīya gagane 213
            vetratvacā tulyarucāṃ 558
            vyānamrā dayitānane (vṛ-)
            śaktirnirstriśajeyaṃ tava (śiśupāla-) 253
            śaniraśaniśva tamuccaiḥ 59
            śaratkālasamullāsi- 157
            śaśī divamadhūsaro (bhartṛ- nītiśa-) 509
            śirīṣādapi mṛdvaṅgī (navasāhasāṅka-) 537
            śīrṇaghrāṇāhgripāṇīn (mayūraśatakam) 301
            śūnyaṃ vāsagṛhaṃ (amaru-) 30
            śailendrapratipādyamāna- 520
            śyāmāṃ śyāmalimāya- (viddhaśāla-) 275
            śritakṣamā raktabhuvaḥ 196
            śrīparicayāñjaḍā api(subhā- / raviguptaḥ) 10<br />
            śrutena buddhirvyasanena 279
            śroṇībhāgastyajati (bālabhāratam) (ṭī-) ṣaḍadhikadaśanāḍīcakra-(māla- mādha-) 308
            saalakaraṇaparavīsāma- 400
            sa ekasrīṇi jayati 476
            sakalakalaṃ purametat (vṛ-) saktavo bhakṣitā deva 591
            saṃketakālamanasaṃ (ānanda- dhbanyālokaḥ) 531
            saṃgrāmāṅgaṇamāgatena (khaṇḍapra- / saduktikarṇāmṛtam) 229<br />
            saṃgrāmāṅgaṇamāgatena (khaṇḍapra- / saduktikarṇāmṛtam) 459
            satataṃ musalāsaktāḥ 486
            satyaṃ manoramā rāmā 333
            sa tvārambharato 'vaśya- (rudraṭālaṃ-) 362
            sattvārambharato 'vaśya- (rudraṭālaṃ-) 363
            sadā madhye yāsāmiyamabhṛta- 256
            sadā snanātvā niśīthinyāṃ 267
            sadyaḥ karasparśamavāpya (navasāhasāṅka-) 539
            sadvaṃśamuktāmaṇiḥ 380
            sannārībharaṇopāya- (rudraṭālaṃ-) 360
            sa pītavāsāḥ pragṛhī- 589
            samadamataṅgajamadajala- 491
            sa munirlāñchito- (vāmanasū 4,2) 588
            saṃprahāre praharaṇaiḥ 324
            samyagjñānamahājyotiḥ 155
            saralā bahulārambha- (rudraṭālaṃ-) 386
            sarasvati prasādaṃ me (ānanda- devīśa-) 366
            sa rātu vo duścyavano 181
            sarvasvaṃ hara sarvasya 375
            savitā vidhavati vidhurapi 405
            savrīḍā dayitānane 321
            saśoṇitaiḥ kravyabhujāṃ (dhvanyālokaḥ 3) 335
            sasāra sākaṃ darpeṇa (rudraṭālaṃ-) 367
            saha diahaṇisāhiṃ (karpūramañjarī) 495
            sahi ṇavaṇihuvaṇasamarammi 89
            sahi viraiūṇa māṇassa 69
            sākaṃ kuraṅgakadṛśā 121
            sā dūre ca sudhā- 169
            sādhanaṃ sumahadyasya 151
            sādhu candramasi puṣkaraiḥ 188
            sā patyuḥ prathamāparādha- (amaru-) 34
            sāsakasahāabāhoḥ 72
            sāyaṃ snānamupāsitaṃ 79
            sā vasai tujjha hiae (gāthāsapta-) 560
            sāhentī sahi suhaaṃ (gāthāsapta-) 7
            sitakarakararuciravibhā 314
            sitakarakararuciravibhā 359
            rsihikāsutasaṃtrastaḥ 538
            sudhākarakarākara- 165
            surālayollāsaparaḥ 178
            suvvai samāgasissadi 19
            susitavasanālaṃkārāyāṃ 266
            susitavasanālaṃkārāyāṃ 479
            suhṛdvadhūbāṣpajala- 442
            sṛjati ca jagadidamavati 485
            seyaṃ mamāṅgeṣu sudhārasa- 25
            so ṇatthi ettha gāme 569
            so 'dhyaiṣṭa vedān (bhaṭṭikāvyam) 170
            so 'pūrvo rasanāviparyaya-(bhallaṭaśa-) 448
            so suddhasāmalaṃgo 87
            saundaryasaṃpat tāruṇyaṃ 291
            saundaryasya taraṅgiṇī 424
            saubhāgyaṃ vitanoti 575
            stumaḥ kaṃ vāmākṣi 48
            stokenonnatimāyāti 378
            snigghaśyāmalakānti-(dhvanyālokaḥ 2) 112
            spaṣṭollasatkiraṇa-(harivijayam 19) 579
            spṛśati tigmarucau (harivijayam 3) 601
            sphaṭikākṛtinirmalaḥ 221
            sphuradadbhutarūpamutpratāpa 561
            srastāṃ nitambādava-(kumāra-) 160
            svacchandocchaladaccha- 4
            svacchātmatāguṇasamu- 470
            svapiti yāvadayaṃ nikaṭe 261
            svapre 'pi samareṣu tvāṃ 392
            svayaṃ ca pallavātāmra-(udbhaṭālaṃ-) 377
            svayaṃ ca pallavātāmra-(udbhaṭālaṃ-) 602
            svargaprāptiranenaiva 346
            handumeva pravṛttasya 285
            haratyaghaṃ saṃprati hetu-(māgha-) 46
            haravanna viṣamadṛṣṭiḥ 468
            harastu kiṃcitparivṛtta-(kumāra-) 119
            haṃsāṇaṃ sarehiṃ sirī 527
            hā dhik sā kila (vikramo-) 149
            hā nṛpa hā budha hā kavi- 219
            hā mātastvaritāsi (nārāyaṇabhaṭṭaḥ) 38
            hitvā tvāmuparodha- 493
            humi avahatthiareho (ānandavardhaṃnaḥ viṣamabāṇalīlā) 320
            hṛdayamadhiṣṭhitamādau (kuṭṭinīmatam) 452
            he helājitabodhisattva (puñjarāja) 494</p>
         
         
         
         
         </div>
   </body>
</html>