<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Matsyapurāṇa, 1-176 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Matsyapurāṇa, 1-176</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_matsyapurANa1-176.xml">sa_matsyapurANa1-176.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Oliver Hellwig</p>
      <p class="noindent"><b>Contribution: </b>Oliver Hellwig</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Calcutta: Caukhamba Vidyabhavan, 1954.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/3_purana/mtp176au.htm">mtp176au.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Matsyapurana, Adhyayas 1-176
            <br />Based on the ed. Calcutta: Caukhamba Vidyabhavan, 1954.
            <br />
            <br />Input by Oliver Hellwig
            <br />
            <br />TEXT WITH PADA MARKERS
            <br />
            <br />The transliteration emulates Devanagari script.
            <br />Therefore, word boundaries are usually not marked by blanks
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <div id="d1e578">
            
            <h3>Matsya-Purāṇa 1</h3>
            
            
            <p id="MatsP_Mang.1">
               pracaṇḍatāṇḍavāṭope prakṣiptā yena diggajāḥ <br />
               bhavantu vighnabhaṅgāya bhavasya caraṇāmbujāḥ //
                <span class="ref">MatsP_Mang.1</span></p>
            
            
            <p id="MatsP_1.1">
               pātālādutpatiṣṇor makaravasatayo yasya pucchābhighātād ūrdhvaṃ brahmāṇḍakhaṇḍavyatikaravihitavyatyayenāpatanti <br />
               viṣṇormatsyāvatāre sakalavasumatīmaṇḍalaṃ vyaśnuvānās tasyāsyodīritānāṃ dhvanir apaharatād aśriyaṃ vaḥ śrutīnām //
                <span class="ref">MatsP_1.1</span></p>
            
            
            <p id="MatsP_1.2">
               nārāyaṇaṃ namaskṛtya naraṃ caiva narottamam <br />
               devīṃ sarasvatīṃ caiva tato jayam udīrayet //
                <span class="ref">MatsP_1.2</span></p>
            
            
            <p id="MatsP_1.3">
               ajo 'pi yaḥ kriyāyogān nārāyaṇa iti smṛtaḥ <br />
               triguṇāya trivedāya namas tasmai svayambhuve //
                <span class="ref">MatsP_1.3</span></p>
            
            
            <p id="MatsP_1.4">
               sūtamekāgramāsīnaṃ naimiṣāraṇyavāsinaḥ <br />
               munayo dīrghasattrānte papracchur dīrghasaṃhitām //
                <span class="ref">MatsP_1.4</span></p>
            
            
            <p id="MatsP_1.5">
               pravṛttāsu purāṇīṣu dharmyāsu lalitāsu ca <br />
               kathāsu śaunakādyās tu abhinandya muhurmuhuḥ //
                <span class="ref">MatsP_1.5</span></p>
            
            
            <p id="MatsP_1.6">
               kathitāni purāṇāni yānyasmākaṃ tvayānagha <br />
               tānyevāmṛtakalpāni śrotum icchāmahe punaḥ //
                <span class="ref">MatsP_1.6</span></p>
            
            
            <p id="MatsP_1.7">
               kathaṃ sasarja bhagavaṃl lokanāthaścarācaram <br />
               kasmācca bhagavān viṣṇur matsyarūpatvam āśritaḥ //
                <span class="ref">MatsP_1.7</span></p>
            
            
            <p id="MatsP_1.8">
               bhairavatvaṃ bhavasyāpi purāritvaṃ ca kena hi <br />
               kasya hetoḥ kapālitvaṃ jagāma vṛṣabhadhvajaḥ //
                <span class="ref">MatsP_1.8</span></p>
            
            
            <p id="MatsP_1.9">
               sarvam etat samācakṣva sūta vistaraśaḥ kramāt <br />
               tvadvākyenāmṛtasyeva na tṛptiriha jāyate //
                <span class="ref">MatsP_1.9</span></p>
            
            *sūta uvāca
            
            
            <p id="MatsP_1.10">
               puṇyaṃ pavitram āyuṣyam idānīṃ śṛṇuta dvijāḥ <br />
               mātsyaṃ purāṇamakhilaṃ yajjagāda gadādharaḥ //
                <span class="ref">MatsP_1.10</span></p>
            
            
            <p id="MatsP_1.11">
               purā rājā manur nāma cīrṇavān vipulaṃ tapaḥ <br />
               putre rājyaṃ samāropya kṣamāvān ravinandanaḥ //
                <span class="ref">MatsP_1.11</span></p>
            
            
            <p id="MatsP_1.12">
               malayasyaikadeśe tu sarvātmaguṇasaṃyutaḥ <br />
               samaduḥkhasukho vīraḥ prāptavān yogam uttamam //
                <span class="ref">MatsP_1.12</span></p>
            
            
            <p id="MatsP_1.13">
               babhūva varadaś cāsya varṣāyutaśate gate <br />
               varaṃ vṛṇīṣva provāca prītaḥ sa kamalāsanaḥ //
                <span class="ref">MatsP_1.13</span></p>
            
            
            <p id="MatsP_1.14">
               evamukto 'bravīd rājā praṇamya sa pitāmaham <br />
               ekam evāham icchāmi tvatto varamanuttamam //
                <span class="ref">MatsP_1.14</span></p>
            
            
            <p id="MatsP_1.15">
               bhūtagrāmasya sarvasya sthāvarasya carasya ca <br />
               bhaveyaṃ rakṣaṇāyālaṃ pralaye samupasthite //
                <span class="ref">MatsP_1.15</span></p>
            
            
            <p id="MatsP_1.16">
               evamastviti viśvātmā tatraivāntaradhīyata <br />
               puṣpavṛṣṭiḥ sumahatī khātpapāta surārpitā //
                <span class="ref">MatsP_1.16</span></p>
            
            
            <p id="MatsP_1.17">
               kadācidāśrame tasya kurvataḥ pitṛtarpaṇam <br />
               papāta pāṇyor upari śapharī jalasaṃyutā //
                <span class="ref">MatsP_1.17</span></p>
            
            
            <p id="MatsP_1.18">
               dṛṣṭvā tacchapharīrūpaṃ sa dayālurmahīpatiḥ <br />
               rakṣaṇāyākarodyatnaṃ sa tasminkarakodare //
                <span class="ref">MatsP_1.18</span></p>
            
            
            <p id="MatsP_1.19">
               ahorātreṇa caikena ṣoḍaśāṅgulavistṛtaḥ <br />
               so 'bhavanmatsyarūpeṇa pāhi pāhīti cābravīt //
                <span class="ref">MatsP_1.19</span></p>
            
            
            <p id="MatsP_1.20">
               sa tamādāya maṇike prākṣipajjalacāriṇam <br />
               tatrāpi caikarātreṇa hastatrayam avardhata //
                <span class="ref">MatsP_1.20</span></p>
            
            
            <p id="MatsP_1.21">
               punaḥ prāhārtanādena sahasrakiraṇātmajam <br />
               sa matsyaḥ pāhi pāhīti tvāmahaṃ śaraṇaṃ gataḥ //
                <span class="ref">MatsP_1.21</span></p>
            
            
            <p id="MatsP_1.22">
               tataḥ sa kūpe taṃ matsyaṃ prāhiṇod ravinandanaḥ <br />
               yadā na māti tatrāpi kūpe matsyaḥ sarovare //
                <span class="ref">MatsP_1.22</span></p>
            
            
            <p id="MatsP_1.23">
               kṣipto 'sau pṛthutāmāgāt punar yojanasaṃmitām <br />
               tatrāpyāha punar dīnaḥ pāhi pāhi nṛpottama //
                <span class="ref">MatsP_1.23</span></p>
            
            
            <p id="MatsP_1.24">
               tataḥ sa manunā kṣipto gaṅgāyāmapyavardhata <br />
               yadā tadā samudre taṃ prākṣipanmedinīpatiḥ //
                <span class="ref">MatsP_1.24</span></p>
            
            
            <p id="MatsP_1.25">
               yadā samudramakhilaṃ vyāpyāsau samupasthitaḥ <br />
               tadā prāha manurbhītaḥ ko 'pi tvamasureśvaraḥ //
                <span class="ref">MatsP_1.25</span></p>
            
            
            <p id="MatsP_1.26">
               athavā vāsudevastvam anya īdṛkkathaṃ bhavet <br />
               yojanāyutaviṃśatyā kasya tulyaṃ bhavedvapuḥ //
                <span class="ref">MatsP_1.26</span></p>
            
            
            <p id="MatsP_1.27">
               jñātastvaṃ matsyarūpeṇa māṃ khedayasi keśava <br />
               hṛṣīkeśa jagannātha jagaddhāma namo 'stu te //
                <span class="ref">MatsP_1.27</span></p>
            
            
            <p id="MatsP_1.28">
               evamuktaḥ sa bhagavān matsyarūpī janārdanaḥ <br />
               sādhu sādhviti covāca samyagjñātas tvayānagha //
                <span class="ref">MatsP_1.28</span></p>
            
            
            <p id="MatsP_1.29">
               acireṇaiva kālena medinī medinīpate <br />
               bhaviṣyati jale magnā saśailavanakānanā //
                <span class="ref">MatsP_1.29</span></p>
            
            
            <p id="MatsP_1.30">
               naur iyaṃ sarvadevānāṃ nikāyena vinirmitā <br />
               mahājīvanikāyasya rakṣaṇārthaṃ mahīpate //
                <span class="ref">MatsP_1.30</span></p>
            
            
            <p id="MatsP_1.31">
               svedāṇḍajodbhido ye vai ye ca jīvā jarāyujāḥ <br />
               asyāṃ nidhāya sarvāṃs tān anāthān pāhi suvrata //
                <span class="ref">MatsP_1.31</span></p>
            
            
            <p id="MatsP_1.32">
               yugāntavātābhihatā yadā bhavati naur nṛpa <br />
               śṛṅge 'sminmama rājendra tademāṃ saṃyamiṣyasi //
                <span class="ref">MatsP_1.32</span></p>
            
            
            <p id="MatsP_1.33">
               tato layānte sarvasya sthāvarasya carasya ca <br />
               prajāpatistvaṃ bhavitā jagataḥ pṛthivīpate //
                <span class="ref">MatsP_1.33</span></p>
            
            
            <p id="MatsP_1.34">
               evaṃ kṛtayugasyādau sarvajño dhṛtimānnṛpaḥ <br />
               manvantarādhipaścāpi devapūjyo bhaviṣyasi //
                <span class="ref">MatsP_1.34</span></p>
            
            </div>
         
         <div id="d1e1256">
            
            <h3>Matsya-Purāṇa 2</h3>
            
            *sūta uvāca
            
            <p id="MatsP_2.1">
               evamukto manustena papraccha madhusūdanam <br />
               bhagavankiyadbhirvarṣair bhaviṣyatyantarakṣayaḥ //
                <span class="ref">MatsP_2.1</span></p>
            
            
            <p id="MatsP_2.2">
               sattvāni ca kathaṃ nātha rakṣiṣye madhusūdana <br />
               tvayā saha punaryogaḥ kathaṃ vā bhavitā mama //
                <span class="ref">MatsP_2.2</span></p>
            
            *matsya uvāca
            
            
            <p id="MatsP_2.3">
               adyaprabhṛtyanāvṛṣṭir bhaviṣyati mahītale <br />
               yāvadvarṣaśataṃ sāgraṃ durbhikṣam aśubhāvaham //
                <span class="ref">MatsP_2.3</span></p>
            
            
            <p id="MatsP_2.4">
               tato 'lpasattvakṣayadā raśmayaḥ sapta dāruṇāḥ <br />
               saptasapterbhaviṣyanti prataptāṅgāravarṣiṇaḥ //
                <span class="ref">MatsP_2.4</span></p>
            
            
            <p id="MatsP_2.5">
               aurvānalo 'pi vikṛtiṃ gamiṣyati yugakṣaye <br />
               viṣāgniścāpi pātālāt saṃkarṣaṇamukhacyutaḥ <br />
               bhavasyāpi lalāṭotthas tṛtīyanayanānalaḥ //
                <span class="ref">MatsP_2.5</span></p>
            
            
            <p id="MatsP_2.6">
               trijagannirdahan kṣobhaṃ sameṣyati mahāmune <br />
               evaṃ dagdhā mahī sarvā yadā syādbhasmasaṃnibhā //
                <span class="ref">MatsP_2.6</span></p>
            
            
            <p id="MatsP_2.7">
               ākāśamūṣmaṇā taptaṃ bhaviṣyati paraṃtapa <br />
               tataḥ sadevanakṣatraṃ jagadyāsyati saṃkṣayam //
                <span class="ref">MatsP_2.7</span></p>
            
            
            <p id="MatsP_2.8">
               saṃvarto bhīmanādaśca droṇaścaṇḍo balāhakaḥ <br />
               vidyutpatākaḥ śoṇastu saptaite layavāridāḥ //
                <span class="ref">MatsP_2.8</span></p>
            
            
            <p id="MatsP_2.9">
               agniprasvedasambhūtāḥ plāvayiṣyanti medinīm <br />
               samudrāḥ kṣobhamāgatya caikatvena vyavasthitāḥ //
                <span class="ref">MatsP_2.9</span></p>
            
            
            <p id="MatsP_2.10">
               etadekārṇavaṃ sarvaṃ kariṣyanti jagattrayam <br />
               vedanāvamimāṃ gṛhya sattvabījāni sarvaśaḥ //
                <span class="ref">MatsP_2.10</span></p>
            
            
            <p id="MatsP_2.11">
               āropya rajjuyogena matpradattena suvrata <br />
               saṃyamya nāvaṃ macchṛṅge matsyabhāvābhirakṣitaḥ //
                <span class="ref">MatsP_2.11</span></p>
            
            
            <p id="MatsP_2.12">
               ekaḥ sthāsyasi deveṣu dagdheṣvapi paraṃtapa <br />
               somasūryāvahaṃ brahmā caturlokasamanvitaḥ //
                <span class="ref">MatsP_2.12</span></p>
            
            
            <p id="MatsP_2.13">
               narmadā ca nadī puṇyā mārkaṇḍeyo mahānṛṣiḥ <br />
               bhavo vedāḥ purāṇāni vidyābhiḥ sarvatovṛtam //
                <span class="ref">MatsP_2.13</span></p>
            
            
            <p id="MatsP_2.14">
               tvayā sārdhamidaṃ viśvaṃ sthāsyatyantarasaṃkṣaye <br />
               evamekārṇave jāte cākṣuṣāntarasaṃkṣaye //
                <span class="ref">MatsP_2.14</span></p>
            
            
            <p id="MatsP_2.15">
               vedānpravartayiṣyāmi tvatsargādau mahīpate <br />
               evamuktvā sa bhagavāṃs tatraivāntaradhīyata //
                <span class="ref">MatsP_2.15</span></p>
            
            
            <p id="MatsP_2.16">
               manur apyāsthito yogaṃ vāsudevaprasādajam <br />
               abhyasan yāvad ābhūtasamplavaṃ pūrvasūcitam //
                <span class="ref">MatsP_2.16</span></p>
            
            
            <p id="MatsP_2.17">
               kāle yathokte saṃjāte vāsudevamukhodgate <br />
               śṛṅgī prādurbabhūvātha matsyarūpī janārdanaḥ //
                <span class="ref">MatsP_2.17</span></p>
            
            
            <p id="MatsP_2.18">
               bhujaṃgo rajjurūpeṇa manoḥ pārśvamupāgamat <br />
               bhūtānsarvānsamākṛṣya yogenāropya dharmavit //
                <span class="ref">MatsP_2.18</span></p>
            
            
            <p id="MatsP_2.19">
               bhujaṃgarajjvā matsyasya śṛṅge nāvamayojayat <br />
               uparyupasthitastasyāḥ praṇipatya janārdanam //
                <span class="ref">MatsP_2.19</span></p>
            
            
            <p id="MatsP_2.20">
               ābhūtasamplave tasminn atīte yogaśāyinā <br />
               pṛṣṭena manunā proktaṃ purāṇaṃ matsyarūpiṇā <br />
               tadidānīṃ pravakṣyāmi śṛṇudhvamṛṣisattamāḥ //
                <span class="ref">MatsP_2.20</span></p>
            
            
            <p id="MatsP_2.21">
               yadbhavadbhiḥ purā pṛṣṭaḥ sṛṣṭyādikamahaṃ dvijāḥ <br />
               tad evaikārṇave tasmin manuḥ papraccha keśavam //
                <span class="ref">MatsP_2.21</span></p>
            
            *manuruvāca
            
            
            <p id="MatsP_2.22">
               utpattiṃ pralayaṃ caiva vaṃśānmanvantarāṇi ca <br />
               vaṃśyānucaritaṃ caiva bhuvanasya ca vistaram //
                <span class="ref">MatsP_2.22</span></p>
            
            
            <p id="MatsP_2.23">
               dānadharmavidhiṃ caiva śrāddhakalpaṃ ca śāśvatam <br />
               varṇāśramavibhāgaṃ ca tatheṣṭāpūrtasaṃjñitam //
                <span class="ref">MatsP_2.23</span></p>
            
            
            <p id="MatsP_2.24">
               devatānāṃ pratiṣṭhādi yaccānyadvidyate bhuvi <br />
               tatsarvaṃ vistareṇa tvaṃ dharmaṃ vyākhyātumarhasi //
                <span class="ref">MatsP_2.24</span></p>
            
            *matsya uvāca
            
            
            <p id="MatsP_2.25">
               mahāpralayakālānta etadāsīttamomayam <br />
               prasuptamiva cātarkyam aprajñātamalakṣaṇam //
                <span class="ref">MatsP_2.25</span></p>
            
            
            <p id="MatsP_2.26">
               avijñeyamavijñātaṃ jagat sthāsnu cariṣṇu ca <br />
               tataḥ svayambhūr avyaktaḥ prabhavaḥ puṇyakarmaṇām //
                <span class="ref">MatsP_2.26</span></p>
            
            
            <p id="MatsP_2.27">
               vyañjayannetadakhilaṃ prādurāsīt tamonudaḥ <br />
               yo 'tīndriyaḥ paro vyaktād aṇur jyāyān sanātanaḥ <br />
               nārāyaṇa iti khyātaḥ sa ekaḥ svayam udbabhau //
                <span class="ref">MatsP_2.27</span></p>
            
            
            <p id="MatsP_2.28">
               yaḥ śarīrād abhidhyāya sisṛkṣurvividhaṃ jagat <br />
               apa eva sasarjādau tāsu vīryam avāsṛjat //
                <span class="ref">MatsP_2.28</span></p>
            
            
            <p id="MatsP_2.29">
               tadevāṇḍaṃ samabhavad dhemarūpyamayaṃ mahat <br />
               saṃvatsarasahasreṇa sūryāyutasamaprabham //
                <span class="ref">MatsP_2.29</span></p>
            
            
            <p id="MatsP_2.30">
               praviśyāntarmahātejāḥ svayam evātmasambhavaḥ <br />
               prabhāvād api tadvyāptyā viṣṇutvam agamat punaḥ //
                <span class="ref">MatsP_2.30</span></p>
            
            
            <p id="MatsP_2.31">
               tadantarbhagavāneṣa sūryaḥ samabhavatpurā <br />
               ādityaścādibhūtatvād brahmā brahma paṭhann abhūt //
                <span class="ref">MatsP_2.31</span></p>
            
            
            <p id="MatsP_2.32">
               divaṃ bhūmiṃ samakarot tadaṇḍaśakaladvayam <br />
               sa cākaroddiśaḥ sarvā madhye vyoma ca śāśvatam //
                <span class="ref">MatsP_2.32</span></p>
            
            
            <p id="MatsP_2.33*">
               jarāyurmerumukhyāś ca śailās tasyābhavaṃs tadā /<br />
               yad aulbaṃ tad abhūn meghas taḍitsaṅghātamaṇḍalam //
                <span class="ref">MatsP_2.33*</span></p>
            
            
            <p id="MatsP_2.34">
               nadyo 'ṇḍanāmnaḥ saṃbhūtāḥ pitaro manavas tathā <br />
               sapta ye 'mī samudrāś ca te 'pi cāntarjalodbhavāḥ <br />
               lavaṇekṣusurādyāś ca nānāratnasamanvitāḥ //
                <span class="ref">MatsP_2.34</span></p>
            
            
            <p id="MatsP_2.35">
               sa sisṛkṣur abhūd devaḥ prajāpatir arindama <br />
               tattejasaś ca tatraiṣa mārtaṇḍaḥ samajāyata //
                <span class="ref">MatsP_2.35</span></p>
            
            
            <p id="MatsP_2.36">
               mṛte 'ṇḍe jāyate yasmān mārtaṇḍas tena saṃsmṛtaḥ <br />
               rajoguṇamayaṃ yattad rūpaṃ tasya mahātmanaḥ <br />
               caturmukhaḥ sa bhagavān abhūl lokapitāmahaḥ //
                <span class="ref">MatsP_2.36</span></p>
            
            
            <p id="MatsP_2.37">
               yena sṛṣṭaṃ jagat sarvaṃ sadevāsuramānuṣam <br />
               tamavehi rajorūpaṃ mahat sattvam udāhṛtam //
                <span class="ref">MatsP_2.37</span></p>
            
            </div>
         
         <div id="d1e2006">
            
            <h3>Matsya-Purāṇa 3</h3>
            
            *manur uvāca
            
            
            <p id="MatsP_3.1">
               caturmukhatvam agamat kasmāl lokapitāmahaḥ <br />
               kathaṃ tu lokān asṛjad brahmā brahmavidāṃ varaḥ //
                <span class="ref">MatsP_3.1</span></p>
            
            *matsya uvāca
            
            
            <p id="MatsP_3.2">
               tapaś cacāra prathamam amarāṇāṃ pitāmahaḥ <br />
               āvibhūtās tathā vedāḥ sāṅgopāṅgapadakramāḥ //
                <span class="ref">MatsP_3.2</span></p>
            
            
            <p id="MatsP_3.3">
               purāṇasarvaśāstrāṇāṃ prathamaṃ brahmaṇā smṛtam <br />
               nityaṃ śabdamayaṃ puṇyaṃ śatakoṭipravistaram //
                <span class="ref">MatsP_3.3</span></p>
            
            
            <p id="MatsP_3.4">
               anantaraṃ ca vaktrebhyo vedās tasya viniḥsṛtāḥ <br />
               mīmāṃsānyāyavidyāś ca pramāṇāṣṭakasaṃyutāḥ //
                <span class="ref">MatsP_3.4</span></p>
            
            
            <p id="MatsP_3.5">
               vedābhyāsaratasyāsya prajākāmasya mānasāḥ <br />
               manasaḥ pūrvasṛṣṭā vai jātā yat tena mānasāḥ //
                <span class="ref">MatsP_3.5</span></p>
            
            
            <p id="MatsP_3.6">
               marīcir abhavat pūrvaṃ tato 'trir bhagavān ṛṣiḥ <br />
               aṅgiraś cābhavat paścāt pulastyas tadanantaram //
                <span class="ref">MatsP_3.6</span></p>
            
            
            <p id="MatsP_3.7">
               tataḥ pulahanāmā vai tataḥ kratur ajāyata <br />
               pracetāś ca tataḥ putro vasiṣṭhaś cābhavat punaḥ //
                <span class="ref">MatsP_3.7</span></p>
            
            
            <p id="MatsP_3.8">
               putro bhṛgur abhūt tadvan nārado 'py acirād abhūt <br />
               daśemān mānasān brahmā munīn putrān ajijanat //
                <span class="ref">MatsP_3.8</span></p>
            
            
            <p id="MatsP_3.9">
               śārīrān atha vakṣyāmi mātṛhīnān prajāpateḥ <br />
               aṅguṣṭhād dakṣiṇād dakṣaḥ prajāpatir ajāyata //
                <span class="ref">MatsP_3.9</span></p>
            
            
            <p id="MatsP_3.10">
               dharmaḥ stanāntād abhavad dhṛdayāt kusumāyudhaḥ <br />
               bhrūmadhyād abhavat krodho lobhaś cādharasaṃbhavaḥ //
                <span class="ref">MatsP_3.10</span></p>
            
            
            <p id="MatsP_3.11">
               buddher mohaḥ samabhavad ahaṃkārād abhūn madaḥ <br />
               pramodaś cābhavat kaṇṭhān mṛtyur locanato ṇrpa <br />
               bharataḥ karamadhyāt tu brahmasūnur abhūt tataḥ //
                <span class="ref">MatsP_3.11</span></p>
            
            
            <p id="MatsP_3.12">
               ete nava sutā rājan kanyā ca daśamī punaḥ <br />
               aṅgajā iti vikhyātā daśamī brahmaṇaḥ sutā //
                <span class="ref">MatsP_3.12</span></p>
            
            *manur uvāca
            
            
            <p id="MatsP_3.13">
               buddher mohaḥ samabhavad iti yat parikīrtitam <br />
               ahaṃkāraḥ smṛtaḥ krodho buddhir nāma kim ucyate //
                <span class="ref">MatsP_3.13</span></p>
            
            *matsya uvāca
            
            
            <p id="MatsP_3.14">
               sattvaṃ rajas tamaś caiva guṇatrayam udāhṛtam <br />
               sāmyāvasthitir eteṣāṃ prakṛtiḥ parikīrtitā //
                <span class="ref">MatsP_3.14</span></p>
            
            
            <p id="MatsP_3.15">
               kecit pradhānam ity āhur avyaktam apare jaguḥ <br />
               etad eva prajāsṛṣṭiṃ karoti vikaroti ca //
                <span class="ref">MatsP_3.15</span></p>
            
            
            <p id="MatsP_3.16">
               guṇebhyaḥ kṣobhamāṇebhyas trayo devā vijajñire <br />
               ekā mūrtis trayo bhāgā brahmaviṣṇumaheśvarāḥ //
                <span class="ref">MatsP_3.16</span></p>
            
            
            <p id="MatsP_3.17">
               savikārāt pradhānāt tu mahat tattvaṃ prajāyate <br />
               mahān iti yataḥ khyātir lokānāṃ jāyate sadā //
                <span class="ref">MatsP_3.17</span></p>
            
            
            <p id="MatsP_3.18">
               ahaṃkāraś ca mahato jāyate mānavardhanaḥ <br />
               indriyāṇi tataḥ pañca vakṣye buddhivaśāni tu <br />
               prādur bhavanti cānyāni tathā karmavaśāni tu //
                <span class="ref">MatsP_3.18</span></p>
            
            
            <p id="MatsP_3.19">
               śrotraṃ tvak cakṣuṣī jihvā nāsikā ca yathākramam <br />
               pāyūpasthaṃ hastapādaṃ vākka cendriyasaṃgrahaḥ //
                <span class="ref">MatsP_3.19</span></p>
            
            
            <p id="MatsP_3.20">
               śabdaḥ sparśaś ca rūpaṃ ca raso gandhaś ca pañcamaḥ <br />
               utsargānandanādānagatyālāpāś ca tatkriyāḥ //
                <span class="ref">MatsP_3.20</span></p>
            
            
            <p id="MatsP_3.21">
               mana ekādaśaṃ teṣāṃ karmabuddhiguṇānvitam <br />
               indriyāvayavāḥ sūkṣmās tasya mūrtiṃ manīṣiṇaḥ //
                <span class="ref">MatsP_3.21</span></p>
            
            
            <p id="MatsP_3.22">
               śrayanti yasmāt tanmātrāḥ śarīraṃ tena saṃsmṛtam <br />
               śarīrayogāj jīvo 'pi śarīrī gadyate budhaiḥ //
                <span class="ref">MatsP_3.22</span></p>
            
            
            <p id="MatsP_3.23">
               manaḥ sṛṣṭiṃ vikurute codyamānaṃ sisṛkṣayā <br />
               ākāśaṃ śabdatanmātrād abhūc chabdaguṇātmakam //
                <span class="ref">MatsP_3.23</span></p>
            
            
            <p id="MatsP_3.24">
               ākāśavikṛter vāyuḥ śabdasparśaguṇo 'bhavat <br />
               vāyoś ca sparśatanmātrāt tejaś cāvir abhūt tataḥ //
                <span class="ref">MatsP_3.24</span></p>
            
            
            <p id="MatsP_3.25">
               triguṇaṃ tadvikāreṇa tacchabdasparśarūpavat <br />
               tejovikārād abhavad vāri rājaṃś caturguṇam //
                <span class="ref">MatsP_3.25</span></p>
            
            
            <p id="MatsP_3.26">
               rasatanmātrasaṃbhūtaṃ prāyo rasaguṇātmakam <br />
               bhūmis tu gandhatanmātrād abhūt pañcaguṇānvitā //
                <span class="ref">MatsP_3.26</span></p>
            
            
            <p id="MatsP_3.27">
               prāyo gandhaguṇā sā tu buddhir eṣā garīyasī <br />
               ebhiḥ saṃpāditaṃ bhuṅkte puruṣaḥ pañcaviṃśakaḥ //
                <span class="ref">MatsP_3.27</span></p>
            
            
            <p id="MatsP_3.28">
               īśvarecchāvaśaḥ so 'pi jīvātmā kathyate budhaiḥ <br />
               evaṃ ṣaḍviṃśakaṃ proktaṃ śarīram iha mānave //
                <span class="ref">MatsP_3.28</span></p>
            
            
            <p id="MatsP_3.29">
               sāṃkhyaṃ saṃkhyātmakatvāc ca kapilādibhir ucyate <br />
               etat tattvātmakaṃ kṛtvā jagad vedhā ajījanat //
                <span class="ref">MatsP_3.29</span></p>
            
            
            <p id="MatsP_3.30">
               sāvitrīṃ lokasṛṣṭyarthe hṛdi kṛtvā samāsthitaḥ <br />
               tataḥ saṃjapatas tasya bhitvā deham akalmaṣam //
                <span class="ref">MatsP_3.30</span></p>
            
            
            <p id="MatsP_3.31">
               strīrūpam ardham akarod ardhaṃ puruṣarūpavat <br />
               śatarūpā ca sā khyātā sāvitrī ca nigadyate //
                <span class="ref">MatsP_3.31</span></p>
            
            
            <p id="MatsP_3.32">
               sarasvaty atha gāyatrī brahmāṇī ca parantapa <br />
               tataḥ svadehasaṃbhūtām ātmajām ity akalpayat //
                <span class="ref">MatsP_3.32</span></p>
            
            
            <p id="MatsP_3.33">
               dṛṣṭvā tāṃ vyathitas tāvat kāmabāṇārdito vibhuḥ <br />
               aho rūpam aho rūpam iti cāha prajāpatiḥ //
                <span class="ref">MatsP_3.33</span></p>
            
            
            <p id="MatsP_3.34">
               tato vāsiṣṭhapramukhā bhaginīm iti cukruśuḥ <br />
               brahmā na kiṃcid dadṛśe tanmukhālokanād ṛte //
                <span class="ref">MatsP_3.34</span></p>
            
            
            <p id="MatsP_3.35">
               aho rūpam aho rūpam iti prāha punaḥ punaḥ <br />
               tataḥ praṇāmanamrāṃ tāṃ punar evābhyalokayat //
                <span class="ref">MatsP_3.35</span></p>
            
            
            <p id="MatsP_3.36">
               atha pradakṣiṇaṃ cakre sā pitur varavarṇinī <br />
               putrebhyo lajjitasyāsya tadrūpālokanecchayā //
                <span class="ref">MatsP_3.36</span></p>
            
            
            <p id="MatsP_3.37">
               āvirbhūtaṃ tatro vaktraṃ dakṣiṇaṃ pāṇḍugaṇḍavat <br />
               vismayasphuradoṣṭhaṃ ca pāścātyam udagāt tataḥ //
                <span class="ref">MatsP_3.37</span></p>
            
            
            <p id="MatsP_3.38">
               caturtham abhavat paścād vāmaṃ kāmaśarāturam <br />
               tato 'nyad abhavat tasya kāmāturatayā tathā //
                <span class="ref">MatsP_3.38</span></p>
            
            
            <p id="MatsP_3.39">
               utpatantyās tadākārā ālokanakutūhalāt <br />
               sṛṣṭyarthaṃ yat kṛtaṃ tena tapaḥ paramadāruṇam //
                <span class="ref">MatsP_3.39</span></p>
            
            
            <p id="MatsP_3.40">
               tat sarvaṃ nāśam agamat svasutopagamecchayā <br />
               tenordhvaṃ vaktram abhavat pañcamaṃ tasya dhīmataḥ <br />
               āvirbhavajjaṭābhiś ca tad vaktraṃ cāvṛṇot prabhuḥ //
                <span class="ref">MatsP_3.40</span></p>
            
            
            <p id="MatsP_3.41">
               tatas tān abravīd brahmā putrān ātmasamudbhavān <br />
               prajāḥ sṛjadhvam abhitaḥ sadevāsuramānuṣīḥ //
                <span class="ref">MatsP_3.41</span></p>
            
            
            <p id="MatsP_3.42">
               evam uktās tataḥ sarve sasṛjur vividhāḥ prajāḥ <br />
               gateṣu teṣu sṛṣṭyarthaṃ praṇāmāvanatām imām //
                <span class="ref">MatsP_3.42</span></p>
            
            
            <p id="MatsP_3.43">
               upayeme sa viśvātmā śatarūpām aninditām <br />
               saṃbabhūva tayā sārdham atikāmāturo vibhuḥ <br />
               salajjāṃ cakame devaḥ kamalodaramandire //
                <span class="ref">MatsP_3.43</span></p>
            
            
            <p id="MatsP_3.44">
               yāvad abdaśataṃ divyaṃ yathānyaḥ prākṛto janaḥ <br />
               tataḥkālena mahatā tasyāḥ putro 'bhavan manuḥ //
                <span class="ref">MatsP_3.44</span></p>
            
            
            <p id="MatsP_3.45">
               svāyaṃbhuvo iti khyātaḥ sa virāḍ iti naḥ śrutam <br />
               tadrūpaguṇasāmānyād adhipuruṣa ucyate //
                <span class="ref">MatsP_3.45</span></p>
            
            
            <p id="MatsP_3.46">
               vairājā yatra te jātā bahavaḥ śaṃsitavratāḥ <br />
               svāyaṃbhuvā mahābhāgāḥ sapta sapta tathāpare //
                <span class="ref">MatsP_3.46</span></p>
            
            
            <p id="MatsP_3.47">
               svārociṣādyāḥ sarve te brahmatulyasvarūpiṇaḥ <br />
               auttamipramukhās tadvad yesāṃ tvaṃ saptamo 'dhunā //
                <span class="ref">MatsP_3.47</span></p>
            
            </div>
         
         <div id="d1e2951">
            
            <h3>Matsya-Purāṇa 4</h3>
            
            *manur uvāca
            
            <p id="MatsP_4.1">
               aho kaṣṭataraṃ caitad aṅgajāgamanaṃ vibho <br />
               kathaṃ na doṣamagamat karmaṇānena padmabhūḥ //
                <span class="ref">MatsP_4.1</span></p>
            
            
            <p id="MatsP_4.2">
               parasparaṃ ca sambandhaḥ sagotrāṇām abhūt katham <br />
               vaivāhikastatsutānāṃ chinddhi me saṃśayaṃ vibho //
                <span class="ref">MatsP_4.2</span></p>
            
            *matsya uvāca
            
            
            <p id="MatsP_4.3">
               divyeyamādisṛṣṭistu rajoguṇasamudbhavā <br />
               atīndriyendriyā tadvad atīndriyaśarīrikā //
                <span class="ref">MatsP_4.3</span></p>
            
            
            <p id="MatsP_4.4">
               divyatejomayī bhūpa divyajñānasamudbhavā <br />
               na martyairabhitaḥ śakyā vaktuṃ vai māṃsacakṣubhiḥ //
                <span class="ref">MatsP_4.4</span></p>
            
            
            <p id="MatsP_4.5">
               yathā bhujaṃgāḥ sarpāṇām ākāśaṃ viśvapakṣiṇām <br />
               vidanti mārgaṃ divyānāṃ divyā eva na mānavāḥ //
                <span class="ref">MatsP_4.5</span></p>
            
            
            <p id="MatsP_4.6">
               kāryākārye na devānāṃ śubhāśubhaphalaprade <br />
               yasmāttasmānna rājendra tadvicāro nṛṇāṃ śubhaḥ //
                <span class="ref">MatsP_4.6</span></p>
            
            
            <p id="MatsP_4.7">
               anyacca sarvavedānām adhiṣṭhātā caturmukhaḥ <br />
               gāyatrī brahmaṇastadvad aṅgabhūtā nigadyate //
                <span class="ref">MatsP_4.7</span></p>
            
            
            <p id="MatsP_4.8">
               amūrtaṃ mūrtimad vāpi mithunaṃ tatpracakṣate <br />
               viriñcir yatra bhagavāṃs tatra devī sarasvatī <br />
               bhāratī yatra yatraiva tatra tatra prajāpatiḥ //
                <span class="ref">MatsP_4.8</span></p>
            
            
            <p id="MatsP_4.9">
               yathātapo na rahitaś chāyayā dṛśyate kvacit <br />
               gāyatrī brahmaṇaḥpārśvaṃ tathaiva na vimuñcati //
                <span class="ref">MatsP_4.9</span></p>
            
            
            <p id="MatsP_4.10">
               vedarāśiḥ smṛto brahmā sāvitrī tadadhiṣṭhitā <br />
               tasmānna kaściddoṣaḥ syāt sāvitrīgamane vibho //
                <span class="ref">MatsP_4.10</span></p>
            
            
            <p id="MatsP_4.11">
               tathāpi lajjāvanataḥ prajāpatir abhūtpurā <br />
               svasutopagamād brahmā śaśāpa kusumāyudham //
                <span class="ref">MatsP_4.11</span></p>
            
            
            <p id="MatsP_4.12">
               yasmānmamābhibhavatā manaḥ saṃkṣobhitaṃ śaraiḥ <br />
               tasmāttvaddehamacirād rudro bhasmīkariṣyati //
                <span class="ref">MatsP_4.12</span></p>
            
            
            <p id="MatsP_4.13">
               tataḥ prasādayāmāsa kāmadevaścaturmukham <br />
               na māmakāraṇe śaptuṃ tvamihārhasi mānada //
                <span class="ref">MatsP_4.13</span></p>
            
            
            <p id="MatsP_4.14">
               ahamevaṃvidhaḥ sṛṣṭas tvayaiva caturānana <br />
               indriyakṣobhajanakaḥ sarveṣāmeva dehinām //
                <span class="ref">MatsP_4.14</span></p>
            
            
            <p id="MatsP_4.15">
               strīpuṃsoravicāreṇa mayā sarvatra sarvadā <br />
               kṣobhyaṃ manaḥ prayatnena tvayaivoktaṃ purā vibho //
                <span class="ref">MatsP_4.15</span></p>
            
            
            <p id="MatsP_4.16">
               tasmādanaparādho 'haṃ tvayā śaptastathā vibho <br />
               kuru prasādaṃ bhagavan svaśarīrāptaye punaḥ //
                <span class="ref">MatsP_4.16</span></p>
            
            *brahmovāca
            
            
            <p id="MatsP_4.17">
               vaivasvate 'ntare prāpte yādavānvayasambhavaḥ <br />
               rāmo nāma yadā martyo matsattvabalamāśritaḥ //
                <span class="ref">MatsP_4.17</span></p>
            
            
            <p id="MatsP_4.18">
               avatīryāsuradhvaṃsī dvārakām adhivatsyati <br />
               tadbhrātustatsamasya tvaṃ tadā putratvameṣyasi //
                <span class="ref">MatsP_4.18</span></p>
            
            
            <p id="MatsP_4.19">
               evaṃ śarīramāsādya bhuktvā bhogānaśeṣataḥ <br />
               tato bharatavaṃśānte bhūtvā vatsanṛpātmajaḥ //
                <span class="ref">MatsP_4.19</span></p>
            
            
            <p id="MatsP_4.20">
               vidyādharādhipatyaṃ ca yāvad ābhūtasaṃplavam <br />
               sukhāni dharmataḥ prāpya matsamīpaṃ gamiṣyasi //
                <span class="ref">MatsP_4.20</span></p>
            
            
            <p id="MatsP_4.21">
               evaṃ śāpaprasādābhyām upetaḥ kusumāyudhaḥ <br />
               śokapramodābhiyuto jagāma sa yathāgatam //
                <span class="ref">MatsP_4.21</span></p>
            
            *manuruvāca
            
            
            <p id="MatsP_4.22">
               ko 'sau yaduriti prokto yadvaṃśe kāmasambhavaḥ <br />
               kathaṃ ca dagdho rudreṇa kimatha kusumāyudhaḥ //
                <span class="ref">MatsP_4.22</span></p>
            
            
            <p id="MatsP_4.23">
               bharatasyānvaye kasya kā ca sṛṣṭiḥ purābhavat <br />
               etatsarvaṃ samācakṣva mūlataḥ saṃśayo hi me //
                <span class="ref">MatsP_4.23</span></p>
            
            *matsya uvāca
            
            
            <p id="MatsP_4.24">
               yā sā dehārdhasambhūtā gāyatrī brahmavādinī <br />
               jananī yā manordevī śatarūpā śatendriyā //
                <span class="ref">MatsP_4.24</span></p>
            
            
            <p id="MatsP_4.25">
               ratirmanastapo buddhir mahān diksambhramas tathā <br />
               tataḥ sa śatarūpāyāṃ saptāpatyānyajījanat //
                <span class="ref">MatsP_4.25</span></p>
            
            
            <p id="MatsP_4.26">
               ye marīcyādayaḥ putrā mānasāstasya dhīmataḥ <br />
               teṣāmayamabhūllokaḥ sarvajñānātmakaḥ purā //
                <span class="ref">MatsP_4.26</span></p>
            
            
            <p id="MatsP_4.27">
               tato 'sṛjadvāmadevaṃ triśūlavaradhāriṇam <br />
               sanatkumāraṃ ca vibhuṃ pūrveṣāmapi pūrvajam //
                <span class="ref">MatsP_4.27</span></p>
            
            
            <p id="MatsP_4.28">
               vāmadevastu bhagavān asṛjanmukhato dvijān <br />
               rājanyān asṛjadbāhvor viṭchūdrān ūrupādayoḥ //
                <span class="ref">MatsP_4.28</span></p>
            
            
            <p id="MatsP_4.29">
               vidyuto 'śanimeghāṃśca rohitendradhanūṃṣi ca <br />
               chandāṃsi ca sasarjādau parjanyaṃ ca tataḥ param //
                <span class="ref">MatsP_4.29</span></p>
            
            
            <p id="MatsP_4.30">
               tataḥ sādhyagaṇānīśas trinetrānasṛjatpunaḥ <br />
               koṭīśca caturaśītiṃ jarāmaraṇavarjitāḥ //
                <span class="ref">MatsP_4.30</span></p>
            
            
            <p id="MatsP_4.31">
               vāmo 'sṛjannamartyāṃs tān brahmaṇā vinivāritaḥ <br />
               naivaṃvidhā bhavetsṛṣṭir jarāmaraṇavarjitā //
                <span class="ref">MatsP_4.31</span></p>
            
            
            <p id="MatsP_4.32">
               śubhāśubhātmikā yā tu saiva sṛṣṭiḥ praśasyate <br />
               evaṃ sthitaḥ sa tenādau sṛṣṭeḥ sthāṇurato 'bhavat //
                <span class="ref">MatsP_4.32</span></p>
            
            
            <p id="MatsP_4.33">
               svāyambhuvo manurdhīmāṃs tapastaptvā suduścaram <br />
               patnīmevāpa rūpāḍhyām anantā nāma nāmataḥ //
                <span class="ref">MatsP_4.33</span></p>
            
            
            <p id="MatsP_4.34">
               priyavratottānapādau manustasyām ajījanat <br />
               dharmasya kanyā caturā sūnṛtā nāma bhāminī //
                <span class="ref">MatsP_4.34</span></p>
            
            
            <p id="MatsP_4.35">
               uttānapādāttanayān prāpa mantharagāminī <br />
               apasyatim apasyantaṃ kīrtimantaṃ dhruvaṃ tathā //
                <span class="ref">MatsP_4.35</span></p>
            
            
            <p id="MatsP_4.36">
               uttānapādo 'janayat sūnṛtāyāṃ prajāpatiḥ <br />
               dhruvo varṣasahasrāṇi trīṇi kṛtvā tapaḥ purā //
                <span class="ref">MatsP_4.36</span></p>
            
            
            <p id="MatsP_4.37">
               divyamāpa tataḥ sthānam acalaṃ brahmaṇo varāt <br />
               tameva purataḥ kṛtvā dhruvaṃ saptarṣayaḥ sthitāḥ //
                <span class="ref">MatsP_4.37</span></p>
            
            
            <p id="MatsP_4.38">
               dhanyā nāma manoḥ kanyā dhruvācchiṣṭam ajījanat <br />
               agnikanyā tu succhāyā śiṣṭātsā suṣuve sutān //
                <span class="ref">MatsP_4.38</span></p>
            
            
            <p id="MatsP_4.39">
               kṛpaṃ ripuṃ jayaṃ vṛttaṃ vṛkaṃ ca vṛkatejasam <br />
               cakṣuṣaṃ brahmadauhitryāṃ vīriṇyāṃ sa ripuṃjayaḥ //
                <span class="ref">MatsP_4.39</span></p>
            
            
            <p id="MatsP_4.40">
               vīraṇasyātmajāyāṃ tu cakṣurmanumajījanat <br />
               manur vai rājakanyāyāṃ naḍvalāyāṃ sa cākṣuṣaḥ //
                <span class="ref">MatsP_4.40</span></p>
            
            
            <p id="MatsP_4.41">
               janayāmāsa tanayān daśa śūrānakalmaṣān <br />
               ūruḥ pūruḥ śatadyumnas tapasvī satyavāgghaviḥ //
                <span class="ref">MatsP_4.41</span></p>
            
            
            <p id="MatsP_4.42">
               agniṣṭudatirātraśca sudyumnaścāparājitaḥ <br />
               abhimanyustu daśamo naḍvalāyām ajāyata //
                <span class="ref">MatsP_4.42</span></p>
            
            
            <p id="MatsP_4.43">
               ūror ajanayat putrān ṣaḍ āgneyī tu suprabhān <br />
               agniṃ sumanasaṃ khyātiṃ kratumaṅgirasaṃ gayam //
                <span class="ref">MatsP_4.43</span></p>
            
            
            <p id="MatsP_4.44">
               pitṛkanyā sunīthā tu venamaṅgādajījanat <br />
               venamanyāyinaṃ viprā mamanthus tatkarād abhūt <br />
               pṛthurnāma mahātejāḥ sa putrau dvāv ajījanat //
                <span class="ref">MatsP_4.44</span></p>
            
            
            <p id="MatsP_4.45">
               antardhānas tu mārīcaṃ śikhaṇḍinyāmajījanat <br />
               havirdhānāt ṣaḍ āgneyī dhiṣaṇājanayat sutān <br />
               prācīnabarhiṣaṃ sāṅgaṃ yamaṃ śukraṃ balaṃ śubham //
                <span class="ref">MatsP_4.45</span></p>
            
            
            <p id="MatsP_4.46">
               prācīnabarhir bhagavān mahān āsīt prajāpatiḥ <br />
               havirdhānāḥ prajās tena bahavaḥ sampravartitāḥ //
                <span class="ref">MatsP_4.46</span></p>
            
            
            <p id="MatsP_4.47">
               savarṇāyāṃ tu sāmudryāṃ daśādhatta sutānprabhuḥ <br />
               sarve pracetaso nāma dhanurvedasya pāragāḥ //
                <span class="ref">MatsP_4.47</span></p>
            
            
            <p id="MatsP_4.48">
               tattaporakṣitā vṛkṣā babhur loke samantataḥ <br />
               devādeśācca tānagnir adahadravinandana //
                <span class="ref">MatsP_4.48</span></p>
            
            
            <p id="MatsP_4.49">
               somakanyābhavat patnī mārīṣā nāma viśrutā <br />
               tebhyastu dakṣamekaṃ sā putram agryam ajījanat //
                <span class="ref">MatsP_4.49</span></p>
            
            
            <p id="MatsP_4.50">
               dakṣādanantaraṃ vṛkṣān auṣadhāni ca sarvaśaḥ <br />
               ajījanatsomakanyā nadīṃ candravatīṃ tathā //
                <span class="ref">MatsP_4.50</span></p>
            
            
            <p id="MatsP_4.51">
               somāṃśasya ca tasyāpi dakṣasyāśītikoṭayaḥ <br />
               vakṣye tāsāṃ tu vistāraṃ loke yaḥ supratiṣṭhitaḥ //
                <span class="ref">MatsP_4.51</span></p>
            
            
            <p id="MatsP_4.52">
               dvipadaścābhavan kecit kecid bahupadā narāḥ <br />
               valīmukhāḥ śaṅkukarṇāḥ karṇaprāvaraṇās tathā //
                <span class="ref">MatsP_4.52</span></p>
            
            
            <p id="MatsP_4.53">
               aśvaṛkṣamukhāḥ kecit kecit siṃhānanāstathā <br />
               śvasūkaramukhāḥ kecit keciduṣṭramukhās tathā //
                <span class="ref">MatsP_4.53</span></p>
            
            
            <p id="MatsP_4.54">
               janayāmāsa dharmātmā mlecchānsarvānanekaśaḥ <br />
               sa sṛṣṭvā manasā dakṣaḥ striyaḥ paścādajījanat //
                <span class="ref">MatsP_4.54</span></p>
            
            
            <p id="MatsP_4.55">
               dadau sa daśa dharmāya kaśyapāya trayodaśa <br />
               saptaviṃśatiṃ somāya dadau nakṣatrasaṃjñitāḥ <br />
               devāsuramanuṣyādi tābhyaḥ sarvamabhūjjagat //
                <span class="ref">MatsP_4.55</span></p>
            
            </div>
         
         <div id="d1e4053">
            
            <h3>Matsya-Purāṇa 5</h3>
            *ṛṣaya ūcuḥ
            
            
            <p id="MatsP_5.1">
               devānāṃ dānavānāṃ ca gandharvoragarakṣasām <br />
               utpattiṃ vistareṇaiva sūta brūhi yathātatham //
                <span class="ref">MatsP_5.1</span></p>
            
            *sūta uvāca
            
            
            <p id="MatsP_5.2">
               saṃkalpād darśanātsparśāt pūrveṣāṃ sṛṣṭirucyate <br />
               dakṣātprācetasād ūrdhvaṃ sṛṣṭir maithunasambhavā //
                <span class="ref">MatsP_5.2</span></p>
            
            
            <p id="MatsP_5.3">
               prajāḥ sṛjeti vyādiṣṭaḥ pūrvaṃ dakṣaḥ svayambhuvā <br />
               yathā sasarja caivādau tathaiva śṛṇuta dvijāḥ //
                <span class="ref">MatsP_5.3</span></p>
            
            
            <p id="MatsP_5.4">
               yadā tu sṛjatastasya devarṣigaṇapannagān <br />
               na vṛddhim agamallokas tadā maithunayogataḥ <br />
               dakṣaḥ putrasahasrāṇi pāñcajanyāmajījanat //
                <span class="ref">MatsP_5.4</span></p>
            
            
            <p id="MatsP_5.5">
               tāṃs tu dṛṣṭvā mahābhāgaḥ sisṛkṣurvividhāḥ prajāḥ <br />
               nāradaḥ prāha haryaśvān dakṣaputrānsamāgatān //
                <span class="ref">MatsP_5.5</span></p>
            
            
            <p id="MatsP_5.6">
               bhuvaḥ pramāṇaṃ sarvatra jñātvordhvam adha eva ca <br />
               tataḥ sṛṣṭiṃ viśeṣeṇa kurudhvamṛṣisattamāḥ //
                <span class="ref">MatsP_5.6</span></p>
            
            
            <p id="MatsP_5.7">
               te tu tadvacanaṃ śrutvā prayātāḥ sarvato diśam <br />
               adyāpi na nivartante samudrādiva sindhavaḥ //
                <span class="ref">MatsP_5.7</span></p>
            
            
            <p id="MatsP_5.8">
               haryaśveṣu pranaṣṭeṣu punardakṣaḥ prajāpatiḥ <br />
               vairiṇyāmeva putrāṇāṃ sahasramasṛjatprabhuḥ //
                <span class="ref">MatsP_5.8</span></p>
            
            
            <p id="MatsP_5.9">
               śabalā nāma te viprāḥ sametāḥ sṛṣṭihetavaḥ <br />
               nārado 'nugatānprāha punastānpūrvavatsa tān //
                <span class="ref">MatsP_5.9</span></p>
            
            
            <p id="MatsP_5.10">
               bhuvaḥ pramāṇaṃ sarvatra jñātvā bhrātṝn atho punaḥ <br />
               āgatya cātha sṛṣṭiṃ ca kariṣyatha viśeṣataḥ //
                <span class="ref">MatsP_5.10</span></p>
            
            
            <p id="MatsP_5.11">
               te 'pi tenaiva mārgeṇa jagmurbhrātṛpathā tadā <br />
               tataḥ prabhṛti na bhrātuḥ kanīyānmārgam icchati <br />
               anviṣyanduḥkhamāpnoti tena tatparivarjayet //
                <span class="ref">MatsP_5.11</span></p>
            
            
            <p id="MatsP_5.12">
               tatasteṣu vinaṣṭeṣu ṣaṣṭiṃ kanyāḥ prajāpatiḥ <br />
               vairiṇyāṃ janayāmāsa dakṣaḥ prācetasastathā //
                <span class="ref">MatsP_5.12</span></p>
            
            
            <p id="MatsP_5.13">
               prādātsa daśa dharmāya kaśyapāya trayodaśa <br />
               saptaviṃśatiṃ somāya catasro 'riṣṭanemaye //
                <span class="ref">MatsP_5.13</span></p>
            
            
            <p id="MatsP_5.14">
               dve caiva bhṛguputrāya dve kṛśāśvāya dhīmate <br />
               dve caivāṅgirase tadvat tāsāṃ nāmāni vistarāt //
                <span class="ref">MatsP_5.14</span></p>
            
            
            <p id="MatsP_5.15">
               śṛṇudhvaṃ devamātṝṇāṃ prajāvistāram āditaḥ <br />
               marutvatī vasur yāmī lambā bhānur arundhatī //
                <span class="ref">MatsP_5.15</span></p>
            
            
            <p id="MatsP_5.16">
               saṃkalpā ca muhūrtā ca sādhyā viśvā ca bhāminī <br />
               dharmapatnyaḥ samākhyātās tāsāṃ putrān nibodhata //
                <span class="ref">MatsP_5.16</span></p>
            
            
            <p id="MatsP_5.17">
               viśve devāstu viśvāyāḥ sādhyā sādhyānajījanat <br />
               marutvatyāṃ marutvanto vasos tu vasavastathā //
                <span class="ref">MatsP_5.17</span></p>
            
            
            <p id="MatsP_5.18">
               bhānostu bhānavastadvan muhūrtāyāṃ muhūrtakāḥ <br />
               lambāyāṃ ghoṣanāmāno nāgavīthī tu yāmijā //
                <span class="ref">MatsP_5.18</span></p>
            
            
            <p id="MatsP_5.19">
               pṛthivītalasambhūtam arundhatyām ajāyata <br />
               saṃkalpāyāstu saṃkalpo vasusṛṣṭiṃ nibodhata //
                <span class="ref">MatsP_5.19</span></p>
            
            
            <p id="MatsP_5.20">
               jyotiṣmantastu ye devā vyāpakāḥ sarvato diśam <br />
               vasavaste samākhyātās teṣāṃ sargaṃ nibodhata //
                <span class="ref">MatsP_5.20</span></p>
            
            
            <p id="MatsP_5.21">
               āpo dhruvaśca somaśca dharaścaivānilo 'nalaḥ <br />
               pratyūṣaśca prabhāsaśca vasavo 'ṣṭau prakīrtitāḥ //
                <span class="ref">MatsP_5.21</span></p>
            
            
            <p id="MatsP_5.22">
               āpasya putrāś catvāraḥ śānto vai daṇḍa eva ca <br />
               śāmbo 'tha maṇivaktraśca yajñarakṣādhikāriṇaḥ //
                <span class="ref">MatsP_5.22</span></p>
            
            
            <p id="MatsP_5.23">
               dhruvasya kālaḥ putrastu varcāḥ somādajāyata <br />
               draviṇo havyavāhaśca dharaputrāv ubhau smṛtau //
                <span class="ref">MatsP_5.23</span></p>
            
            
            <p id="MatsP_5.24">
               kalyāṇinyāṃ tataḥ prāṇo ramaṇaḥ śiśiro 'pi ca <br />
               manoharā dharātputrān avāpātha hareḥ sutā //
                <span class="ref">MatsP_5.24</span></p>
            
            
            <p id="MatsP_5.25">
               śivā manojavaṃ putram avijñātagatiṃ tathā <br />
               avāpa cānalāt putrāv agniprāyaguṇau punaḥ //
                <span class="ref">MatsP_5.25</span></p>
            
            
            <p id="MatsP_5.26">
               agniputraḥ kumārastu śarastambe vyajāyata <br />
               tasya śākho viśākhaśca naigameyaś ca pṛṣṭhajāḥ //
                <span class="ref">MatsP_5.26</span></p>
            
            
            <p id="MatsP_5.27">
               apatyaṃ kṛttikānāṃ tu kārttikeyas tataḥ smṛtaḥ <br />
               pratyūṣasa ṛṣiḥ putro vibhur nāmnātha devalaḥ <br />
               viśvakarmā prabhāsasya putraḥ śilpī prajāpatiḥ //
                <span class="ref">MatsP_5.27</span></p>
            
            
            <p id="MatsP_5.28">
               prāsādabhavanodyānapratimābhūṣaṇādiṣu <br />
               taḍāgārāmakūpeṣu smṛtaḥ so 'maravardhakiḥ //
                <span class="ref">MatsP_5.28</span></p>
            
            
            <p id="MatsP_5.29">
               ajaikapādahirbudhnyo virūpākṣo 'tha raivataḥ <br />
               haraśca bahurūpaśca tryambakaśca sureśvaraḥ //
                <span class="ref">MatsP_5.29</span></p>
            
            
            <p id="MatsP_5.30">
               sāvitraśca jayantaśca pinākī cāparājitaḥ <br />
               ete rudrāḥ samākhyātā ekādaśa gaṇeśvarāḥ //
                <span class="ref">MatsP_5.30</span></p>
            
            
            <p id="MatsP_5.31">
               eteṣāṃ mānasānāṃ tu triśūlavaradhāriṇām <br />
               koṭayaścaturaśītis tatputrāś cākṣayā matāḥ //
                <span class="ref">MatsP_5.31</span></p>
            
            
            <p id="MatsP_5.32">
               dikṣu sarvāsu ye rakṣāṃ prakurvanti gaṇeśvarāḥ <br />
               putrapautrasutāścaite surabhīgarbhasambhavāḥ //
                <span class="ref">MatsP_5.32</span></p>
            
            </div>
         
         <div id="d1e4699">
            
            <h3>Matsya-Purāṇa 6</h3>
            
            
            <p id="MatsP_6.1">
               kaśyapasya pravakṣyāmi patnībhyaḥ putrapautrakān <br />
               aditirditirdanuścaiva ariṣṭā surasā tathā //
                <span class="ref">MatsP_6.1</span></p>
            
            
            <p id="MatsP_6.2">
               surabhir vinatā tadvat tāmrā krodhavaśā irā <br />
               kadrūrviśvā munis tadvat tāsāṃ putrān nibodhata //
                <span class="ref">MatsP_6.2</span></p>
            
            
            <p id="MatsP_6.3">
               tuṣitā nāma ye devāś cākṣuṣasyāntare manoḥ <br />
               vaivasvate 'ntare caite ādityā dvādaśa smṛtāḥ //
                <span class="ref">MatsP_6.3</span></p>
            
            
            <p id="MatsP_6.4">
               indro dhātā bhagas tvaṣṭā mitro 'tha varuṇo yamaḥ <br />
               vivasvānsavitā pūṣā aṃśumān viṣṇur eva ca //
                <span class="ref">MatsP_6.4</span></p>
            
            
            <p id="MatsP_6.5">
               ete sahasrakiraṇā ādityā dvādaśa smṛtāḥ <br />
               mārīcātkaśyapādāpa putrānaditiruttamān //
                <span class="ref">MatsP_6.5</span></p>
            
            
            <p id="MatsP_6.6">
               bhṛśāśvasya ṛṣeḥ putrā devapraharaṇāḥ smṛtāḥ <br />
               ete devagaṇā viprāḥ pratimanvantareṣu ca //
                <span class="ref">MatsP_6.6</span></p>
            
            
            <p id="MatsP_6.7">
               utpadyante pralīyante kalpe kalpe tathaiva ca <br />
               ditiḥ putradvayaṃ lebhe kaśyapād iti naḥ śrutam //
                <span class="ref">MatsP_6.7</span></p>
            
            
            <p id="MatsP_6.8">
               hiraṇyakaśipuṃ caiva hiraṇyākṣaṃ tathaiva ca <br />
               hiraṇyakaśipostadvaj jātaṃ putracatuṣṭayam //
                <span class="ref">MatsP_6.8</span></p>
            
            
            <p id="MatsP_6.9">
               prahlādaś cānuhlādaśca saṃhlādo hlāda eva ca <br />
               prahlādaputra āyuṣmān śibir bāṣkala eva ca //
                <span class="ref">MatsP_6.9</span></p>
            
            
            <p id="MatsP_6.10">
               virocanaś caturthaśca sa baliṃ putramāptavān <br />
               baleḥ putraśataṃ tv āsīd bāṇajyeṣṭhaṃ tato dvijāḥ //
                <span class="ref">MatsP_6.10</span></p>
            
            
            <p id="MatsP_6.11">
               dhṛtarāṣṭras tathā sūryaś candraścandrāṃśutāpanaḥ <br />
               nikumbhanābho gurvakṣaḥ kukṣibhīmo vibhīṣaṇaḥ //
                <span class="ref">MatsP_6.11</span></p>
            
            
            <p id="MatsP_6.12">
               evamādyās tu bahavo bāṇajyeṣṭhā guṇādhikāḥ <br />
               bāṇaḥ sahasrabāhuś ca sarvāstragaṇasaṃyutaḥ //
                <span class="ref">MatsP_6.12</span></p>
            
            
            <p id="MatsP_6.13">
               tapasā toṣito yasya pure vasati śūlabhṛt <br />
               mahākālatvam agamat sāmyaṃ yaśca pinākinaḥ //
                <span class="ref">MatsP_6.13</span></p>
            
            
            <p id="MatsP_6.14">
               hiraṇyākṣasya putro 'bhūd ulūkaḥ śakunistathā <br />
               bhūtasaṃtāpanaś caiva mahānābhastathaiva ca //
                <span class="ref">MatsP_6.14</span></p>
            
            
            <p id="MatsP_6.15">
               etebhyaḥ putrapautrāṇāṃ koṭayaḥ saptasaptatiḥ <br />
               mahābalā mahākāyā nānārūpā mahaujasaḥ //
                <span class="ref">MatsP_6.15</span></p>
            
            
            <p id="MatsP_6.16">
               danuḥ putraśataṃ lebhe kaśyapād baladarpitam <br />
               vipracittiḥ pradhāno 'bhūd yeṣāṃ madhye mahābalaḥ //
                <span class="ref">MatsP_6.16</span></p>
            
            
            <p id="MatsP_6.17">
               dvimūrdhā śakuniścaiva tathā śaṅkuśirodharaḥ <br />
               ayomukhaḥ śambaraś ca kapiśo nāmatastathā //
                <span class="ref">MatsP_6.17</span></p>
            
            
            <p id="MatsP_6.18">
               mārīcir meghavāṃścaiva irā garbhaśirās tathā <br />
               vidrāvaṇaśca ketuśca ketuvīryaḥ śatahradaḥ //
                <span class="ref">MatsP_6.18</span></p>
            
            
            <p id="MatsP_6.19">
               indrajit saptajiccaiva vajranābhastathaiva ca <br />
               ekacakro mahābāhur vajrākṣas tārakas tathā //
                <span class="ref">MatsP_6.19</span></p>
            
            
            <p id="MatsP_6.20">
               asilomā pulomā ca bindurbāṇo mahāsuraḥ <br />
               svarbhānurvṛṣaparvā ca evamādyā danoḥ sutāḥ //
                <span class="ref">MatsP_6.20</span></p>
            
            
            <p id="MatsP_6.21">
               svarbhānostu prabhā kanyā śacī caiva pulomajā <br />
               upadānavī mayasyāsīt tathā mandodarī kuhūḥ //
                <span class="ref">MatsP_6.21</span></p>
            
            
            <p id="MatsP_6.22">
               śarmiṣṭhā sundarī caiva candrā ca vṛṣaparvaṇaḥ <br />
               pulomā kālakā caiva vaiśvānarasute hi te //
                <span class="ref">MatsP_6.22</span></p>
            
            
            <p id="MatsP_6.23">
               bahvapatye mahāsattve mārīcasya parigrahe <br />
               tayoḥ ṣaṣṭisahasrāṇi dānavānāmabhūtpurā //
                <span class="ref">MatsP_6.23</span></p>
            
            
            <p id="MatsP_6.24">
               paulomānkālakeyāṃśca mārīco 'janayatpurā <br />
               avadhyā ye 'marāṇāṃ vai hiraṇyapuravāsinaḥ //
                <span class="ref">MatsP_6.24</span></p>
            
            
            <p id="MatsP_6.25">
               caturmukhāllabdhavarās te hatā vijayena tu <br />
               vipracittiḥ saiṃhikeyān siṃhikāyām ajījanat //
                <span class="ref">MatsP_6.25</span></p>
            
            
            <p id="MatsP_6.26">
               hiraṇyakaśiporye vai bhāgineyās trayodaśa <br />
               vyaṃsaḥ kalpaśca rājendra nalo vātāpireva ca //
                <span class="ref">MatsP_6.26</span></p>
            
            
            <p id="MatsP_6.27">
               ilvalo namuciścaiva śvasṛpaś cājanas tathā <br />
               narakaḥ kālanābhaśca saramāṇas tathaiva ca //
                <span class="ref">MatsP_6.27</span></p>
            
            
            <p id="MatsP_6.28">
               kālavīyeś ca vikhyāto danuvaṃśavivardhanāḥ <br />
               saṃhrādasya tu daityasya nivātakavacāḥ smṛtāḥ //
                <span class="ref">MatsP_6.28</span></p>
            
            
            <p id="MatsP_6.29">
               avadhyāḥ sarvadevānāṃ gandharvoragarakṣasām <br />
               ye hatā bhargam āśritya tv arjunena raṇājire //
                <span class="ref">MatsP_6.29</span></p>
            
            
            <p id="MatsP_6.30">
               ṣaṭkanyā janayāmāsa tāmrā mārīcabījataḥ <br />
               śukī śyenī ca bhāsī ca sugrīvī gṛdhrikā śuciḥ //
                <span class="ref">MatsP_6.30</span></p>
            
            
            <p id="MatsP_6.31">
               śukī śukānulūkāṃśca janayāmāsa dharmataḥ <br />
               śyenī śyenāṃstathā bhāsī kurarānapyajījanat //
                <span class="ref">MatsP_6.31</span></p>
            
            
            <p id="MatsP_6.32">
               gṛdhrī gṛdhrānkapotāṃśca pārāvatavihaṃgamān <br />
               haṃsasārasakrauñcāṃś ca plavāñchucirajījanat //
                <span class="ref">MatsP_6.32</span></p>
            
            
            <p id="MatsP_6.33">
               ajāśvameṣoṣṭrakharān sugrīvī cāpyajījanat <br />
               eṣa tāmrānvayaḥ prokto vinatāyāṃ nibodhata //
                <span class="ref">MatsP_6.33</span></p>
            
            
            <p id="MatsP_6.34">
               garuḍaḥ patatāṃ nāthaḥ aruṇaśca patatriṇām <br />
               saudāmanī tathā kanyā yeyaṃ nabhasi viśrutā //
                <span class="ref">MatsP_6.34</span></p>
            
            
            <p id="MatsP_6.35">
               sampātiś ca jaṭāyuśca aruṇasya sutāv ubhau <br />
               sampātiputro babhruśca śīghragaścāpi viśrutaḥ //
                <span class="ref">MatsP_6.35</span></p>
            
            
            <p id="MatsP_6.36">
               jaṭāyuṣaḥ karṇikāraḥ śatagāmī ca viśrutau <br />
               sāraso rajjuvālaśca bheruṇḍaścāpi tatsutāḥ //
                <span class="ref">MatsP_6.36</span></p>
            
            
            <p id="MatsP_6.37">
               teṣāmanantamabhavat pakṣiṇāṃ putrapautrakam <br />
               surasāyāḥ sahasraṃ tu sarpāṇām abhavatpurā //
                <span class="ref">MatsP_6.37</span></p>
            
            
            <p id="MatsP_6.38">
               sahasraśirasāṃ kadrūḥ sahasraṃ cāpi suvrata <br />
               pradhānāsteṣu vikhyātāḥ ṣaḍviṃśatir ariṃdama //
                <span class="ref">MatsP_6.38</span></p>
            
            
            <p id="MatsP_6.39">
               śeṣavāsukikarkoṭaśaṅkhairāvatakambalāḥ <br />
               dhanaṃjayamahānīlapadmāśvataratakṣakāḥ //
                <span class="ref">MatsP_6.39</span></p>
            
            
            <p id="MatsP_6.40">
               elāpattramahāpadmadhṛtarāṣṭrabalāhakāḥ <br />
               śaṅkhapālamahāśaṅkhapuṣpadaṃṣṭraśubhānanāḥ //
                <span class="ref">MatsP_6.40</span></p>
            
            
            <p id="MatsP_6.41">
               śaṅkuromā ca bahulo vāmanaḥ pāṇinastathā <br />
               kapilo durmukhaścāpi patañjaliriti smṛtāḥ //
                <span class="ref">MatsP_6.41</span></p>
            
            
            <p id="MatsP_6.42">
               eṣāmanantamabhavat sarveṣāṃ putrapautrakam <br />
               prāyaśo yatpurā dagdhaṃ janamejayamandire //
                <span class="ref">MatsP_6.42</span></p>
            
            
            <p id="MatsP_6.43">
               rakṣogaṇaṃ krodhavaśā svanāmānam ajījanat <br />
               daṃṣṭriṇāṃ niyutaṃ teṣāṃ bhīmasenādagātkṣayam //
                <span class="ref">MatsP_6.43</span></p>
            
            
            <p id="MatsP_6.44">
               rudrāṇāṃ ca gaṇaṃ tadvad gomahiṣyo varāṅganāḥ <br />
               surabhirjanayāmāsa kaśyapātsaṃyatavratā //
                <span class="ref">MatsP_6.44</span></p>
            
            
            <p id="MatsP_6.45">
               munirmunīnāṃ ca gaṇaṃ gaṇamapsarasāṃ tathā <br />
               tathā kiṃnaragandharvān ariṣṭājanayad bahūn //
                <span class="ref">MatsP_6.45</span></p>
            
            
            <p id="MatsP_6.46">
               tṛṇavṛkṣalatāgulmam irā sarvam ajījanat <br />
               viśvā tu yakṣarakṣāṃsi janayāmāsa koṭiśaḥ //
                <span class="ref">MatsP_6.46</span></p>
            
            
            <p id="MatsP_6.47">
               tata ekonapañcāśan marutaḥ kaśyapādditiḥ <br />
               janayāmāsa dharmajñān sarvānamaravallabhān //
                <span class="ref">MatsP_6.47</span></p>
            
            </div>
         
         <div id="d1e5601">
            
            <h3>Matsya-Purāṇa 7</h3>
            *ṛṣaya ūcuḥ
            
            
            <p id="MatsP_7.1">
               diteḥ putrāḥ kathaṃ jātā maruto devavallabhāḥ <br />
               devairjagmuśca sāpatnaiḥ kasmātte sakhyamuttamam //
                <span class="ref">MatsP_7.1</span></p>
            
            *sūta uvāca
            
            
            <p id="MatsP_7.2">
               purā devāsure yuddhe hṛteṣu hariṇā suraiḥ <br />
               putrapautreṣu śokārtā gatvā bhūlokamuttamam //
                <span class="ref">MatsP_7.2</span></p>
            
            
            <p id="MatsP_7.3">
               syamantapañcake kṣetre sarasvatyāstaṭe śubhe <br />
               bhartur ārādhanaparā tapa ugraṃ cacāra ha //
                <span class="ref">MatsP_7.3</span></p>
            
            
            <p id="MatsP_7.4">
               tadā ditir daityamātā ṛṣirūpeṇa suvratā <br />
               phalāhārā tapas tepe kṛcchraṃ cāndrāyaṇādikam //
                <span class="ref">MatsP_7.4</span></p>
            
            
            <p id="MatsP_7.5">
               yāvadvarṣaśataṃ sāgraṃ jarāśokasamākulā <br />
               tataḥ sā tapasā taptā vasiṣṭhādīnapṛcchata //
                <span class="ref">MatsP_7.5</span></p>
            
            
            <p id="MatsP_7.6">
               kathayantu bhavanto me putraśokavināśanam <br />
               vrataṃ saubhāgyaphaladam ihaloke paratra ca //
                <span class="ref">MatsP_7.6</span></p>
            
            
            <p id="MatsP_7.7">
               ūcur vasiṣṭhapramukhā madanadvādaśīvratam <br />
               yasyāḥ prabhāvādabhavat sutaśokavivarjitā //
                <span class="ref">MatsP_7.7</span></p>
            
            *ṛṣaya ūcuḥ
            
            
            <p id="MatsP_7.8">
               śrotumicchāmahe sūta madanadvādaśīvratam <br />
               sutānekonapañcāśad yena lebhe ditiḥ punaḥ //
                <span class="ref">MatsP_7.8</span></p>
            
            *sūta uvāca
            
            
            <p id="MatsP_7.9">
               yadvasiṣṭhādibhiḥ pūrvaṃ diteḥ kathitamuttamam <br />
               vistareṇa tadevedaṃ matsakāśānnibodhata //
                <span class="ref">MatsP_7.9</span></p>
            
            
            <p id="MatsP_7.10">
               caitre māsi site pakṣe dvādaśyāṃ niyatavrataḥ <br />
               sthāpayedavraṇaṃ kumbhaṃ sitataṇḍulapūritam //
                <span class="ref">MatsP_7.10</span></p>
            
            
            <p id="MatsP_7.11">
               nānāphalayutaṃ tadvad ikṣudaṇḍasamanvitam <br />
               sitavastrayugacchannaṃ sitacandanacarcitam //
                <span class="ref">MatsP_7.11</span></p>
            
            
            <p id="MatsP_7.12">
               nānābhakṣyasamopetaṃ sahiraṇyaṃ tu śaktitaḥ <br />
               tāmrapātraṃ guḍopetaṃ tasyopari niveśayet //
                <span class="ref">MatsP_7.12</span></p>
            
            
            <p id="MatsP_7.13">
               tasmādupari kāmaṃ tu kadalīdalasaṃsthitam <br />
               kuryāccharkarayopetāṃ ratiṃ tasya ca vāmataḥ //
                <span class="ref">MatsP_7.13</span></p>
            
            
            <p id="MatsP_7.14">
               gandhaṃ dhūpaṃ tato dadyād gītaṃ vādyaṃ ca kārayet <br />
               tadabhāve kathāṃ kuryāt kāmakeśavayornaraḥ //
                <span class="ref">MatsP_7.14</span></p>
            
            
            <p id="MatsP_7.15">
               kāmanāmnā harerarcāṃ snāpayedgandhavāriṇā <br />
               śuklapuṣpākṣatatilair arcayenmadhusūdanam //
                <span class="ref">MatsP_7.15</span></p>
            
            
            <p id="MatsP_7.16">
               kāmāya pādau sampūjya jaṅghe saubhāgyadāya ca <br />
               ūrū smarāyeti punar manmathāyeti vai kaṭim //
                <span class="ref">MatsP_7.16</span></p>
            
            
            <p id="MatsP_7.17">
               svacchodarāyetyudaram anaṅgāyetyuro hareḥ <br />
               mukhaṃ padmamukhāyeti bāhū pañcaśarāya vai //
                <span class="ref">MatsP_7.17</span></p>
            
            
            <p id="MatsP_7.18">
               namaḥ sarvātmane maulim arcayediti keśavam <br />
               tataḥ prabhāte taṃ kumbhaṃ brāhmaṇāya nivedayet //
                <span class="ref">MatsP_7.18</span></p>
            
            
            <p id="MatsP_7.19">
               brāhmaṇānbhojayedbhaktyā svayaṃ ca lavaṇādṛte <br />
               bhuktyā tu dakṣiṇāṃ dadyād imaṃ mantramudīrayet //
                <span class="ref">MatsP_7.19</span></p>
            
            
            <p id="MatsP_7.20">
               prīyatām atra bhagavān kāmarūpī janārdanaḥ <br />
               hṛdaye sarvabhūtānāṃ ya ānando 'bhidhīyate //
                <span class="ref">MatsP_7.20</span></p>
            
            
            <p id="MatsP_7.21">
               anena vidhinā sarvaṃ māsi māsi vrataṃ caret <br />
               upavāsī trayodaśyām arcayedviṣṇumavyayam //
                <span class="ref">MatsP_7.21</span></p>
            
            
            <p id="MatsP_7.22">
               phalamekaṃ ca saṃprāśya dvādaśyāṃ bhūtale svapet <br />
               tatastrayodaśe māsi dhṛtadhenusamanvitām //
                <span class="ref">MatsP_7.22</span></p>
            
            
            <p id="MatsP_7.23">
               śayyāṃ dadyādanaṅgāya sarvopaskarasaṃyutām <br />
               kāñcanaṃ kāmadevaṃ ca śuklāṃ gāṃ ca payasvinīm //
                <span class="ref">MatsP_7.23</span></p>
            
            
            <p id="MatsP_7.24">
               vāsobhir dvijadāmpatyaṃ pūjyaṃ śaktyā vibhūṣaṇaiḥ <br />
               śayyāgandhādikaṃ dadyāt prīyatām ityudīrayet //
                <span class="ref">MatsP_7.24</span></p>
            
            
            <p id="MatsP_7.25">
               homaḥ śuklatilaiḥ kāryaḥ kāmanāmāni kīrtayet <br />
               gavyena haviṣā tadvat pāyasena ca dharmavit //
                <span class="ref">MatsP_7.25</span></p>
            
            
            <p id="MatsP_7.26">
               viprebhyo bhojanaṃ dadyād vittaśāṭhyaṃ vivarjayet <br />
               ikṣudaṇḍānatho dadyāt puṣpamālāś ca śaktitaḥ //
                <span class="ref">MatsP_7.26</span></p>
            
            
            <p id="MatsP_7.27">
               yaḥ kuryād vidhinānena madanadvādaśīmimām <br />
               sa sarvapāpanirmuktaḥ prāpnoti harisāmyatām //
                <span class="ref">MatsP_7.27</span></p>
            
            
            <p id="MatsP_7.28">
               ihaloke varān putrān saubhāgyaphalam aśnute <br />
               yaḥ smaraḥ saṃsmṛto viṣṇur ānandātmā maheśvaraḥ //
                <span class="ref">MatsP_7.28</span></p>
            
            
            <p id="MatsP_7.29">
               sukhārthī kāmarūpeṇa smaredaṅgajamīśvaram <br />
               etacchrutvā cakārāsau ditiḥ sarvamaśeṣataḥ //
                <span class="ref">MatsP_7.29</span></p>
            
            
            <p id="MatsP_7.30">
               kaśyapo vratamāhātmyād āgatya parayā mudā <br />
               cakāra karkaśāṃ bhūyo rūpayauvanaśālinīm //
                <span class="ref">MatsP_7.30</span></p>
            
            
            <p id="MatsP_7.31">
               varair āchandayāmāsa sā tu vavre tato varam <br />
               putraṃ śakravadhārthāya samarthamamitaujasam //
                <span class="ref">MatsP_7.31</span></p>
            
            
            <p id="MatsP_7.32">
               varayāmi mahātmānaṃ sarvāmaraniṣūdanam <br />
               uvāca kaśyapo vākyam indrahantāram ūrjitam //
                <span class="ref">MatsP_7.32</span></p>
            
            
            <p id="MatsP_7.33">
               pradāsyāmyahameveha kiṃ tv etat kriyatāṃ śubhe <br />
               āpastambaḥ karotviṣṭiṃ putrīyāmadya suvrate //
                <span class="ref">MatsP_7.33</span></p>
            
            
            <p id="MatsP_7.34">
               vidhāsyāmi tato garbham indraśatruniṣūdanam <br />
               āpastambastataścakre putreṣṭiṃ draviṇādhikām //
                <span class="ref">MatsP_7.34</span></p>
            
            
            <p id="MatsP_7.35">
               indraśatrur bhavasveti juhāva ca savistaram <br />
               devā mumudire daityā vimukhāḥ syuśca dānavāḥ //
                <span class="ref">MatsP_7.35</span></p>
            
            
            <p id="MatsP_7.36">
               dityāṃ garbham athādhatta kaśyapaḥ prāha tāṃ punaḥ <br />
               tvayā yatno vidhātavyo hy asmingarbhe varānane //
                <span class="ref">MatsP_7.36</span></p>
            
            
            <p id="MatsP_7.37">
               saṃvatsaraśataṃ tv ekam asminn eva tapovane <br />
               saṃkhyāyāṃ naiva bhoktavyaṃ garbhiṇyā varavarṇini //
                <span class="ref">MatsP_7.37</span></p>
            
            
            <p id="MatsP_7.38">
               na sthātavyaṃ na gantavyaṃ vṛkṣamūleṣu sarvadā <br />
               nopaskareṣūpaviśen musalolūkhalādiṣu //
                <span class="ref">MatsP_7.38</span></p>
            
            
            <p id="MatsP_7.39">
               jale ca nāvagāheta śūnyāgāraṃ ca varjayet <br />
               valmīkāyāṃ na tiṣṭheta na codvignamanā bhavet //
                <span class="ref">MatsP_7.39</span></p>
            
            
            <p id="MatsP_7.40">
               vilikhenna nakhairbhūmiṃ nāṅgāreṇa na bhasmanā <br />
               na śayāluḥ sadā tiṣṭhed vyāyāmaṃ ca vivarjayet //
                <span class="ref">MatsP_7.40</span></p>
            
            
            <p id="MatsP_7.41">
               na tuṣāṅgārabhasmāsthikapāleṣu samāviśet <br />
               varjayetkalahaṃ lokair gātrabhaṅgaṃ tathaiva ca //
                <span class="ref">MatsP_7.41</span></p>
            
            
            <p id="MatsP_7.42">
               na muktakeśā tiṣṭheta nāśuciḥ syātkadācana <br />
               na śayītottaraśirā na cāparaśirāḥ kvacit //
                <span class="ref">MatsP_7.42</span></p>
            
            
            <p id="MatsP_7.43">
               na vastrahīnā nodvignā na cārdracaraṇā satī <br />
               nāmaṅgalyāṃ vadedvācaṃ na ca hāsyādhikā bhavet //
                <span class="ref">MatsP_7.43</span></p>
            
            
            <p id="MatsP_7.44">
               kuryāttu guruśuśrūṣāṃ nityaṃ māṅgalyatatparā <br />
               sarvauṣadhībhiḥ koṣṇena vāriṇā snānamācaret //
                <span class="ref">MatsP_7.44</span></p>
            
            
            <p id="MatsP_7.45">
               kṛtarakṣā subhūṣā ca vāstupūjanatatparā <br />
               tiṣṭhetprasannavadanā bhartuḥ priyahite ratā //
                <span class="ref">MatsP_7.45</span></p>
            
            
            <p id="MatsP_7.46">
               dānaśīlā tṛtīyāyāṃ pārvaṇyaṃ naktamācaret <br />
               itivṛttā bhavennārī viśeṣeṇa tu garbhiṇī //
                <span class="ref">MatsP_7.46</span></p>
            
            
            <p id="MatsP_7.47">
               yastu tasyā bhavetputraḥ śīlāyurvṛddhisaṃyutaḥ <br />
               anyathā garbhapatanam avāpnoti na saṃśayaḥ //
                <span class="ref">MatsP_7.47</span></p>
            
            
            <p id="MatsP_7.48">
               tasmāttvamanayā vṛttyā garbhe 'sminyatnamācara <br />
               svastyastu te gamiṣyāmi tathetyuktastayā punaḥ //
                <span class="ref">MatsP_7.48</span></p>
            
            
            <p id="MatsP_7.49">
               paśyatāṃ sarvabhūtānāṃ tatraivāntaradhīyata <br />
               tataḥ sā kaśyapoktena vidhinā samatiṣṭhata //
                <span class="ref">MatsP_7.49</span></p>
            
            
            <p id="MatsP_7.50">
               atha bhītastathendro 'pi diteḥ pārśvamupāgamat <br />
               vihāya devasadanaṃ tacchuśrūṣuravasthitaḥ //
                <span class="ref">MatsP_7.50</span></p>
            
            
            <p id="MatsP_7.51">
               diteśchidrāntaraprepsur abhavatpākaśāsanaḥ <br />
               vinīto 'bhavad avyagraḥ praśāntavadano bahiḥ //
                <span class="ref">MatsP_7.51</span></p>
            
            
            <p id="MatsP_7.52">
               ajānankila tatkāryam ātmanaḥ śubhamācaran <br />
               tato varṣaśatānte sā nyūne tu divasais tribhiḥ //
                <span class="ref">MatsP_7.52</span></p>
            
            
            <p id="MatsP_7.53">
               mene kṛtārthamātmānaṃ prītyā vismitamānasā <br />
               akṛtvā pādayoḥ śaucaṃ prasuptā muktamūrdhajā //
                <span class="ref">MatsP_7.53</span></p>
            
            
            <p id="MatsP_7.54">
               nidrābharasamākrāntā divāparaśirāḥ kvacit <br />
               tatastadantaraṃ labdhvā praviṣṭastu śacīpatiḥ //
                <span class="ref">MatsP_7.54</span></p>
            
            
            <p id="MatsP_7.55">
               vajreṇa saptadhā cakre taṃ garbhaṃ tridaśādhipaḥ <br />
               tataḥ saptaiva te jātāḥ kumārāḥ sūryavarcasaḥ //
                <span class="ref">MatsP_7.55</span></p>
            
            
            <p id="MatsP_7.56">
               rudantaḥ sapta te bālā niṣiddhā giridāriṇā <br />
               bhūyo 'pi rudataścaitān ekaikaṃ saptadhā hariḥ //
                <span class="ref">MatsP_7.56</span></p>
            
            
            <p id="MatsP_7.57">
               cicheda vṛtrahantā vai punastadudare sthitaḥ <br />
               evamekonapañcāśad bhūtvā te rurudurbhṛśam //
                <span class="ref">MatsP_7.57</span></p>
            
            
            <p id="MatsP_7.58">
               indro nivārayāmāsa māṃ rodiṣṭa punaḥ punaḥ <br />
               tataḥ sa cintayāmāsa kimetaditi vṛtrahā //
                <span class="ref">MatsP_7.58</span></p>
            
            
            <p id="MatsP_7.59">
               dharmasya kasya māhātmyāt punaḥ saṃjīvitāstvamī <br />
               viditvā dhyānayogena madanadvādaśīphalam //
                <span class="ref">MatsP_7.59</span></p>
            
            
            <p id="MatsP_7.60">
               nūnam etat pariṇatam adhunā kṛṣṇapūjanāt <br />
               vajreṇāpi hatāḥ santo na vināśam avāpnuyuḥ //
                <span class="ref">MatsP_7.60</span></p>
            
            
            <p id="MatsP_7.61">
               eko 'pyanekatāmāpa yasmādudarago 'pyalam <br />
               avadhyā nūnamete vai tasmāddevā bhavantviti //
                <span class="ref">MatsP_7.61</span></p>
            
            
            <p id="MatsP_7.62">
               yasmānmā rudatetyuktā rudanto garbhasaṃsthitāḥ <br />
               maruto nāma te nāmnā bhavantu makhabhāginaḥ //
                <span class="ref">MatsP_7.62</span></p>
            
            
            <p id="MatsP_7.63">
               tataḥ prasādya deveśaḥ kṣamasveti ditiṃ punaḥ <br />
               arthaśāstraṃ samāsthāya mayaitad duṣkṛtaṃ kṛtam //
                <span class="ref">MatsP_7.63</span></p>
            
            
            <p id="MatsP_7.64">
               kṛtvā marudgaṇaṃ devaiḥ samānamamarādhipaḥ <br />
               ditiṃ vimānamāropya sasutāmanayaddivam //
                <span class="ref">MatsP_7.64</span></p>
            
            
            <p id="MatsP_7.65">
               yajñabhāgabhujo jātā marutaste tato dvijāḥ <br />
               na jagmuraikyamasurair ataste suravallabhāḥ //
                <span class="ref">MatsP_7.65</span></p>
            
            </div>
         
         <div id="d1e6859">
            
            <h3>Matsya-Purāṇa 8</h3>
            *ṛṣaya ūcuḥ
            
            
            <p id="MatsP_8.1">
               ādisargaśca yaḥ sūta kathito vistareṇa tu <br />
               pratisargaśca ye yeṣām adhipās tānvadasva naḥ //
                <span class="ref">MatsP_8.1</span></p>
            
            *sūta uvāca
            
            
            <p id="MatsP_8.2">
               yadābhiṣiktaḥ sakalādhirājye pṛthurdharitryāmadhipo babhūva <br />
               tadauṣadhīnāmadhipaṃ cakāra yajñavratānāṃ tapasāṃ ca candram //
                <span class="ref">MatsP_8.2</span></p>
            
            
            <p id="MatsP_8.3">
               nakṣatratārādvijavṛkṣagulmalatāvitānasya ca rukmagarbhaḥ <br />
               apāmadhīśaṃ varuṇaṃ dhanānāṃ rājñāṃ prabhuṃ vaiśravaṇaṃ ca tadvat //
                <span class="ref">MatsP_8.3</span></p>
            
            
            <p id="MatsP_8.4">
               viṣṇuṃ ravīṇāmadhipaṃ vasūnām agniṃ ca lokādhipatiścakāra <br />
               prajāpatīnāmadhipaṃ ca dakṣaṃ cakāra śakraṃ marutāmadhīśam //
                <span class="ref">MatsP_8.4</span></p>
            
            
            <p id="MatsP_8.5">
               daityādhipānāmatha dānavānāṃ prahlādamīśaṃ ca yamaṃ pitṝṇām <br />
               piśācarakṣaḥpaśubhūtayakṣavetālarājaṃ tv atha śūlapāṇim //
                <span class="ref">MatsP_8.5</span></p>
            
            
            <p id="MatsP_8.6">
               prāleyaśailaṃ ca patiṃ girīṇām īśaṃ samudraṃ sasarinnadānām <br />
               gandharvavidyādharakiṃnarāṇām īśaṃ punaścitrarathaṃ cakāra //
                <span class="ref">MatsP_8.6</span></p>
            
            
            <p id="MatsP_8.7">
               nāgādhipaṃ vāsukimugravīryaṃ sarpādhipaṃ takṣakamādideśa <br />
               diśāṃ gajānāmadhipaṃ cakāra gajendramairāvatanāmadheyam //
                <span class="ref">MatsP_8.7</span></p>
            
            
            <p id="MatsP_8.8">
               suparṇamīśaṃ patatāmathāśvarājānamuccaiḥśravasaṃ cakāra <br />
               siṃhaṃ mṛgāṇāṃ vṛṣabhaṃ gavāṃ ca plakṣaṃ punaḥ sarvavanaspatīnām //
                <span class="ref">MatsP_8.8</span></p>
            
            
            <p id="MatsP_8.9">
               pitāmahaḥ pūrvamathābhyaṣiñcac caitānpunaḥ sarvadiśādhināthān <br />
               pūrveṇa dikpālam athābhyaṣiñcan nāmnā sudharmāṇam arātiketum //
                <span class="ref">MatsP_8.9</span></p>
            
            
            <p id="MatsP_8.10">
               tato 'dhipaṃ dakṣiṇataścakāra sarveśvaraṃ śaṅkhapadābhidhānam <br />
               sa ketumantaṃ ca digīśamīśaś cakāra paścād bhuvanāṇḍagarbhaḥ //
                <span class="ref">MatsP_8.10</span></p>
            
            
            <p id="MatsP_8.11">
               hiraṇyaromāṇam udagdigīśaṃ prajāpatir devasutaṃ cakāra <br />
               adyāpi kurvanti diśām adhīśāḥ śatrūn dahantastu bhuvo 'bhirakṣām //
                <span class="ref">MatsP_8.11</span></p>
            
            
            <p id="MatsP_8.12">
               caturbhir ebhiḥ pṛthunāmadheyo nṛpo 'bhiṣiktaḥ prathamaṃ pṛthivyām <br />
               gate 'ntare cākṣuṣanāmadheye vaivasvatākhye ca punaḥ pravṛtte <br />
               prajāpatiḥ so 'sya carācarasya babhūva sūryānvayavaṃśacihnaḥ //
                <span class="ref">MatsP_8.12</span></p>
            
            </div>
         
         <div id="d1e7103">
            
            <h3>Matsya-Purāṇa 9</h3>
            *sūta uvāca
            
            
            <p id="MatsP_9.1">
               evaṃ śrutvā manuḥ prāha punareva janārdanam <br />
               pūrveṣāṃ caritaṃ brūhi manūnāṃ madhusūdana //
                <span class="ref">MatsP_9.1</span></p>
            
            *matsya uvāca
            
            
            <p id="MatsP_9.2">
               manvantarāṇi rājendra manūnāṃ caritaṃ ca yat <br />
               pramāṇaṃ caiva kālasya tāṃ sṛṣṭiṃ ca samāsataḥ //
                <span class="ref">MatsP_9.2</span></p>
            
            
            <p id="MatsP_9.3">
               ekacittaḥ praśāntātmā śṛṇu mārtaṇḍanandana <br />
               yāmā nāma purā devā āsan svāyambhuvāntare //
                <span class="ref">MatsP_9.3</span></p>
            
            
            <p id="MatsP_9.4">
               saptaiva ṛṣayaḥ pūrve ye marīcyādayaḥ smṛtāḥ <br />
               āgnīdhraścāgnibāhuśca sahaḥ savana eva ca //
                <span class="ref">MatsP_9.4</span></p>
            
            
            <p id="MatsP_9.5">
               jyotiṣmān dyutimān havyo medhā medhātithir vasuḥ <br />
               svāyambhuvasyāsya manor daśaite vaṃśavardhanāḥ //
                <span class="ref">MatsP_9.5</span></p>
            
            
            <p id="MatsP_9.6">
               pratisargamime kṛtvā jagmuryatparamaṃpadam <br />
               etat svāyambhuvaṃ proktaṃ svārociṣamataḥ param //
                <span class="ref">MatsP_9.6</span></p>
            
            
            <p id="MatsP_9.7">
               svārociṣasya tanayāś catvāro devavarcasaḥ <br />
               nabhonabhasyaprasṛtibhānavaḥ kīrtivardhanāḥ //
                <span class="ref">MatsP_9.7</span></p>
            
            
            <p id="MatsP_9.8">
               datto niścyavanastambaḥ prāṇaḥ kaśyapa eva ca <br />
               aurvo bṛhaspatiścaiva saptaite ṛṣayaḥ smṛtāḥ //
                <span class="ref">MatsP_9.8</span></p>
            
            
            <p id="MatsP_9.9">
               devāśca tuṣitā nāma smṛtāḥ svārociṣe 'ntare <br />
               hastīndraḥ sukṛto mūrtir āpo jyotirayaḥ smayaḥ //
                <span class="ref">MatsP_9.9</span></p>
            
            
            <p id="MatsP_9.10">
               vasiṣṭhasya sutāḥ sapta ye prajāpatayaḥ smṛtāḥ <br />
               dvitīyametatkathitaṃ manvantaramataḥ param //
                <span class="ref">MatsP_9.10</span></p>
            
            
            <p id="MatsP_9.11">
               auttamīyaṃ pravakṣyāmi tathā manvantaraṃ śubham <br />
               manurnāmauttamiryatra daśa putrānajījanat //
                <span class="ref">MatsP_9.11</span></p>
            
            
            <p id="MatsP_9.12">
               īṣa ūrjaśca tarjaś ca śuciḥ śukrastathaiva ca <br />
               madhuś ca mādhavaścaiva nabhasyo 'tha nabhāstathā //
                <span class="ref">MatsP_9.12</span></p>
            
            
            <p id="MatsP_9.13">
               sahaḥ kanīyāneteṣām udāraḥ kīrtivardhanaḥ <br />
               bhāvanās tatra devāḥ syur ūrjāḥ saptarṣayaḥ smṛtāḥ //
                <span class="ref">MatsP_9.13</span></p>
            
            
            <p id="MatsP_9.14">
               kaukuruṇḍiśca dālbhyaśca śaṅgaḥ pravahaṇaḥ śivaḥ <br />
               sitaśca sasmitaścaiva saptaite yogavardhanāḥ //
                <span class="ref">MatsP_9.14</span></p>
            
            
            <p id="MatsP_9.15">
               manvantaraṃ caturthaṃ tu tāmasaṃ nāma viśrutam <br />
               kaviḥ pṛthus tathaivāgnir akapiḥ kapireva ca //
                <span class="ref">MatsP_9.15</span></p>
            
            
            <p id="MatsP_9.16">
               tathaiva jalpadhīmānau munayaḥ sapta tāmase <br />
               sādhyā devagaṇā yatra kathitāstāmase 'ntare //
                <span class="ref">MatsP_9.16</span></p>
            
            
            <p id="MatsP_9.17">
               akalmaṣas tathā dhanvī tapomūlastapodhanaḥ <br />
               taporatistapasyaśca tapodyutiparaṃtapau //
                <span class="ref">MatsP_9.17</span></p>
            
            
            <p id="MatsP_9.18">
               tapobhāgī tapoyogī dharmācāraratāḥ sadā <br />
               tāmasasya sutāḥ sarve daśa vaṃśavivardhanāḥ //
                <span class="ref">MatsP_9.18</span></p>
            
            
            <p id="MatsP_9.19">
               pañcamasya manos tadvad raivatasyāntaraṃ śṛṇu <br />
               devabāhuḥ subāhuśca parjanyaḥ somapo muniḥ //
                <span class="ref">MatsP_9.19</span></p>
            
            
            <p id="MatsP_9.20">
               hiraṇyaromā saptāśvaḥ saptaite ṛṣayaḥ smṛtāḥ <br />
               devāścābhūtarajasas tathā prakṛtayaḥ śubhāḥ //
                <span class="ref">MatsP_9.20</span></p>
            
            
            <p id="MatsP_9.21">
               aruṇas tattvadarśī ca vittavānhavyapaḥ kapiḥ <br />
               yukto nirutsukaḥ sattvo nirmoho 'tha prakāśakaḥ //
                <span class="ref">MatsP_9.21</span></p>
            
            
            <p id="MatsP_9.22">
               dharmavīryabalopetā daśaite raivatātmajāḥ <br />
               bhṛguḥ sudhāmā virajāḥ sahiṣṇurnāda eva ca //
                <span class="ref">MatsP_9.22</span></p>
            
            
            <p id="MatsP_9.23">
               vivasvānatināmā ca ṣaṣṭhe saptarṣayo 'pare <br />
               cākṣuṣasyāntare devā lekhā nāma pariśrutāḥ //
                <span class="ref">MatsP_9.23</span></p>
            
            
            <p id="MatsP_9.24">
               ṛbhavo 'tha ṛbhādyāś ca vārimūlā divaukasaḥ <br />
               cākṣuṣasyāntare proktā devānāṃ pañca yonayaḥ //
                <span class="ref">MatsP_9.24</span></p>
            
            
            <p id="MatsP_9.25">
               ruruprabhṛtayastadvac cākṣuṣasya sutā daśa <br />
               proktāḥ svāyambhuve vaṃśe ye mayā pūrvameva tu //
                <span class="ref">MatsP_9.25</span></p>
            
            
            <p id="MatsP_9.26">
               antaraṃ cākṣuṣaṃ caitan mayā te parikīrtitam <br />
               saptamaṃ tatpravakṣyāmi yadvaivasvatamucyate //
                <span class="ref">MatsP_9.26</span></p>
            
            
            <p id="MatsP_9.27">
               atriś caiva vasiṣṭhaśca kaśyapo gautamastathā <br />
               bharadvājastathā yogī viśvāmitraḥ pratāpavān //
                <span class="ref">MatsP_9.27</span></p>
            
            
            <p id="MatsP_9.28">
               jamadagniśca saptaite sāmprataṃ ye maharṣayaḥ <br />
               kṛtvā dharmavyavasthānaṃ prayānti paramaṃ padam //
                <span class="ref">MatsP_9.28</span></p>
            
            
            <p id="MatsP_9.29">
               sādhyā viśve ca rudrāśca maruto vasavo 'śvinau <br />
               ādityāśca surāstadvat sapta devagaṇāḥ smṛtāḥ //
                <span class="ref">MatsP_9.29</span></p>
            
            
            <p id="MatsP_9.30">
               ikṣvākupramukhāścāsya daśa putrāḥ smṛtā bhuvi <br />
               manvantareṣu sarveṣu sapta sapta maharṣayaḥ //
                <span class="ref">MatsP_9.30</span></p>
            
            
            <p id="MatsP_9.31">
               kṛtvā dharmavyavasthānaṃ prayānti paramaṃ padam <br />
               sāvarṇyasya pravakṣyāmi manorbhāvi tathāntaram //
                <span class="ref">MatsP_9.31</span></p>
            
            
            <p id="MatsP_9.32">
               aśvatthāmā śaradvāṃśca kauśiko gālavastathā <br />
               śatānandaḥ kāśyapaśca rāmaśca ṛṣayaḥ smṛtāḥ //
                <span class="ref">MatsP_9.32</span></p>
            
            
            <p id="MatsP_9.33">
               dhṛtir varīyān yavasaḥ suvarṇo vaṣṭireva ca <br />
               cariṣṇur īḍyaḥ sumatir vasuḥ śukraśca vīryavān //
                <span class="ref">MatsP_9.33</span></p>
            
            
            <p id="MatsP_9.34">
               bhaviṣyā daśa sāvarṇer manoḥ putrāḥ prakīrtitāḥ <br />
               raucyādayastathānye 'pi manavaḥ saṃprakīrtitāḥ //
                <span class="ref">MatsP_9.34</span></p>
            
            
            <p id="MatsP_9.35">
               ruceḥ prajāpateḥ putro raucyo nāma bhaviṣyati <br />
               manur bhūtisutas tadvad bhautyo nāma bhaviṣyati //
                <span class="ref">MatsP_9.35</span></p>
            
            
            <p id="MatsP_9.36">
               tatastu merusāvarṇir brahmasūnur manuḥ smṛtaḥ <br />
               ṛtaśca ṛtadhāmā ca viṣvakseno manus tathā //
                <span class="ref">MatsP_9.36</span></p>
            
            
            <p id="MatsP_9.37">
               atītānāgatāścaite manavaḥ parikīrtitāḥ <br />
               ṣaḍūnaṃ yugasāhasram ebhir vyāptaṃ narādhipa //
                <span class="ref">MatsP_9.37</span></p>
            
            
            <p id="MatsP_9.38">
               sve sve 'ntare sarvamidam utpādya sacarācaram <br />
               kalpakṣaye vinirvṛtte mucyante brahmaṇā sahā //
                <span class="ref">MatsP_9.38</span></p>
            
            
            <p id="Mats_9.39">
               ete yugasahasrānte vinaśyanti punaḥ punaḥ <br />
               brahmādyā viṣṇusāyujyaṃ yātā yāsyanti vai dvijāḥ //
                <span class="ref">Mats_9.39</span></p>
            
            </div>
         
         <div id="d1e7859">
            
            <h3>Matsya-Purāṇa 10</h3>
            *ṛṣaya ūcuḥ
            
            
            <p id="MatsP_10.1">
               bahubhir dhāriṇī bhuktā bhūpālaiḥ śrūyate purā <br />
               pārthivāḥ pṛthivīyogāt pṛthivī kasya yogataḥ //
                <span class="ref">MatsP_10.1</span></p>
            
            
            <p id="MatsP_10.2">
               kim arthaṃ ca kṛtā saṃjñā bhūmeḥ kiṃ pāribhāṣikī <br />
               gaur itīyaṃ ca vikhyātā sūta kasmādbravīhi naḥ //
                <span class="ref">MatsP_10.2</span></p>
            
            *sūta uvāca
            
            
            <p id="MatsP_10.3">
               vaṃśe svāyambhuvasyāsīd aṅgo nāma prajāpatiḥ <br />
               mṛtyostu duhitā tena pariṇītā sudurmukhā //
                <span class="ref">MatsP_10.3</span></p>
            
            
            <p id="MatsP_10.4">
               sunīthā nāma tasyāstu veno nāma sutaḥ purā <br />
               adharmanirataścāsīd balavān vasudhādhipaḥ //
                <span class="ref">MatsP_10.4</span></p>
            
            
            <p id="MatsP_10.5">
               loke 'pyadharmakṛjjātaḥ parabhāryāpahārakaḥ <br />
               dharmācārasya siddhyarthaṃ jagato 'tha maharṣibhiḥ //
                <span class="ref">MatsP_10.5</span></p>
            
            
            <p id="MatsP_10.6">
               anunīto 'pi na dadāv anujñāṃ sa yadā tataḥ <br />
               śāpena mārayitvainam arājakamayārditāḥ //
                <span class="ref">MatsP_10.6</span></p>
            
            
            <p id="MatsP_10.7">
               mamanthur brāhmaṇāstasya balāddehamakalmaṣāḥ <br />
               tatkāyānmathyamānāttu nipeturmlecchajātayaḥ //
                <span class="ref">MatsP_10.7</span></p>
            
            
            <p id="MatsP_10.8">
               śarīre māturaṃśena kṛṣṇāñjanasamaprabhāḥ <br />
               pituraṃśasya cāṃśena dhārmiko dharmacāriṇaḥ //
                <span class="ref">MatsP_10.8</span></p>
            
            
            <p id="MatsP_10.9">
               utpanno dakṣiṇāddhastāt sadhanuḥ saśaro gadī <br />
               divyatejomayavapuḥ saratnakavacāṅgadaḥ //
                <span class="ref">MatsP_10.9</span></p>
            
            
            <p id="MatsP_10.10">
               pṛthorevābhavadyatnāt tataḥ pṛthurajāyata <br />
               sa viprairabhiṣikto 'pi tapaḥ kṛtvā sudāruṇam //
                <span class="ref">MatsP_10.10</span></p>
            
            
            <p id="MatsP_10.11">
               viṣṇorvareṇa sarvasya prabhutvam agamat punaḥ <br />
               niḥsvādhyāyavaṣaṭkāraṃ nirdharmaṃ vīkṣya bhūtalam //
                <span class="ref">MatsP_10.11</span></p>
            
            
            <p id="MatsP_10.12">
               dagdhumevodyataḥ kopāc chareṇāmitavikramaḥ <br />
               tato gorūpamāsthāya bhūḥ palāyitum udyatā //
                <span class="ref">MatsP_10.12</span></p>
            
            
            <p id="MatsP_10.13">
               pṛṣṭhato 'nugatastasyāḥ pṛthurdīptaśarāsanaḥ <br />
               tataḥ sthitvaikadeśe tu kiṃ karomīti cābravīt //
                <span class="ref">MatsP_10.13</span></p>
            
            
            <p id="MatsP_10.14">
               pṛthur apyavadad vākyam īpsitaṃ dehi suvrate <br />
               sarvasya jagataḥ śīghraṃ sthāvarasya carasya ca //
                <span class="ref">MatsP_10.14</span></p>
            
            
            <p id="MatsP_10.15">
               tathaiva sābravīd bhūmir dudoha sa narādhipaḥ <br />
               svake pāṇau pṛthurvatsaṃ kṛtvā svāyambhuvaṃ manum //
                <span class="ref">MatsP_10.15</span></p>
            
            
            <p id="MatsP_10.16">
               tadannamabhavacchuddhaṃ prajā jīvanti yena vai <br />
               tatastu ṛṣibhirdugdhā vatsaḥ somastadābhavat //
                <span class="ref">MatsP_10.16</span></p>
            
            
            <p id="MatsP_10.17">
               dogdhā bṛhaspatirabhūt pātraṃ vedastapo rasaḥ <br />
               devaiśca vasudhā dugdhā dogdhā mitrastadābhavat //
                <span class="ref">MatsP_10.17</span></p>
            
            
            <p id="MatsP_10.18">
               indro vatsaḥ samabhavat kṣīramūrjaskaraṃ balam <br />
               devānāṃ kāñcanaṃ pātraṃ pitṝṇāṃ rājataṃ tathā //
                <span class="ref">MatsP_10.18</span></p>
            
            
            <p id="MatsP_10.19">
               antakaścābhavaddogdhā yamo vatsaḥ svadhā rasaḥ <br />
               alābupātraṃ nāgānāṃ takṣako vatsako 'bhavat //
                <span class="ref">MatsP_10.19</span></p>
            
            
            <p id="MatsP_10.20">
               viṣaṃ kṣīraṃ tato dogdhā dhṛtarāṣṭro 'bhavatpunaḥ <br />
               asurairapi dugdheyam āyase śakrapīḍinīm //
                <span class="ref">MatsP_10.20</span></p>
            
            
            <p id="MatsP_10.21">
               pātre māyām abhūd vatsaḥ prāhlādis tu virocanaḥ <br />
               dogdhā dvimūrdhā tatrāsīn māyā yena pravartitā //
                <span class="ref">MatsP_10.21</span></p>
            
            
            <p id="MatsP_10.22">
               yakṣaiśca vasudhā dugdhā purāntardhānam īpsubhiḥ <br />
               kṛtvā vaiśravaṇaṃ vatsam āmapātre mahīpate //
                <span class="ref">MatsP_10.22</span></p>
            
            
            <p id="MatsP_10.23">
               pretarakṣogaṇairdugdhā dharā rudhiramulbaṇam <br />
               raupyanābho 'bhavaddogdhā sumālī vatsa eva tu //
                <span class="ref">MatsP_10.23</span></p>
            
            
            <p id="MatsP_10.24">
               gandharvaiśca purā dugdhā vasudhā sāpsarogaṇaiḥ <br />
               vatsaṃ caitrarathaṃ kṛtvā gandhānpadmadale tathā //
                <span class="ref">MatsP_10.24</span></p>
            
            
            <p id="MatsP_10.25">
               dogdhā vararucirnāma nāṭyavedasya pāragaḥ <br />
               giribhirvasudhā dugdhā ratnāni vividhāni ca //
                <span class="ref">MatsP_10.25</span></p>
            
            
            <p id="MatsP_10.26">
               auṣadhāni ca divyāni dogdhā merurmahācalaḥ <br />
               vatso 'bhūddhimavāṃs tatra pātraṃ śailamayaṃ punaḥ //
                <span class="ref">MatsP_10.26</span></p>
            
            
            <p id="MatsP_10.27">
               vṛkṣaiśca vasudhā dugdhā kṣīraṃ chinnaprarohaṇam <br />
               pālāśapātre dogdhā tu śālaḥ puṣpalatākulaḥ //
                <span class="ref">MatsP_10.27</span></p>
            
            
            <p id="MatsP_10.28">
               plakṣo 'bhavattato vatsaḥ sarvavṛkṣo dhanādhipaḥ <br />
               evamanyaiśca vasudhā tadā dugdhā yathepsitam //
                <span class="ref">MatsP_10.28</span></p>
            
            
            <p id="MatsP_10.29">
               āyur dhanāni saukhyaṃ ca pṛthau rājyaṃ praśāsati <br />
               na daridrastadā kaścin na rogī na ca pāpakṛt //
                <span class="ref">MatsP_10.29</span></p>
            
            
            <p id="MatsP_10.30">
               nopasargabhayaṃ kiṃcit pṛthau rājani śāsati <br />
               nityaṃ pramuditā lokā duḥkhaśokavivarjitāḥ //
                <span class="ref">MatsP_10.30</span></p>
            
            
            <p id="MatsP_10.31">
               dhanuṣkoṭyā ca śailendrān utsārya sa mahābalaḥ <br />
               bhuvastalaṃ samaṃ cakre lokānāṃ hitakāmyayā //
                <span class="ref">MatsP_10.31</span></p>
            
            
            <p id="MatsP_10.32">
               na puragrāmadurgāṇi na cāyudhadharā narāḥ <br />
               kṣayātiśayaduḥkhaṃ ca nārthaśāstrasya cādaraḥ //
                <span class="ref">MatsP_10.32</span></p>
            
            
            <p id="MatsP_10.33">
               dharmaikavāsanā lokāḥ pṛthau rājyaṃ praśāsati <br />
               kathitāni ca pātrāṇi yatkṣīraṃ ca mayā tava //
                <span class="ref">MatsP_10.33</span></p>
            
            
            <p id="MatsP_10.34">
               yeṣāṃ yatra rucistattad deyaṃ tebhyo vijānatā <br />
               yajñaśrāddheṣu sarveṣu mayā tubhyaṃ niveditam //
                <span class="ref">MatsP_10.34</span></p>
            
            
            <p id="MatsP_10.35">
               duhitṛtvaṃ gatā yasmāt pṛthordharmavato mahī <br />
               tadānurāgayogācca pṛthivī viśrutā budhaiḥ //
                <span class="ref">MatsP_10.35</span></p>
            
            </div>
         
         <div id="d1e8539">
            
            <h3>Matsya-Purāṇa 11</h3>
            *ṛṣaya ūcuḥ
            
            
            <p id="MatsP_11.1">
               ādityavaṃśamakhilaṃ vada sūta yathākramam <br />
               somavaṃśaṃ ca tattvajña yathāvadvaktumarhasi //
                <span class="ref">MatsP_11.1</span></p>
            
            *sūta uvāca
            
            
            <p id="MatsP_11.2">
               vivasvānkaśyapāt pūrvam adityāmabhavat sutaḥ <br />
               tasya patnītrayaṃ tadvat saṃjñā rājñī prabhā tathā //
                <span class="ref">MatsP_11.2</span></p>
            
            
            <p id="MatsP_11.3">
               raivatasya sutā rājñī revataṃ suṣuve sutam <br />
               prabhā prabhātaṃ suṣuve tvāṣṭrī saṃjñā tathā manum //
                <span class="ref">MatsP_11.3</span></p>
            
            
            <p id="MatsP_11.4">
               yamaśca yamunā caiva yamalau tu babhūvatuḥ <br />
               tatastejomayaṃ rūpam asahantī vivasvataḥ //
                <span class="ref">MatsP_11.4</span></p>
            
            
            <p id="MatsP_11.5">
               nārīmutpādayāmāsa svaśarīrādaninditām <br />
               tvāṣṭrī svarūparūpeṇa nāmnā chāyeti bhāminī //
                <span class="ref">MatsP_11.5</span></p>
            
            
            <p id="MatsP_11.6">
               purataḥ saṃsthitāṃ dṛṣṭvā saṃjñā tāṃ pratyabhāṣata <br />
               chāye taṃ bhaja bhartāram asmadīyaṃ varānane //
                <span class="ref">MatsP_11.6</span></p>
            
            
            <p id="MatsP_11.7">
               apatyāni madīyāni mātṛsnehena pālaya <br />
               tathetyuktvā tu sā devam agamat kvāpi suvratā //
                <span class="ref">MatsP_11.7</span></p>
            
            
            <p id="MatsP_11.8">
               kāmayāmāsa devo 'pi saṃjñeyamiti cādarāt <br />
               janayāmāsa tasyāṃ tu putraṃ ca manurūpiṇam //
                <span class="ref">MatsP_11.8</span></p>
            
            
            <p id="MatsP_11.9">
               savarṇatvācca sāvarṇir manorvaivasvatasya ca <br />
               tataḥ śaniṃ ca tapatīṃ viṣṭiṃ caiva krameṇa tu //
                <span class="ref">MatsP_11.9</span></p>
            
            
            <p id="MatsP_11.10">
               chāyāyāṃ janayāmāsa saṃjñeyamiti bhāskaraḥ <br />
               chāyā svaputre 'bhyadhikaṃ snehaṃ cakre manau tathā //
                <span class="ref">MatsP_11.10</span></p>
            
            
            <p id="MatsP_11.11">
               pūrvo manustu cakṣāma na yamaḥ krodhamūrchitaḥ <br />
               saṃtarjayāmāsa tadā pādamudyamya dakṣiṇam //
                <span class="ref">MatsP_11.11</span></p>
            
            
            <p id="MatsP_11.12">
               śaśāpa ca yamaṃ chāyā sakṣataḥ kṛmisaṃyutaḥ <br />
               pādo 'yameko bhavitā pūyaśoṇitavisravaḥ //
                <span class="ref">MatsP_11.12</span></p>
            
            
            <p id="MatsP_11.13">
               nivedayāmāsa pitur yamaḥ śāpādamarṣitaḥ <br />
               niṣkāraṇamahaṃ śapto mātrā deva sakopayā //
                <span class="ref">MatsP_11.13</span></p>
            
            
            <p id="MatsP_11.14">
               bālabhāvānmayā kiṃcid udyataś caraṇaḥ sakṛt <br />
               manunā vāryamāṇāpi mama śāpam adād vibho //
                <span class="ref">MatsP_11.14</span></p>
            
            
            <p id="MatsP_11.15">
               prāyo na mātā sāsmākaṃ śāpenāhaṃ yato hataḥ <br />
               devo 'pyāha yamaṃ bhūyaḥ kiṃ karomi mahāmate //
                <span class="ref">MatsP_11.15</span></p>
            
            
            <p id="MatsP_11.16">
               maurkhyātkasya na duḥkhaṃ syād athavā karmasaṃtatiḥ <br />
               anivāryā bhavasyāpi kā kathānyeṣu jantuṣu //
                <span class="ref">MatsP_11.16</span></p>
            
            
            <p id="MatsP_11.17">
               kṛkavākurmayā datto yaḥ kṛmīnbhakṣayiṣyati <br />
               kledaṃ ca rudhiraṃ caiva vatsāyam apaneṣyati //
                <span class="ref">MatsP_11.17</span></p>
            
            
            <p id="MatsP_11.18">
               evamuktastapastepe yamastīvraṃ mahāyaśāḥ <br />
               gokarṇatīrthe vairāgyāt phalapattrānilāśanaḥ //
                <span class="ref">MatsP_11.18</span></p>
            
            
            <p id="MatsP_11.19">
               ārādhayanmahādevaṃ yāvadvarṣāyutāyutam <br />
               varaṃ prādānmahādevaḥ saṃtuṣṭaḥ śūlabhṛttadā //
                <span class="ref">MatsP_11.19</span></p>
            
            
            <p id="MatsP_11.20">
               vavre sa lokapālatvaṃ pitṛloke nṛpālayam <br />
               dharmādharmātmakasyāpi jagatastu parīkṣaṇam //
                <span class="ref">MatsP_11.20</span></p>
            
            
            <p id="MatsP_11.21">
               evaṃ sa lokapālatvam agamacchūlapāṇinaḥ <br />
               pitṝṇāṃ cādhipatyaṃ ca dharmādharmasya cānagha //
                <span class="ref">MatsP_11.21</span></p>
            
            
            <p id="MatsP_11.22">
               vivasvānatha tajjñātvā saṃjñāyāḥ karmaceṣṭitam <br />
               tvaṣṭuḥ samīpamagamad ācacakṣe ca roṣavān //
                <span class="ref">MatsP_11.22</span></p>
            
            
            <p id="MatsP_11.23">
               tamuvāca tatastvaṣṭā sāntvapūrvaṃ dvijottamāḥ <br />
               tavāsahantī bhagavan mahastīvraṃ tamonudam //
                <span class="ref">MatsP_11.23</span></p>
            
            
            <p id="MatsP_11.24">
               vaḍabārūpam āsthāya matsakāśam ihāgatā <br />
               nivāritā mayā sā nu tvayā caiva divākara //
                <span class="ref">MatsP_11.24</span></p>
            
            
            <p id="MatsP_11.25">
               yasmād avijñātatayā matsakāśam ihāgatā <br />
               tasmānmadīyaṃ bhavanaṃ praveṣṭuṃ na tvamarhasi //
                <span class="ref">MatsP_11.25</span></p>
            
            
            <p id="MatsP_11.26">
               evamuktā jagāmātha marudeśamaninditā <br />
               vaḍabārūpam āsthāya bhūtale sampratiṣṭhitā //
                <span class="ref">MatsP_11.26</span></p>
            
            
            <p id="MatsP_11.27">
               tasmātprasādaṃ kuru me yadyanugrahabhāgaham <br />
               apaneṣyāmi te tejo yantre kṛtvā divākara //
                <span class="ref">MatsP_11.27</span></p>
            
            
            <p id="MatsP_11.28">
               rūpaṃ tava kariṣyāmi lokānandakaraṃ prabho <br />
               tathetyuktaḥ sa raviṇā bhramau kṛtvā divākaram //
                <span class="ref">MatsP_11.28</span></p>
            
            
            <p id="MatsP_11.29">
               pṛthakcakāra tattejaś cakraṃ viṣṇor akalpayat <br />
               triśūlaṃ cāpi rudrasya vajramindrasya cādhikam //
                <span class="ref">MatsP_11.29</span></p>
            
            
            <p id="MatsP_11.30">
               daityadānavasaṃhartuḥ sahasrakiraṇātmakam <br />
               rūpaṃ cāpratimaṃ cakre tvaṣṭā padbhyāmṛte mahat //
                <span class="ref">MatsP_11.30</span></p>
            
            
            <p id="MatsP_11.31">
               na śaśākātha taddraṣṭuṃ pādarūpaṃ raveḥ punaḥ <br />
               arcāsvapi tataḥ pādau na kaścitkārayet kvacit //
                <span class="ref">MatsP_11.31</span></p>
            
            
            <p id="MatsP_11.32">
               yaḥ karoti sa pāpiṣṭhāṃ gatimāpnoti ninditām <br />
               kuṣṭharogamavāpnoti loke 'sminduḥkhasaṃyutaḥ //
                <span class="ref">MatsP_11.32</span></p>
            
            
            <p id="MatsP_11.33">
               tasmācca dharmakāmārthī citreṣvāyataneṣu ca <br />
               na kvacitkārayetpādau devadevasya dhīmataḥ //
                <span class="ref">MatsP_11.33</span></p>
            
            
            <p id="MatsP_11.34">
               tataḥ sa bhagavāngatvā bhūrlokam amarādhipaḥ <br />
               kāmayāmāsa kāmārto mukha eva divākaraḥ //
                <span class="ref">MatsP_11.34</span></p>
            
            
            <p id="MatsP_11.35">
               aśvarūpeṇa mahatā tejasā ca samāvṛtaḥ <br />
               saṃjñā ca manasā kṣobham agamadbhayavihvalā //
                <span class="ref">MatsP_11.35</span></p>
            
            
            <p id="MatsP_11.36">
               nāsāpuṭābhyāmutsṛṣṭaṃ paro 'yamiti śaṅkayā <br />
               tadretasas tato jātāv aśvināv iti niścitam //
                <span class="ref">MatsP_11.36</span></p>
            
            
            <p id="MatsP_11.37">
               dasrau sutatvāt saṃjātau nāsatyau nāsikāgrataḥ <br />
               jñātvā cirācca taṃ devaṃ saṃtoṣam agamat param //
                <span class="ref">MatsP_11.37</span></p>
            
            
            <p id="MatsP_11.38">
               vimānenāgamatsvargaṃ patyā saha mudānvitā <br />
               sāvarṇo 'pi manur merāv adyāpyāste tapodhanaḥ <br />
               śanistapobalādāpa grahasāmyaṃ tataḥ punaḥ //
                <span class="ref">MatsP_11.38</span></p>
            
            
            <p id="MatsP_11.39">
               yamunā tapatī caiva punarnadyau babhūvatuḥ <br />
               viṣṭirghorātmikā tadvat kālatvena vyavasthitā //
                <span class="ref">MatsP_11.39</span></p>
            
            
            <p id="MatsP_11.40">
               manor vaivasvatasyāsan daśa putrā mahābalāḥ <br />
               ilas tu prathamasteṣāṃ putreṣṭyāṃ samajāyata //
                <span class="ref">MatsP_11.40</span></p>
            
            
            <p id="MatsP_11.41">
               ikṣvākuḥ kuśanābhaśca ariṣṭo dhṛṣṭa eva ca <br />
               nariṣyantaḥ karūṣaśca śaryātiśca mahābalāḥ <br />
               pṛṣadhraścātha nābhāgaḥ sarve te divyamānuṣāḥ //
                <span class="ref">MatsP_11.41</span></p>
            
            
            <p id="MatsP_11.42">
               abhiṣicya manuḥ putram ilaṃ jyeṣṭhaṃ sa dhārmikaḥ <br />
               jagāma tapase bhūyaḥ sa mahendravanālayam //
                <span class="ref">MatsP_11.42</span></p>
            
            
            <p id="MatsP_11.43">
               atha digjayasiddhyartham ilaḥ prāyānmahīm imām <br />
               bhramandvīpāni sarvāṇi kṣmābhṛtaḥ sampradharṣayan //
                <span class="ref">MatsP_11.43</span></p>
            
            
            <p id="MatsP_11.44">
               jagāmopavanaṃ śambhor aśvākṛṣṭaḥ pratāpavān <br />
               kalpadrumalatākīrṇaṃ nāmnā śaravaṇaṃ mahat //
                <span class="ref">MatsP_11.44</span></p>
            
            
            <p id="MatsP_11.45">
               ramate yatra deveśaḥ śambhuḥ somārdhaśekharaḥ <br />
               umayā samayastatra purā śaravaṇe kṛtaḥ //
                <span class="ref">MatsP_11.45</span></p>
            
            
            <p id="MatsP_11.46">
               puṃnāma sattvaṃ yatkiṃcid āgamiṣyati te vane <br />
               strītvameṣyati tatsarvaṃ daśayojanamaṇḍale //
                <span class="ref">MatsP_11.46</span></p>
            
            
            <p id="MatsP_11.47">
               ajñātasamayo rājā ilaḥ śaravaṇe purā <br />
               strītvamāpa viśann eva vaḍabātvaṃ hayastadā //
                <span class="ref">MatsP_11.47</span></p>
            
            
            <p id="MatsP_11.48">
               puruṣatvaṃ hṛtaṃ sarvaṃ strīrūpe vismito nṛpaḥ <br />
               ileti sābhavannārī pīnonnataghanastanī //
                <span class="ref">MatsP_11.48</span></p>
            
            
            <p id="MatsP_11.49">
               unnataśroṇijaghanā padmapattrāyatekṣaṇā <br />
               pūrṇenduvadanā tanvī vilāsollāsitekṣaṇā //
                <span class="ref">MatsP_11.49</span></p>
            
            
            <p id="MatsP_11.50">
               mūlonnatāyatabhujā nīlakuñcitamūrdhajā <br />
               tanulomā sudaśanā mṛdugambhīrabhāṣiṇī //
                <span class="ref">MatsP_11.50</span></p>
            
            
            <p id="MatsP_11.51">
               śyāmagaureṇa varṇena haṃsavāraṇagāminī <br />
               kārmukabhrūyugopetā tanutāmranakhāṅkurā //
                <span class="ref">MatsP_11.51</span></p>
            
            
            <p id="MatsP_11.52">
               bhramantī ca vane tasmiṃś cintayāmāsa bhāminī <br />
               ko me pitāthavā bhrātā kā me mātā bhavediha //
                <span class="ref">MatsP_11.52</span></p>
            
            
            <p id="MatsP_11.53">
               kasya bharturahaṃ dattā kiyadvatsyāmi bhūtale <br />
               cintayantīti dadṛśe somaputreṇa sāṅganā //
                <span class="ref">MatsP_11.53</span></p>
            
            
            <p id="MatsP_11.54">
               ilā rūpasamākṣiptamanasā varavarṇinī <br />
               budhastadāptaye yatnam akarotkāmapīḍitaḥ //
                <span class="ref">MatsP_11.54</span></p>
            
            
            <p id="MatsP_11.55">
               viśiṣṭākāravāndaṇḍī sakamaṇḍalupustakaḥ <br />
               veṇudaṇḍakṛtānekapavitrakagaṇatrikaḥ //
                <span class="ref">MatsP_11.55</span></p>
            
            
            <p id="MatsP_11.56">
               dvijarūpaḥ śikhī brahmā nigadankarṇakuṇḍalaḥ <br />
               baṭubhiścānvito yuktaiḥ samitpuṣpakuśodakaiḥ //
                <span class="ref">MatsP_11.56</span></p>
            
            
            <p id="MatsP_11.57">
               kilānviṣan vane tasmin nājuhāva sa tāmilām <br />
               bahir vanasyāntaritaḥ kila pādapamaṇḍale //
                <span class="ref">MatsP_11.57</span></p>
            
            
            <p id="MatsP_11.58">
               sasaṃbhramamakasmāttāṃ sopālambhamivāvadat <br />
               tyaktvāgnihotraśuśrūṣāṃ kva gatā mandirānmama //
                <span class="ref">MatsP_11.58</span></p>
            
            
            <p id="MatsP_11.59">
               iyaṃ vihāravelā te hy atikrāmati sāmpratam <br />
               ehyehi pṛthusuśroṇi saṃbhrāntā kena hetunā //
                <span class="ref">MatsP_11.59</span></p>
            
            
            <p id="MatsP_11.60">
               iyaṃ sāyantanī velā vihārasyeha vartate <br />
               kṛtvopalepanaṃ puṣpair alaṃkuru gṛhaṃ mama //
                <span class="ref">MatsP_11.60</span></p>
            
            
            <p id="MatsP_11.61">
               sā tv abravīd viramṛtāhaṃ sarvametattapodhana <br />
               ātmānaṃ tvāṃ ca bhartāraṃ kulaṃ ca vada me 'nagha //
                <span class="ref">MatsP_11.61</span></p>
            
            
            <p id="MatsP_11.62">
               budhaḥ provāca tāṃ tanvīm ilā tvaṃ varavarṇinī <br />
               ahaṃ ca kāmuko nāma bahuvidyo budhaḥ smṛtaḥ //
                <span class="ref">MatsP_11.62</span></p>
            
            
            <p id="MatsP_11.63">
               tejasvinaḥ kule jātaḥ pitā me brāhmaṇādhipaḥ <br />
               iti sā tasya vacanāt praviṣṭā budhamandiram //
                <span class="ref">MatsP_11.63</span></p>
            
            
            <p id="MatsP_11.64">
               ratnastambhasamāyuktaṃ divyamāyāvinirmitam <br />
               ilā kṛtārthamātmānaṃ mene tadbhavanasthitā //
                <span class="ref">MatsP_11.64</span></p>
            
            
            <p id="MatsP_11.65">
               aho vṛttamaho rūpam aho dhanamaho kulam <br />
               mama cāsya ca me bhartur aho lāvaṇyam uttamam //
                <span class="ref">MatsP_11.65</span></p>
            
            
            <p id="MatsP_11.66">
               reme ca sā tena samam atikālamilā tataḥ <br />
               sarvabhogamaye gehe yathendrabhavane tathā //
                <span class="ref">MatsP_11.66</span></p>
            
            </div>
         
         <div id="d1e9828">
            
            <h3>Matsya-Purāṇa 12</h3>
            *sūta uvāca
            
            
            <p id="MatsP_12.1">
               athānviṣanto rājānaṃ bhrātaras tasya mānavāḥ <br />
               ikṣvākupramukhā jagmus tadā śaravaṇāntikam //
                <span class="ref">MatsP_12.1</span></p>
            
            
            <p id="MatsP_12.2">
               tataste dadṛśuḥ sarve vaḍabām agrataḥ sthitām <br />
               ratnaparyāṇakiraṇadīptakāyām anuttamām //
                <span class="ref">MatsP_12.2</span></p>
            
            
            <p id="MatsP_12.3">
               paryāṇapratyabhijñānāt sarve vismayam āgatāḥ <br />
               ayaṃ candraprabho nāma vājī tasya mahātmanaḥ //
                <span class="ref">MatsP_12.3</span></p>
            
            
            <p id="MatsP_12.4">
               agamad vaḍabārūpam uttamaṃ kena hetunā <br />
               tatas tu maitrāvaruṇiṃ papracchuste purodhasam //
                <span class="ref">MatsP_12.4</span></p>
            
            
            <p id="MatsP_12.5">
               kimityetadabhūccitraṃ vada yogavidāṃ vara <br />
               vasiṣṭhaścābravīt sarvaṃ dṛṣṭvā taddhyānacakṣuṣā //
                <span class="ref">MatsP_12.5</span></p>
            
            
            <p id="MatsP_12.6">
               samayaḥ śambhudayitākṛtaḥ śaravaṇe purā <br />
               yaḥ pumānpraviśed atra sa nārītvamavāpsyati //
                <span class="ref">MatsP_12.6</span></p>
            
            
            <p id="MatsP_12.7">
               ayamaśvo 'pi nārītvam agādrājñā sahaiva tu <br />
               punaḥ puruṣatāmeti yathāsau dhanadopamaḥ //
                <span class="ref">MatsP_12.7</span></p>
            
            
            <p id="MatsP_12.8">
               tathaiva yatnaḥ kartavyaś cārādhyaiva pinākinam <br />
               tataste mānavā jagmur yatra devo maheśvaraḥ //
                <span class="ref">MatsP_12.8</span></p>
            
            
            <p id="MatsP_12.9">
               tuṣṭuvur vividhaiḥ stotraiḥ pārvatīparameśvarau <br />
               tāv ūcatur alaṅghyo 'yaṃ samayaḥ kiṃtu sāmpratam //
                <span class="ref">MatsP_12.9</span></p>
            
            
            <p id="MatsP_12.10">
               ikṣvākoraśvamedhena yatphalaṃ syāttadāvayoḥ <br />
               dattvā kimpuruṣo vīraḥ sa bhaviṣyatyasaṃśayam //
                <span class="ref">MatsP_12.10</span></p>
            
            
            <p id="MatsP_12.11">
               tathetyuktāstataste tu jagmur vaivasvatātmajāḥ <br />
               ikṣvākoścāśvamedhena celaḥ kimpuruṣo 'bhavat //
                <span class="ref">MatsP_12.11</span></p>
            
            
            <p id="MatsP_12.12">
               māsamekaṃ pumānvīraḥ strī ca māsamabhūtpunaḥ <br />
               budhasya bhavane tiṣṭhan nilo garbhadharo 'bhavat //
                <span class="ref">MatsP_12.12</span></p>
            
            
            <p id="MatsP_12.13">
               ajījanatputramekam anekaguṇasaṃyutam <br />
               budhaścotpādya taṃ putraṃ svarlokam agamattataḥ //
                <span class="ref">MatsP_12.13</span></p>
            
            
            <p id="MatsP_12.14">
               ilasya nāmnā tadvarṣam ilāvṛtam abhūttadā <br />
               somārkavaṃśayor ādāv ilo 'bhūnmanunandanaḥ //
                <span class="ref">MatsP_12.14</span></p>
            
            
            <p id="MatsP_12.15">
               evaṃ purūravāḥ puṃsor abhavad vaṃśavardhanaḥ <br />
               ikṣvākur arkavaṃśasya tathaivoktastapodhanāḥ //
                <span class="ref">MatsP_12.15</span></p>
            
            
            <p id="MatsP_12.16">
               ilaḥ kimpuruṣatve ca sudyumna iti cocyate <br />
               punaḥ putratrayamabhūt sudyumnasyāparājitam //
                <span class="ref">MatsP_12.16</span></p>
            
            
            <p id="MatsP_12.17">
               utkalo vai gahas tadvad dharitāśvaś ca vīryavān <br />
               utkalasyotkalā nāma gayasya tu gayā matā //
                <span class="ref">MatsP_12.17</span></p>
            
            
            <p id="MatsP_12.18">
               haritāśvasya dikpūrvā viśrutā kurubhiḥ saha <br />
               pratiṣṭhāne 'bhiṣicyātha sa purūravasaṃ sutam //
                <span class="ref">MatsP_12.18</span></p>
            
            
            <p id="MatsP_12.19">
               jagāmelāvṛtaṃ bhoktuṃ varṣaṃ divyaphalāśanam <br />
               ikṣvākurjyeṣṭhadāyādo madhyadeśamavāptavān //
                <span class="ref">MatsP_12.19</span></p>
            
            
            <p id="MatsP_12.20">
               nariṣyantasya putro 'bhūc chuco nāma mahābalaḥ <br />
               nābhāgasyāmbarīṣastu dhṛṣṭasya ca sutatrayam //
                <span class="ref">MatsP_12.20</span></p>
            
            
            <p id="MatsP_12.21">
               dhṛtaketuścitranātho raṇadhṛṣṭaśca vīryavān <br />
               ānarto nāma śaryāteḥ sukanyā caiva dārikā //
                <span class="ref">MatsP_12.21</span></p>
            
            
            <p id="MatsP_12.22">
               ānartasyābhavatputro rocamānaḥ pratāpavān <br />
               ānarto nābha deśo 'bhūn nagarī ca kuśasthalī //
                <span class="ref">MatsP_12.22</span></p>
            
            
            <p id="MatsP_12.23">
               rocamānasya putro 'bhūd revo raivata eva ca <br />
               kakudmī cāparaṃ nāma jyeṣṭhaḥ putraśatasya ca //
                <span class="ref">MatsP_12.23</span></p>
            
            
            <p id="MatsP_12.24">
               revatī tasya sā kanyā bhāryā rāmasya viśrutā <br />
               karūṣasya tu kārūṣā bahavaḥ prathitā bhuvi //
                <span class="ref">MatsP_12.24</span></p>
            
            
            <p id="MatsP_12.25">
               pṛṣadhro govadhācchūdro guruśāpādajāyata <br />
               ikṣvākuvaṃśaṃ vakṣyāmi śṛṇudhvamṛṣisattamāḥ //
                <span class="ref">MatsP_12.25</span></p>
            
            
            <p id="MatsP_12.26">
               ikṣvākoḥ putratām āpa vikukṣir nāma devarāṭ <br />
               jyeṣṭhaḥ putraśatasyāsīd daśa pañca ca tatsutāḥ //
                <span class="ref">MatsP_12.26</span></p>
            
            
            <p id="MatsP_12.27">
               meroruttarataste tu jātāḥ pārthivasattamāḥ <br />
               caturdaśottaraṃ cānyac chatamasya tathābhavat //
                <span class="ref">MatsP_12.27</span></p>
            
            
            <p id="MatsP_12.28">
               merordakṣiṇato ye ye rājānaḥ saṃprakīrtitāḥ <br />
               jyeṣṭhaḥ kakutstho nāmnābhūt tatsutastu suyodhanaḥ //
                <span class="ref">MatsP_12.28</span></p>
            
            
            <p id="MatsP_12.29">
               tasya putraḥ pṛthurnāma viśvagaścapṛthoḥ sutaḥ <br />
               industasya ca putro 'bhūd yuvanāśvastato 'bhavat //
                <span class="ref">MatsP_12.29</span></p>
            
            
            <p id="MatsP_12.30">
               śrāvastaśca mahātejā vatsakastatsuto 'bhavat <br />
               nirmitā yena śrāvastī gauḍadeśe dvijottamāḥ //
                <span class="ref">MatsP_12.30</span></p>
            
            
            <p id="MatsP_12.31">
               śrāvastādbṛhadaśvo 'bhūt kuvalāśvas tato 'bhavat <br />
               dhundhumāratvamagamad dhundhunāmnā hataḥ purā //
                <span class="ref">MatsP_12.31</span></p>
            
            
            <p id="MatsP_12.32">
               tasya putrās trayo jātā dṛḍhāśvo daṇḍa eva ca <br />
               kapilāśvaśca vikhyāto dhaundhumāriḥ pratāpavān //
                <span class="ref">MatsP_12.32</span></p>
            
            
            <p id="MatsP_12.33">
               dṛḍhāśvasya pramodaśca haryaśvastasya cātmajaḥ <br />
               haryaśvasya nikumbho 'bhūt saṃhatāśvas tato 'bhavat //
                <span class="ref">MatsP_12.33</span></p>
            
            
            <p id="MatsP_12.34">
               akṛtāśvo raṇāśvaśca saṃhatāśvasutāv ubhau <br />
               yuvanāśvo raṇāśvasya māndhātā ca tato 'bhavat //
                <span class="ref">MatsP_12.34</span></p>
            
            
            <p id="MatsP_12.35">
               māndhātuḥ purukutso 'bhūd dharmasenaśca pārthivaḥ <br />
               mucukundaśca vikhyātaḥ śatrujicca pratāpavān //
                <span class="ref">MatsP_12.35</span></p>
            
            
            <p id="MatsP_12.36">
               purukutsasya putro 'bhūd vasudo narmadāpatiḥ <br />
               sambhūtistasya putro 'bhūt tridhanvā ca tato 'bhavat //
                <span class="ref">MatsP_12.36</span></p>
            
            
            <p id="MatsP_12.37">
               tridhanvanaḥ suto jātas trayyāruṇa iti smṛtaḥ <br />
               tasmātsatyavrato nāma tasmātsatyarathaḥ smṛtaḥ //
                <span class="ref">MatsP_12.37</span></p>
            
            
            <p id="MatsP_12.38">
               tasya putro hariścandro hariścandrācca rohitaḥ <br />
               rohitācca vṛko jāto vṛkādbāhurajāyata //
                <span class="ref">MatsP_12.38</span></p>
            
            
            <p id="MatsP_12.39">
               sagarastasya putro 'bhūd rājā paramadhārmikaḥ <br />
               dve bhārye sagarasyāpi prabhā bhānumatī tathā //
                <span class="ref">MatsP_12.39</span></p>
            
            
            <p id="MatsP_12.40">
               tābhyāmārādhitaḥ pūrvam aurvo 'gniḥ putrakāmyayā <br />
               aurvastuṣṭastayoḥ prādād yatheṣṭaṃ varamuttamam //
                <span class="ref">MatsP_12.40</span></p>
            
            
            <p id="MatsP_12.41">
               ekā ṣaṣṭisahasrāṇi sutamekaṃ tathāparā <br />
               gṛhṇātu vaṃśakartāraṃ prabhāgṛhṇād bahūṃstadā //
                <span class="ref">MatsP_12.41</span></p>
            
            
            <p id="MatsP_12.42">
               ekaṃ bhānumatī putram agṛhṇādasamañjasam <br />
               tataḥ ṣaṣṭisahasrāṇi suṣuve yādavī prabhā //
                <span class="ref">MatsP_12.42</span></p>
            
            
            <p id="MatsP_12.43">
               khanantaḥ pṛthivīṃ dagdhā viṣṇunā ye 'śvamārgaṇe <br />
               asamañjasastu tanayo yo 'ṃśumānnāma viśrutaḥ //
                <span class="ref">MatsP_12.43</span></p>
            
            
            <p id="MatsP_12.44">
               tasya putro dilīpas tu dilīpāttu bhagīrathaḥ <br />
               yena bhāgīrathī gaṅgā tapaḥ kṛtvāvatāritā //
                <span class="ref">MatsP_12.44</span></p>
            
            
            <p id="MatsP_12.45">
               bhagīrathasya tanayo nābhāga iti viśrutaḥ <br />
               nābhāgasyāmbarīṣo 'bhūt sindhudvīpas tato 'bhavat //
                <span class="ref">MatsP_12.45</span></p>
            
            
            <p id="MatsP_12.46">
               tasyāyutāyuḥ putro 'bhūd ṛtuparṇastato 'bhavat <br />
               tasya kalmāṣapādastu sarvakarmā tataḥ smṛtaḥ //
                <span class="ref">MatsP_12.46</span></p>
            
            
            <p id="MatsP_12.47">
               tasyānaraṇyaḥ putro 'bhūn nighnastasya suto 'bhavat <br />
               nighnaputrāv ubhau jātāv anamitraraghū nṛpau //
                <span class="ref">MatsP_12.47</span></p>
            
            
            <p id="MatsP_12.48">
               anāmitro vanamagād bhavitā sa kṛte nṛpaḥ <br />
               raghor abhūddilīpastu dilīpādajakastathā //
                <span class="ref">MatsP_12.48</span></p>
            
            
            <p id="MatsP_12.49">
               dīrghabāhurajājjātaś cājapālastato nṛpaḥ <br />
               tasmāddaśaratho jātas tasya putracatuṣṭayam //
                <span class="ref">MatsP_12.49</span></p>
            
            
            <p id="MatsP_12.50">
               nārāyaṇātmakāḥ sarve rāmasteṣvagrajo 'bhavat <br />
               rāvaṇāntakarastadvad raghūṇāṃ vaṃśavardhanaḥ //
                <span class="ref">MatsP_12.50</span></p>
            
            
            <p id="MatsP_12.51">
               vālmīkistasya caritaṃ cakre bhārgavasattamaḥ <br />
               tasya putrau kuśalavāv ikṣvākukulavardhanau //
                <span class="ref">MatsP_12.51</span></p>
            
            
            <p id="MatsP_12.52">
               atithistu kuśājjajñe niṣadhastasya cātmajaḥ <br />
               nalastu naiṣadhastasmān nabhāstasmādajāyata //
                <span class="ref">MatsP_12.52</span></p>
            
            
            <p id="MatsP_12.53">
               nabhasaḥ puṇḍarīko 'bhūt kṣemadhanvā tataḥ smṛtaḥ <br />
               tasya putro 'bhavadvīro devānīkaḥ pratāpavān //
                <span class="ref">MatsP_12.53</span></p>
            
            
            <p id="MatsP_12.54">
               ahīnagustasya sutaḥ sahasrāśvastataḥ paraḥ <br />
               tataścandrāvalokastu tārāpīḍastato 'bhavat //
                <span class="ref">MatsP_12.54</span></p>
            
            
            <p id="MatsP_12.55">
               tasyātmajaś candragirir bhānuś candrastato 'bhavat <br />
               śrutāyur abhavattasmād bhārate yo nipātitaḥ //
                <span class="ref">MatsP_12.55</span></p>
            
            
            <p id="MatsP_12.56">
               nalau dvāv eva vikhyātau vaṃśe kaśyapasambhave <br />
               vīrasenasutastadvan naiṣadhaśca narādhipaḥ //
                <span class="ref">MatsP_12.56</span></p>
            
            
            <p id="MatsP_12.57">
               ete vaivasvate vaṃśe rājāno bhūridakṣiṇāḥ <br />
               ikṣvākuvaṃśaprabhavāḥ prādhānyena prakīrtitāḥ //
                <span class="ref">MatsP_12.57</span></p>
            
            </div>
         
         <div id="d1e10925">
            
            <h3>Matsya-Purāṇa 13</h3>
            *manuruvāca
            
            
            <p id="MatsP_13.1">
               bhagavañśrotumicchāmi pitṝṇāṃ vaṃśamuttamam <br />
               raveśca śrāddhadevatvaṃ somasya ca viśeṣataḥ //
                <span class="ref">MatsP_13.1</span></p>
            
            *matsya uvāca
            
            
            <p id="MatsP_13.2">
               hanta te kathayiṣyāmi pitṝṇāṃ vaṃśamuttamam <br />
               svarge pitṛgaṇāḥ sapta trayasteṣāmamūrtayaḥ //
                <span class="ref">MatsP_13.2</span></p>
            
            
            <p id="MatsP_13.3">
               mūrtimanto 'tha catvāraḥ sarveṣāmamitaujasaḥ <br />
               amūrtayaḥ pitṛgaṇā vairājasya prajāpateḥ //
                <span class="ref">MatsP_13.3</span></p>
            
            
            <p id="MatsP_13.4">
               jayanti yāndevagaṇā vairājā iti viśrutāḥ <br />
               ye caite yogavibhraṣṭāḥ prāpya lokānsanātanān //
                <span class="ref">MatsP_13.4</span></p>
            
            
            <p id="MatsP_13.5">
               punarbrahmadinānte tu jāyante brahmavādinaḥ <br />
               samprāpya tāṃ smṛtiṃ bhūyo yogaṃ sāṃkhyamanuttamam //
                <span class="ref">MatsP_13.5</span></p>
            
            
            <p id="MatsP_13.6">
               siddhiṃ prayānti yogena punarāvṛttidurlabhām <br />
               yogināmeva deyāni tasmācchrāddhāni dātṛbhiḥ //
                <span class="ref">MatsP_13.6</span></p>
            
            
            <p id="MatsP_13.7">
               eteṣāṃ mānasī kanyā patnī himavato matā <br />
               mainākastasya dāyādaḥ krauñcastasyāgrajo 'bhavat <br />
               krauñcadvīpaḥ smṛto yena caturtho ghṛtasaṃvṛtaḥ //
                <span class="ref">MatsP_13.7</span></p>
            
            
            <p id="MatsP_13.8">
               menā ca suṣuve tisraḥ kanyā yogavatīstataḥ <br />
               umaikaparṇāparṇā ca tīvravrataparāyaṇāḥ //
                <span class="ref">MatsP_13.8</span></p>
            
            
            <p id="MatsP_13.9">
               rudrasyaikā sitasyaikā jaigīṣavyasya cāparā <br />
               dattā himavatā bālāḥ sarvā loke tapo 'dhikāḥ //
                <span class="ref">MatsP_13.9</span></p>
            
            *ṛṣaya ūcuḥ
            
            
            <p id="MatsP_13.10">
               kasmāddākṣāyaṇī pūrvaṃ dadāhātmānamātmanā <br />
               himavadduhitā tadvat kathaṃ jātā mahītale //
                <span class="ref">MatsP_13.10</span></p>
            
            
            <p id="MatsP_13.11">
               saṃharantī kimuktāsau sutā vā brahmasūnunā <br />
               dakṣeṇa lokajananī sūta vistarato vada //
                <span class="ref">MatsP_13.11</span></p>
            
            *sūta uvāca
            
            
            <p id="MatsP_13.12">
               dakṣasya yajñe vitate prabhūtavaradakṣiṇe <br />
               samāhūteṣu deveṣu provāca pitaraṃ satī //
                <span class="ref">MatsP_13.12</span></p>
            
            
            <p id="MatsP_13.13">
               kimarthaṃ tāta bhartā me yajñe 'sminnābhimantritaḥ <br />
               ayogya iti tāmāha dakṣo yajñeṣu śūlabhṛt //
                <span class="ref">MatsP_13.13</span></p>
            
            
            <p id="MatsP_13.14">
               upasaṃhārakṛdrudras tenāmaṅgalabhāgayam <br />
               cukopātha satī dehaṃ tyakṣyāmīti tvadudbhavam //
                <span class="ref">MatsP_13.14</span></p>
            
            
            <p id="MatsP_13.15">
               daśānāṃ tvaṃ ca bhavitā pitṝṇāmekaputrakaḥ <br />
               kṣatriyatve 'śvamedhe ca rudrāttvaṃ nāśameṣyasi //
                <span class="ref">MatsP_13.15</span></p>
            
            
            <p id="MatsP_13.16">
               ityuktvā yogamāsthāya svadehodbhavatejasā <br />
               nirdahantī tadātmānaṃ sadevāsurakiṃnaraiḥ //
                <span class="ref">MatsP_13.16</span></p>
            
            
            <p id="MatsP_13.17">
               kiṃ kimetaditi proktā gandharvagaṇaguhyakaiḥ <br />
               upagamyābravīddakṣaḥ praṇipatyātha duḥkhitaḥ //
                <span class="ref">MatsP_13.17</span></p>
            
            
            <p id="MatsP_13.18">
               tvamasya jagato mātā jagatsaubhāgyadevatā <br />
               duhitṛtvaṃ gatā devi mamānugrahakāmyayā //
                <span class="ref">MatsP_13.18</span></p>
            
            
            <p id="MatsP_13.19">
               na tvayā rahitaṃ kiṃcid brahmāṇḍe sacarācaram <br />
               prasādaṃ kuru dharmajñe na māṃ tyaktumihārhasi //
                <span class="ref">MatsP_13.19</span></p>
            
            
            <p id="MatsP_13.20">
               prāha devī yadārabdhaṃ tatkāryaṃ me na saṃśayaḥ <br />
               kiṃtvavaśyaṃ tvayā martye hatayajñena śūlinā //
                <span class="ref">MatsP_13.20</span></p>
            
            
            <p id="MatsP_13.21">
               prasāde lokasṛṣṭyarthaṃ tapaḥ kāryaṃ mamāntike <br />
               prajāpatistvaṃ bhavitā daśānāmaṅgajo 'pyalam //
                <span class="ref">MatsP_13.21</span></p>
            
            
            <p id="MatsP_13.22">
               madaṃśenāṅganā ṣaṣṭir bhaviṣyantyaṅgajāstava <br />
               matsaṃnidhau tapaḥ kurvan prāpsyase yogamuttamam //
                <span class="ref">MatsP_13.22</span></p>
            
            
            <p id="MatsP_13.23">
               evamukto 'bravīddakṣaḥ keṣu keṣu mayānaghe <br />
               tīrtheṣu ca tvaṃ draṣṭavyā stotavyā kaiśca nāmabhiḥ //
                <span class="ref">MatsP_13.23</span></p>
            
            *devyuvāca
            
            
            <p id="MatsP_13.24">
               sarvadā sarvabhūteṣu draṣṭavyā sarvato bhuvi <br />
               sarvalokeṣu yatkiṃcid rahitaṃ na mayā vinā //
                <span class="ref">MatsP_13.24</span></p>
            
            
            <p id="MatsP_13.25">
               tathāpi yeṣu sthāneṣu draṣṭavyā siddhimīpsubhiḥ <br />
               smartavyā bhūtikāmair vā tāni vakṣyāmi tattvataḥ //
                <span class="ref">MatsP_13.25</span></p>
            
            
            <p id="MatsP_13.26">
               vārāṇasyāṃ viśālākṣī naimiṣe liṅgadhāriṇī <br />
               prayāge lalitā devī kāmākṣī gandhamādane <br />
               mānase kumudā nāma viśvakāyā tathāmbare //
                <span class="ref">MatsP_13.26</span></p>
            
            
            <p id="MatsP_13.27">
               gomante gomatī nāma mandare kāmacāriṇī <br />
               madotkaṭā caitrarathe jayantī hastināpure //
                <span class="ref">MatsP_13.27</span></p>
            
            
            <p id="MatsP_13.28">
               kānyakubje tathā gaurī rambhā malayaparvate <br />
               ekāmbhake kīrtimatī viśvāṃ viśveśvare viduḥ //
                <span class="ref">MatsP_13.28</span></p>
            
            
            <p id="MatsP_13.29">
               puṣkare puruhūteti kedāre mārgadāyinī <br />
               nandā himavataḥ pṛṣṭhe gokarṇe bhadrakarṇikā //
                <span class="ref">MatsP_13.29</span></p>
            
            
            <p id="MatsP_13.30">
               sthāneśvare bhavānī tu bilvale bilvapattrikā <br />
               śrīśaile mādhavī nāma bhadrā bhadreśvare tathā //
                <span class="ref">MatsP_13.30</span></p>
            
            
            <p id="MatsP_13.31">
               jayā varāhaśaile tu kāmalā kamalālaye <br />
               rudrakoṭyāṃ ca rudrāṇī kālī kālañjare girau //
                <span class="ref">MatsP_13.31</span></p>
            
            
            <p id="MatsP_13.32">
               mahāliṅge tu kapilā markoṭe mukuṭeśvarī <br />
               śālagrāme mahādevī śivaliṅge jalapriyā //
                <span class="ref">MatsP_13.32</span></p>
            
            
            <p id="MatsP_13.33">
               māyāpuryāṃ kumārī tu saṃtāne lalitā tathā <br />
               utpalākṣī sahasrākṣe kamalākṣe mahotpalā //
                <span class="ref">MatsP_13.33</span></p>
            
            
            <p id="MatsP_13.34">
               gaṅgāyāṃ maṅgalā nāma vimilā puruṣottame <br />
               vipāśāyām amoghākṣī pāṭalā puṇḍravardhane //
                <span class="ref">MatsP_13.34</span></p>
            
            
            <p id="MatsP_13.35">
               nārāyaṇī supārśve tu vikūṭe bhadrasundarī <br />
               vipule vipulā nāma kalyāṇī malayācale //
                <span class="ref">MatsP_13.35</span></p>
            
            
            <p id="MatsP_13.36">
               koṭavī koṭitīrthe tu sugandhā mādhave vane <br />
               godāśrame trisaṃdhyā tu gaṅgādvāre ratipriyā //
                <span class="ref">MatsP_13.36</span></p>
            
            
            <p id="MatsP_13.37">
               śivakuṇḍe śivānandā nandinī devikātaṭe <br />
               rukmiṇī dvāravatyāṃ tu rādhā vṛndāvane vane //
                <span class="ref">MatsP_13.37</span></p>
            
            
            <p id="MatsP_13.38">
               devakī mathurāyāṃ tu pātāle parameśvarī <br />
               citrakūṭe tathā sītā vindhye vindhyādhivāsinī //
                <span class="ref">MatsP_13.38</span></p>
            
            
            <p id="MatsP_13.39">
               sahyādrāv ekavīrā tu hariścandre tu candrikā <br />
               ramaṇā rāmatīrthe tu yamunāyāṃ mṛgāvatī //
                <span class="ref">MatsP_13.39</span></p>
            
            
            <p id="MatsP_13.40">
               karavīre mahālakṣmīr umā devī vināyake <br />
               arogā vaidyanāthe tu mahākāle maheśvarī //
                <span class="ref">MatsP_13.40</span></p>
            
            
            <p id="MatsP_13.41">
               abhayetyuṣṇatīrtheṣu cāmṛtā vindhyakandare <br />
               māṇḍavye māṇḍavī nāma svāhā māheśvare pure //
                <span class="ref">MatsP_13.41</span></p>
            
            
            <p id="MatsP_13.42">
               chāgalāṇḍe pracaṇḍā tu caṇḍikā makarandake <br />
               someśvare varārohā prabhāse puṣkarāvatī //
                <span class="ref">MatsP_13.42</span></p>
            
            
            <p id="MatsP_13.43">
               devamātā sarasvatyāṃ pārāvārataṭe matā <br />
               mahālaye mahābhāgā payoṣṇyāṃ piṅgaleśvarī //
                <span class="ref">MatsP_13.43</span></p>
            
            
            <p id="MatsP_13.44">
               siṃhikā kṛtaśauce tu kārttikeye yaśaskarī <br />
               utpalāvartake lolā subhadrā śoṇasaṃgame //
                <span class="ref">MatsP_13.44</span></p>
            
            
            <p id="MatsP_13.45">
               mātā siddhapure lakṣmīr aṅganā bharatāśrame <br />
               jālaṃdhare viśvamukhī tārā kiṣkindhaparvate //
                <span class="ref">MatsP_13.45</span></p>
            
            
            <p id="MatsP_13.46">
               devadāruvane puṣṭir medhā kāśmīramaṇḍale <br />
               bhīmā devī himādrau tu puṣṭirviśveśvare tathā //
                <span class="ref">MatsP_13.46</span></p>
            
            
            <p id="MatsP_13.47">
               kapālamocane śuddhir mātā kāyāvarohaṇe <br />
               śaṅkhoddhāre dhvanirnāma dhṛtiḥ piṇḍārake tathā //
                <span class="ref">MatsP_13.47</span></p>
            
            
            <p id="MatsP_13.48">
               kālā tu candrabhāgāyām acchode śivakāriṇī <br />
               veṇāyāmamṛtā nāma badaryāmurvaśī tathā //
                <span class="ref">MatsP_13.48</span></p>
            
            
            <p id="MatsP_13.49">
               oṣadhī cottarakurau kuśadvīpe kuśodakā <br />
               manmathā hemakūṭe tu mukuṭe satyavādinī //
                <span class="ref">MatsP_13.49</span></p>
            
            
            <p id="MatsP_13.50">
               aśvatthe vandanīyā tu nidhirvaiśravaṇālaye <br />
               gāyatrī vedavadane pārvatī śivasaṃnidhau //
                <span class="ref">MatsP_13.50</span></p>
            
            
            <p id="MatsP_13.51">
               devaloke tathendrāṇī brahmāsyeṣu sarasvatī <br />
               sūryabimbe prabhā nāma mātṝṇāṃ vaiṣṇavī matā //
                <span class="ref">MatsP_13.51</span></p>
            
            
            <p id="MatsP_13.52">
               arundhatī satīnāṃ tu rāmāsu ca tilottamā <br />
               citte brahmakalā nāma śaktiḥ sarvaśarīriṇām //
                <span class="ref">MatsP_13.52</span></p>
            
            
            <p id="MatsP_13.53">
               etaduddeśataḥ proktaṃ nāmāṣṭaśatamuttamam <br />
               aṣṭottaraṃ ca tīrthānāṃ śatametadudāhṛtam //
                <span class="ref">MatsP_13.53</span></p>
            
            
            <p id="MatsP_13.54">
               yaḥ smarecchṛṇuyād vāpi sarvapāpaiḥ pramucyate <br />
               eṣu tīrtheṣu yaḥ kṛtvā snānaṃ paśyati māṃ naraḥ //
                <span class="ref">MatsP_13.54</span></p>
            
            
            <p id="MatsP_13.55">
               sarvapāpavinirmuktaḥ kalpaṃ śivapure vaset <br />
               yastu matparamaṃ kālaṃ karotyeteṣu mānavaḥ //
                <span class="ref">MatsP_13.55</span></p>
            
            
            <p id="MatsP_13.56">
               sa bhittvā brahmasadanaṃ padamabhyeti śāṃkaram <br />
               nāmnāmaṣṭaśataṃ yastu śrāvayecchivasaṃnidhau //
                <span class="ref">MatsP_13.56</span></p>
            
            
            <p id="MatsP_13.57">
               tṛtīyāyāmathāṣṭamyāṃ bahuputro bhavennaraḥ <br />
               godāne śrāddhadāne vā ahany ahani vā budhaḥ //
                <span class="ref">MatsP_13.57</span></p>
            
            
            <p id="MatsP_13.58">
               devārcanavidhau vidvān paṭhan brahmādhigacchati <br />
               evaṃ vadantī sā tatra dadāhātmānam ātmanā //
                <span class="ref">MatsP_13.58</span></p>
            
            
            <p id="MatsP_13.59">
               svāyambhuvo 'pi kālena dakṣaḥ prācetaso 'bhavat <br />
               pārvatī sābhavaddevī śivadehārdhadhāriṇī //
                <span class="ref">MatsP_13.59</span></p>
            
            
            <p id="MatsP_13.60">
               menāgarbhasamutpannā bhuktamuktiphalapradā <br />
               arundhatī japantyetat prāpa yogamanuttamam //
                <span class="ref">MatsP_13.60</span></p>
            
            
            <p id="MatsP_13.61">
               purūravāśca rājarṣiloke vyajeyatām agāt <br />
               yayātiḥ putralābhaṃ ca dhanalābhaṃ ca bhārgavaḥ //
                <span class="ref">MatsP_13.61</span></p>
            
            
            <p id="MatsP_13.62">
               tathānye devadaityāśca brāhmaṇāḥ kṣatriyāstathā <br />
               vaiśyāḥ śūdrāśca bahavaḥ siddhimīyuryathepsitām //
                <span class="ref">MatsP_13.62</span></p>
            
            
            <p id="MatsP_13.63">
               yatraitallikhitaṃ tiṣṭhet pūjyate devasaṃnidhau <br />
               na tatra śoko daurgatyaṃ kadācidapi jāyate //
                <span class="ref">MatsP_13.63</span></p>
            
            </div>
         
         <div id="d1e12163">
            
            <h3>Matsya-Purāṇa 14</h3>
            *sūta uvāca
            
            
            <p id="MatsP_14.1">
               lokāḥ somapathā nāma yatra mārīcanandanāḥ <br />
               vartante deva pitaro devā yānbhāvayantyalam //
                <span class="ref">MatsP_14.1</span></p>
            
            
            <p id="MatsP_14.2">
               agniṣvāttā iti khyātā yajvāno yatra saṃsthitāḥ <br />
               acchodā nāma teṣāṃ tu mānasī kanyakā nadī //
                <span class="ref">MatsP_14.2</span></p>
            
            
            <p id="MatsP_14.3">
               acchodaṃ nāma ca saraḥ pitṛbhirnirmitaṃ purā <br />
               acchodā tu tapaścakre divyaṃ varṣasahasrakam //
                <span class="ref">MatsP_14.3</span></p>
            
            
            <p id="MatsP_14.4">
               ājagmuḥ pitarastuṣṭāḥ kila dātuṃ ca tāṃ varam <br />
               divyarūpadharāḥ sarve divyamālyānulepanāḥ //
                <span class="ref">MatsP_14.4</span></p>
            
            
            <p id="MatsP_14.5">
               sarve yuvāno balinaḥ kusumāyudhasaṃnibhāḥ <br />
               tanmadhye 'māvasuṃ nāma pitaraṃ vīkṣya sāṅganā //
                <span class="ref">MatsP_14.5</span></p>
            
            
            <p id="MatsP_14.6">
               vavre varārthinī saṅgaṃ kusumāyudhapīḍitā <br />
               yogādbhraṣṭā tu sā tena vyabhicāreṇa bhāminī //
                <span class="ref">MatsP_14.6</span></p>
            
            
            <p id="MatsP_14.7">
               dharāṃ tu nāspṛśatpūrvaṃ papātātha bhuvastale <br />
               tithāv amāvasur yasyām icchāṃ cakre na tāṃ prati //
                <span class="ref">MatsP_14.7</span></p>
            
            
            <p id="MatsP_14.8">
               dhairyeṇa tasya sā lokair amāvāsyeti viśrutā <br />
               pitṝṇāṃ vallabhā tasmāt tasyāmakṣayakārakam //
                <span class="ref">MatsP_14.8</span></p>
            
            
            <p id="MatsP_14.9">
               acchodādhomukhī dīnā lajjitā tapasaḥ kṣayāt <br />
               sā pitṝn prārthayāmāsa pure cātmaprasiddhaye //
                <span class="ref">MatsP_14.9</span></p>
            
            
            <p id="MatsP_14.10">
               vilapyamānā pitṛbhir idamuktā tapasvinī <br />
               bhaviṣyamarthamālokya devakāryaṃ ca te tadā //
                <span class="ref">MatsP_14.10</span></p>
            
            
            <p id="MatsP_14.11">
               idam ūcur mahābhāgāḥ prasādaśubhayā girā <br />
               divi divyaśarīreṇa yat kiṃcit kriyate budhaiḥ //
                <span class="ref">MatsP_14.11</span></p>
            
            
            <p id="MatsP_14.12">
               tenaiva tatkarmaphalaṃ bhujyate varavarṇinī <br />
               sadyaḥ phalanti karmāṇi devatve pretya mānuṣe //
                <span class="ref">MatsP_14.12</span></p>
            
            
            <p id="MatsP_14.13">
               tasmāttvaṃ putri tapasaḥ prāpsyase pretya tatphalam <br />
               aṣṭāviṃśe bhavitrī tvaṃ dvāpare matsyayonijā //
                <span class="ref">MatsP_14.13</span></p>
            
            
            <p id="MatsP_14.14">
               vyatikramātpitṝṇāṃ tvaṃ kaṣṭaṃ kulamavāpsyasi <br />
               tasmādrājño vasoḥ kanyā tvam avaśyaṃ bhaviṣyasi //
                <span class="ref">MatsP_14.14</span></p>
            
            
            <p id="MatsP_14.15">
               kanyā bhūtvā ca lokānsvān punarāpsyasi durlabhān <br />
               parāśarasya vīryeṇa putramekamavāpsyasi //
                <span class="ref">MatsP_14.15</span></p>
            
            
            <p id="MatsP_14.16">
               dvīpe tu badarīprāye bādarāyaṇamacyutam <br />
               sa vedamekaṃ bahudhā vibhajiṣyati te sutaḥ //
                <span class="ref">MatsP_14.16</span></p>
            
            
            <p id="MatsP_14.17">
               pauravasyātmajau dvau tu samudrāṃśasya śaṃtanoḥ <br />
               vicitravīryastanayas tathā citrāṅgado nṛpaḥ //
                <span class="ref">MatsP_14.17</span></p>
            
            
            <p id="MatsP_14.18">
               imāv utpādya tanayau kṣetrajāvasya dhīmataḥ <br />
               prauṣṭhapadyaṣṭakārūpā pitṛloke bhaviṣyasi //
                <span class="ref">MatsP_14.18</span></p>
            
            
            <p id="MatsP_14.19">
               nāmnā satyavatī loke pitṛloke tathāṣṭakā <br />
               āyurārogyadā nityaṃ sarvakāmaphalapradā //
                <span class="ref">MatsP_14.19</span></p>
            
            
            <p id="MatsP_14.20">
               bhaviṣyasi pare kāle nadītvaṃ ca gamiṣyasi <br />
               puṇyatoṣā saricchreṣṭhā loke hy acchodanāmikā //
                <span class="ref">MatsP_14.20</span></p>
            
            
            <p id="MatsP_14.21">
               ityuktvā sa gaṇasteṣāṃ tatraivāntaradhīyata <br />
               sāpyavāpa ca tatsarvaṃ phalaṃ yaduditaṃ purā //
                <span class="ref">MatsP_14.21</span></p>
            
            </div>
         
         <div id="d1e12572">
            
            <h3>Matsya-Purāṇa 15</h3>
            *sūta uvāca
            
            
            <p id="MatsP_15.1">
               vibhrājā nāma cānye tu divi santi suvarcasaḥ <br />
               lokā barhiṣado yatra pitaraḥ santi suvratāḥ //
                <span class="ref">MatsP_15.1</span></p>
            
            
            <p id="MatsP_15.2">
               yatra barhiṇayuktāni vimānāni sahasraśaḥ <br />
               saṃkalpyā barhiṣo yatra tiṣṭhanti phaladāyinaḥ //
                <span class="ref">MatsP_15.2</span></p>
            
            
            <p id="MatsP_15.3">
               yatrābhyudayaśālāsu modante śrāddhadāyinaḥ <br />
               yāṃś ca devāsuragaṇā gandharvāpsarasāṃ gaṇāḥ //
                <span class="ref">MatsP_15.3</span></p>
            
            
            <p id="MatsP_15.4">
               yakṣarakṣogaṇāścaiva yajanti divi devatāḥ <br />
               pulastyaputrāḥ śataśas tapoyogasamanvitāḥ //
                <span class="ref">MatsP_15.4</span></p>
            
            
            <p id="MatsP_15.5">
               mahātmāno mahābhāgā bhaktānāmabhayapradāḥ <br />
               eteṣāṃ pīvarī kanyā mānasī divi viśrutā //
                <span class="ref">MatsP_15.5</span></p>
            
            
            <p id="MatsP_15.6">
               yoginī yogamātā ca tapaścakre sudāruṇam <br />
               prasanno bhagavāṃstasyā varaṃ vavre tu sā hareḥ //
                <span class="ref">MatsP_15.6</span></p>
            
            
            <p id="MatsP_15.7">
               yogavantaṃ surūpaṃ ca bhartāraṃ vijitendriyam <br />
               dehi deva prasannastvaṃ patiṃ me vadatāṃ varam //
                <span class="ref">MatsP_15.7</span></p>
            
            
            <p id="MatsP_15.8">
               uvāca devo bhavitā vyāsaputro yadā śukaḥ <br />
               bhavitā tasya bhāryā tvaṃ yogācāryasya suvrate //
                <span class="ref">MatsP_15.8</span></p>
            
            
            <p id="MatsP_15.9">
               bhaviṣyati ca te kanyā kṛtvī nāma ca yoginī <br />
               pāñcālādhipaterdeyā mānuṣasya tvayā tadā //
                <span class="ref">MatsP_15.9</span></p>
            
            
            <p id="MatsP_15.10">
               jananī brahmadattasya yogasiddhā ca gauḥ smṛtā <br />
               kṛṣṇo gauraḥ prabhuḥ śambhur bhaviṣyanti ca te sutāḥ //
                <span class="ref">MatsP_15.10</span></p>
            
            
            <p id="MatsP_15.11">
               mahātmāno mahābhāgā gamiṣyanti paraṃ padam <br />
               tānutpādya punar yogāt savarā mokṣameṣyasi //
                <span class="ref">MatsP_15.11</span></p>
            
            
            <p id="MatsP_15.12">
               sumūrtimantaḥ pitaro vasiṣṭhasya sutāḥ smṛtāḥ <br />
               nāmnā tu mānasāḥ sarve sarve te dharmamūrtayaḥ //
                <span class="ref">MatsP_15.12</span></p>
            
            
            <p id="MatsP_15.13">
               jyotirbhāsiṣu lokeṣu ye vasanti divaḥ param <br />
               virājamānāḥ krīḍanti yatra te śrāddhadāyinaḥ //
                <span class="ref">MatsP_15.13</span></p>
            
            
            <p id="MatsP_15.14">
               sarvakāmasamṛddheṣu vimāneṣvapi pādajāḥ <br />
               kiṃ punaḥ śrāddhadā viprā bhaktimantaḥ kriyānvitāḥ //
                <span class="ref">MatsP_15.14</span></p>
            
            
            <p id="MatsP_15.15">
               gaur nāma kanyā yeṣāṃ tu mānasī divi rājate <br />
               śukrasya dayitā patnī sādhyānāṃ kīrtivardhinī //
                <span class="ref">MatsP_15.15</span></p>
            
            
            <p id="MatsP_15.16">
               marīcigarbhā nāmnā tu lokā mārtaṇḍamaṇḍale <br />
               pitaro yatra tiṣṭhanti haviṣmanto 'ṅgiraḥsutāḥ //
                <span class="ref">MatsP_15.16</span></p>
            
            
            <p id="MatsP_15.17">
               tīrthaśrāddhapradā yānti ye ca kṣatriyasattamāḥ <br />
               rājñāṃ tu pitaraste vai svargamokṣaphalapradāḥ //
                <span class="ref">MatsP_15.17</span></p>
            
            
            <p id="MatsP_15.18">
               eteṣāṃ mānasī kanyā yaśodā lokaviśrutā <br />
               patnī hy aṃśumataḥ śreṣṭhā snuṣā pañcajanasya ca //
                <span class="ref">MatsP_15.18</span></p>
            
            
            <p id="MatsP_15.19">
               jananyatha dilīpasya bhagīrathapitāmahī <br />
               lokāḥ kāmadughā nāma kāmabhogaphalapradāḥ //
                <span class="ref">MatsP_15.19</span></p>
            
            
            <p id="MatsP_15.20">
               susvadhā nāma pitaro yatra tiṣṭhanti suvratāḥ <br />
               ājyapā nāma lokeṣu kardamasya prajāpateḥ //
                <span class="ref">MatsP_15.20</span></p>
            
            
            <p id="MatsP_15.21">
               pulahāṅgajadāyādā vaiśyāstānbhāvayanti ca <br />
               yatra śrāddhakṛtaḥ sarve paśyanti yugapadgatāḥ //
                <span class="ref">MatsP_15.21</span></p>
            
            
            <p id="MatsP_15.22">
               mātṛbhrātṛpitṛsvasṛsakhisambandhibāndhavān <br />
               api janmāyutairdṛṣṭān anubhūtānsahasraśaḥ //
                <span class="ref">MatsP_15.22</span></p>
            
            
            <p id="MatsP_15.23">
               eteṣāṃ mānasī kanyā virajā nāma viśrutā <br />
               yā patnī nahuṣasyāsīd yayāterjananī tathā //
                <span class="ref">MatsP_15.23</span></p>
            
            
            <p id="MatsP_15.24">
               ekāṣṭakābhavat paścād brahmaloke gatā satī <br />
               traya ete gaṇāḥ proktāś caturthaṃ tu vadāmyataḥ //
                <span class="ref">MatsP_15.24</span></p>
            
            
            <p id="MatsP_15.25">
               lokāstu mānasā nāma brahmāṇḍopari saṃsthitāḥ <br />
               yeṣāṃ tu mānasī kanyā narmadā nāma viśrutā //
                <span class="ref">MatsP_15.25</span></p>
            
            
            <p id="MatsP_15.26">
               somapā nāma pitaro yatra tiṣṭhanti śāśvatāḥ <br />
               dharmamūrtidharāḥ sarve parato brahmaṇaḥ smṛtāḥ //
                <span class="ref">MatsP_15.26</span></p>
            
            
            <p id="MatsP_15.27">
               utpannāḥ svadhayā te tu brahmatvaṃ prāpya yoginaḥ <br />
               kṛtvā sṛṣṭyādikaṃ sarvaṃ mānase sāmprataṃ sthitāḥ //
                <span class="ref">MatsP_15.27</span></p>
            
            
            <p id="MatsP_15.28">
               narmadā nāma teṣāṃ tu kanyā toyavahā sarit <br />
               bhūtāni yā pāvayati dakṣiṇāpathagāminī //
                <span class="ref">MatsP_15.28</span></p>
            
            
            <p id="MatsP_15.29">
               tebhyaḥ sarve tu manavaḥ prajāḥ sargeṣu nirmitāḥ <br />
               jñātvā śrāddhāni kurvanti dharmābhāve 'pi sarvadā //
                <span class="ref">MatsP_15.29</span></p>
            
            
            <p id="MatsP_15.30">
               tebhya eva punaḥ prāptuṃ prasādādyogasaṃtatim <br />
               pitṝṇāmādisarge tu śrāddhameva vinirmitam //
                <span class="ref">MatsP_15.30</span></p>
            
            
            <p id="MatsP_15.31">
               sarveṣāṃ rājataṃ pātram athavā rajatānvitam <br />
               dattaṃ svadhā purodhāya pitṝn prīṇāti sarvadā //
                <span class="ref">MatsP_15.31</span></p>
            
            
            <p id="MatsP_15.32">
               agnīṣomayamānāṃ tu kāryamāpyāyanaṃ budhaḥ <br />
               agnyabhāve 'pi viprasya prāṇāv api jale 'thavā //
                <span class="ref">MatsP_15.32</span></p>
            
            
            <p id="MatsP_15.33">
               ajākarṇe 'śvakarṇe vā goṣṭhe vā salilāntike <br />
               pitṝṇām ambaraṃ sthānaṃ dakṣiṇā dikpraśasyate //
                <span class="ref">MatsP_15.33</span></p>
            
            
            <p id="MatsP_15.34">
               prācīnāvītamudakaṃ tilāḥ savyāṅgameva ca <br />
               darbhā māṃsaṃ ca pāṭhīnaṃ gokṣīraṃ madhurā rasāḥ //
                <span class="ref">MatsP_15.34</span></p>
            
            
            <p id="MatsP_15.35">
               khaḍgalohāmiṣamadhukuśaśyāmākaśālayaḥ <br />
               yavanīvāramudgekṣuśuklapuṣpaghṛtāni ca //
                <span class="ref">MatsP_15.35</span></p>
            
            
            <p id="MatsP_15.36">
               vallabhāni praśastāni pitṝṇāmiha sarvadā <br />
               dveṣyāṇi sampravakṣyāmi śrāddhe varjyāni yāni tu //
                <span class="ref">MatsP_15.36</span></p>
            
            
            <p id="MatsP_15.37">
               masūraśaṇaniṣpāvarājamāṣakusumbhikāḥ <br />
               padmabilvārkadhattūrapāribhadrāṭarūṣakāḥ //
                <span class="ref">MatsP_15.37</span></p>
            
            
            <p id="MatsP_15.38">
               na deyāḥ pitṛkāryeṣu payaścājāvikaṃ tathā <br />
               kodravodāracaṇakāḥ kapitthaṃ madhukātasī //
                <span class="ref">MatsP_15.38</span></p>
            
            
            <p id="MatsP_15.39">
               etānyapi na deyāni pitṛbhyaḥ priyamicchatā <br />
               pitṝn prīṇāti yo bhaktyā te punaḥ prīṇayanti tam //
                <span class="ref">MatsP_15.39</span></p>
            
            
            <p id="MatsP_15.40">
               yacchanti pitaraḥ puṣṭiṃ svargārogyaṃ prajāphalam <br />
               devakāryādapi punaḥ pitṛkāryaṃ viśiṣyate //
                <span class="ref">MatsP_15.40</span></p>
            
            
            <p id="MatsP_15.41">
               devatānāṃ ca pitaraḥ pūrvamāpyāyanaṃ smṛtam <br />
               śīghraprasādāstvakrodhā niḥśastrāḥ sthirasauhṛdāḥ //
                <span class="ref">MatsP_15.41</span></p>
            
            
            <p id="MatsP_15.42">
               śāntātmānaḥ śaucaparāḥ satataṃ priyavādinaḥ <br />
               bhaktānuraktāḥ sukhadāḥ pitaraḥ pūrvadevatāḥ //
                <span class="ref">MatsP_15.42</span></p>
            
            
            <p id="MatsP_15.43">
               haviṣmatāmādhipatye śrāddhadevaḥ smṛto raviḥ <br />
               etadvaḥ sarvamākhyātaṃ pitṛvaṃśānukīrtanam <br />
               puṇyaṃ pavitram āyuṣyaṃ kīrtanīyaṃ sadā nṛbhiḥ //
                <span class="ref">MatsP_15.43</span></p>
            
            </div>
         
         <div id="d1e13406">
            
            <h3>Matsya-Purāṇa 16</h3>
            *sūta uvāca
            
            
            <p id="MatsP_16.1">
               śrutvaitat sarvam akhilaṃ manuḥ papraccha keśavam <br />
               śrāddhakālaṃ ca vividhaṃ śrāddhabhedaṃ tathaiva ca //
                <span class="ref">MatsP_16.1</span></p>
            
            
            <p id="MatsP_16.2">
               śrāddheṣu bhojanīyā ye ye ca varjyā dvijātayaḥ <br />
               kasminvāsarabhāge vā pitṛbhyaḥ śrāddhamācaret //
                <span class="ref">MatsP_16.2</span></p>
            
            
            <p id="MatsP_16.3">
               kasmindattaṃ kathaṃ yāti śrāddhaṃ tu madhusūdana <br />
               vidhinā kena kartavyaṃ kathaṃ prīṇāti tatpitṝn //
                <span class="ref">MatsP_16.3</span></p>
            
            *matsya uvāca
            
            
            <p id="MatsP_16.4">
               kuryādaharahaḥ śrāddham annādyenodakena vā <br />
               payomūlaphalair vāpi pitṛbhyaḥ prītimāvahan //
                <span class="ref">MatsP_16.4</span></p>
            
            
            <p id="MatsP_16.5">
               nityaṃ naimittikaṃ kāmyaṃ trividhaṃ śrāddhamucyate <br />
               nityaṃ tāvatpravakṣyāmi arghyāvāhanavarjitam //
                <span class="ref">MatsP_16.5</span></p>
            
            
            <p id="MatsP_16.6">
               adaivaṃ tadvijānīyāt pārvaṇaṃ parvasu smṛtam <br />
               pārvaṇaṃ trividhaṃ proktaṃ śṛṇu tāvanmahīpate //
                <span class="ref">MatsP_16.6</span></p>
            
            
            <p id="MatsP_16.7">
               pārvaṇe ye niyojyāstu tāñśṛṇuṣva narādhipa <br />
               pañcāgniḥ snātakaścaiva trisuparṇaḥ ṣaḍaṅgavit //
                <span class="ref">MatsP_16.7</span></p>
            
            
            <p id="MatsP_16.8">
               śrotriyaḥ śrotriyasuto vidhivākyaviśāradaḥ <br />
               sarvajño vedavinmantrī jñātavaṃśaḥ kulānvitaḥ //
                <span class="ref">MatsP_16.8</span></p>
            
            
            <p id="MatsP_16.9">
               purāṇavettā dharmajñaḥ svādhyāyajapatatparaḥ <br />
               śivabhaktaḥ pitṛparaḥ sūryabhakto 'tha vaiṣṇavaḥ //
                <span class="ref">MatsP_16.9</span></p>
            
            
            <p id="MatsP_16.10">
               brahmaṇyo yogavicchānto vijitātmā ca śīlavān <br />
               bhojayeccāpi dauhitraṃ yatnataḥ svasuhṛdgurūn //
                <span class="ref">MatsP_16.10</span></p>
            
            
            <p id="MatsP_16.11">
               viṭpītaṃ mātulaṃ bandhum ṛtvigācāryasomapān <br />
               yaśca vyākurute vākyaṃ yaśca mīmāṃsate 'dhvaram //
                <span class="ref">MatsP_16.11</span></p>
            
            
            <p id="MatsP_16.12">
               sāmasvaravidhijñaśca paṅktipāvanapāvanaḥ <br />
               sāmago brahmacārī ca vedayukto 'tha brahmavit //
                <span class="ref">MatsP_16.12</span></p>
            
            
            <p id="MatsP_16.13">
               yatraite bhuñjate śrāddhe tadeva paramārthavat <br />
               ete bhojyāḥ prayatnena varjanīyānnibodha me //
                <span class="ref">MatsP_16.13</span></p>
            
            
            <p id="MatsP_16.14">
               patito 'bhiśastaḥ klībaḥ piśunavyaṅgarogiṇaḥ <br />
               kunakhī śyāvadantaśca kuṇḍagolāśvapālakāḥ //
                <span class="ref">MatsP_16.14</span></p>
            
            
            <p id="MatsP_16.15">
               parivittirniyuktātmā pramattonmattadāruṇāḥ <br />
               baiḍālī bakavṛttiśca dambhī devalakādayaḥ //
                <span class="ref">MatsP_16.15</span></p>
            
            
            <p id="MatsP_16.16">
               kṛtaghnānnāstikāṃs tadvan mlecchadeśanivāsinaḥ <br />
               triśaṅkur barbaradrāvavītadraviḍakoṅkaṇān //
                <span class="ref">MatsP_16.16</span></p>
            
            
            <p id="MatsP_16.17">
               varjayelliṅginaḥ sarvāñ śrāddhakāle viśeṣataḥ <br />
               pūrvedyuraparedyurvā vinītātmā nimantrayet //
                <span class="ref">MatsP_16.17</span></p>
            
            
            <p id="MatsP_16.18">
               nimantritānhi pitara upatiṣṭhanti tāndvijān <br />
               vāyubhūtā nu gacchanti tathāsīnānupāsate //
                <span class="ref">MatsP_16.18</span></p>
            
            
            <p id="MatsP_16.19">
               dakṣiṇaṃ jānumālabhya tvaṃ mayā tu nimantritaḥ <br />
               evaṃ nimantrya niyamaṃ śrāvayetpitṛbāndhavān //
                <span class="ref">MatsP_16.19</span></p>
            
            
            <p id="MatsP_16.20">
               akrodhanaiḥ śaucaparaiḥ satataṃ brahmacāribhiḥ <br />
               bhavitavyaṃ bhavadbhiśca mayā ca śrāddhakāriṇā //
                <span class="ref">MatsP_16.20</span></p>
            
            
            <p id="MatsP_16.21">
               pitṛyajñaṃ vinirvartya tarpaṇākhyaṃ tu yo 'gnimān <br />
               piṇḍānvāhāryakaṃ kuryāc chrāddhamindukṣaye sadā //
                <span class="ref">MatsP_16.21</span></p>
            
            
            <p id="MatsP_16.22">
               gomayenopalipte tu dakṣiṇapravaṇe sthale <br />
               śrāddhaṃ samācaredbhaktyā goṣṭhe vā jalasaṃnidhau //
                <span class="ref">MatsP_16.22</span></p>
            
            
            <p id="MatsP_16.23">
               agnimānnirvapetpitryaṃ caruṃ ca samamuṣṭibhiḥ <br />
               pitṛbhyo nirvapāmīti sarvaṃ dakṣiṇato nyaset //
                <span class="ref">MatsP_16.23</span></p>
            
            
            <p id="MatsP_16.24">
               abhighāryaṃ tataḥ kuryān nirvāpatrayamagrataḥ <br />
               te 'pi tasyāyatāḥ kāryāś caturaṅgulavistṛtāḥ //
                <span class="ref">MatsP_16.24</span></p>
            
            
            <p id="MatsP_16.25">
               darvītrayaṃ tu kurvīta khādiraṃ rajatānvitam <br />
               ratnimātraṃ pariślakṣṇaṃ hastākārāgramuttamam //
                <span class="ref">MatsP_16.25</span></p>
            
            
            <p id="MatsP_16.26">
               udapātraṃ ca kāṃsyaṃ ca mekṣaṇaṃ ca samitkuśān <br />
               tilāḥ pātrāṇi sadvāso gandhadhūpānulepanam //
                <span class="ref">MatsP_16.26</span></p>
            
            
            <p id="MatsP_16.27">
               āharedapasavyaṃ tu sarvaṃ dakṣiṇataḥ śanaiḥ <br />
               evamāsādya tatsarvaṃ bhavanasyāgrato bhuvi //
                <span class="ref">MatsP_16.27</span></p>
            
            
            <p id="MatsP_16.28">
               gomayenopaliptāyāṃ gomūtreṇa tu maṇḍalam <br />
               akṣatābhiḥ sapuṣpābhis tadabhyarcyāpasavyavat //
                <span class="ref">MatsP_16.28</span></p>
            
            
            <p id="MatsP_16.29">
               viprāṇāṃ kṣālayet pādāv abhinandya punaḥ punaḥ <br />
               āsaneṣūpakḷpteṣu darbhavatsu vidhānavat //
                <span class="ref">MatsP_16.29</span></p>
            
            
            <p id="MatsP_16.30">
               upaspṛṣṭodakānviprān upaveśyānumantrayet <br />
               dvau daive pitṛkṛtye trīn ekaikamubhayatra ca //
                <span class="ref">MatsP_16.30</span></p>
            
            
            <p id="MatsP_16.31">
               bhojayedīśvaro 'pīha na kuryādvistaraṃ budhaḥ <br />
               daivapūrvaṃ niyojyātha viprānarghyādinā budhaḥ //
                <span class="ref">MatsP_16.31</span></p>
            
            
            <p id="MatsP_16.32">
               agnau kuryādanujñāto viprair vipro yathāvidhi <br />
               svagṛhyoktavidhānena kāṃsye kṛtvā caruṃ tataḥ //
                <span class="ref">MatsP_16.32</span></p>
            
            
            <p id="MatsP_16.33">
               agnīṣomayamābhyāṃ tu kuryādāpyāyanaṃ budhaḥ <br />
               dakṣiṇāgnau pratīte vā ya ekāgnirdvijottamaḥ //
                <span class="ref">MatsP_16.33</span></p>
            
            
            <p id="MatsP_16.34">
               yajñopavītī nirvartya tataḥ paryukṣaṇādikam <br />
               prācīnāvītinā kāryam ataḥ sarvaṃ vijānatā //
                <span class="ref">MatsP_16.34</span></p>
            
            
            <p id="MatsP_16.35">
               ṣaṭ ca tasmāddhaviḥśeṣāt piṇḍānkṛtvā tatodakam <br />
               dadyādudakapātrais tu satilaṃ savyapāṇinā //
                <span class="ref">MatsP_16.35</span></p>
            
            
            <p id="MatsP_16.36">
               jānv ācya savyaṃ yatnena darbhayukto vimatsaraḥ <br />
               vidhāya lekhā yatnena nirvāpeṣvavanejanam //
                <span class="ref">MatsP_16.36</span></p>
            
            
            <p id="MatsP_16.37">
               dakṣiṇābhimukhaḥ kuryāt kare darvīṃ nidhāya vai <br />
               nidhāya piṇḍam ekaikaṃ sarvadarbheṣvanukramāt //
                <span class="ref">MatsP_16.37</span></p>
            
            
            <p id="MatsP_16.38">
               ninayedatha darbheṣu nāmagotrānukīrtanaiḥ <br />
               teṣu darbheṣu taṃ hastaṃ vimṛjyāllepabhāginām //
                <span class="ref">MatsP_16.38</span></p>
            
            
            <p id="MatsP_16.39">
               tathaiva ca tataḥ kuryāt punaḥ pratyavanejanam <br />
               ṣaḍapyṛtūnnamaskṛtya gandhadhūpārhaṇādibhiḥ //
                <span class="ref">MatsP_16.39</span></p>
            
            
            <p id="MatsP_16.40">
               evamāvāhya tatsarvaṃ vedamantrairyathoditaiḥ <br />
               ekāgnereka eva syān nirvāpo darvikā tathā //
                <span class="ref">MatsP_16.40</span></p>
            
            
            <p id="MatsP_16.41">
               tataḥ kṛtvāntare dadyāt patnībhyo 'nnaṃ kuśeṣu saḥ <br />
               tadvatpiṇḍādike kuryād āvāhanavisarjanam //
                <span class="ref">MatsP_16.41</span></p>
            
            
            <p id="MatsP_16.42">
               tato gṛhītvā piṇḍebhyo mātrāḥ sarvāḥ krameṇa tu <br />
               tāneva viprānprathamaṃ prāśayedyatnato naraḥ //
                <span class="ref">MatsP_16.42</span></p>
            
            
            <p id="MatsP_16.43">
               yasmādannāddhṛtā mātrā bhakṣayanti dvijātayaḥ <br />
               anvāhāryakam ityuktaṃ tasmāttaccandrasaṃkṣaye //
                <span class="ref">MatsP_16.43</span></p>
            
            
            <p id="MatsP_16.44">
               pūrvaṃ dattvā tu taddhaste sapavitraṃ tilodakam <br />
               tatpiṇḍāgraṃ prayaccheta svadhaiṣāmastviti bruvan //
                <span class="ref">MatsP_16.44</span></p>
            
            
            <p id="MatsP_16.45">
               varṇayanbhojayedannaṃ miṣṭaṃ pūtaṃ ca sarvadā <br />
               varjayetkrodhaparatāṃ smarannārāyaṇaṃ harim //
                <span class="ref">MatsP_16.45</span></p>
            
            
            <p id="MatsP_16.46">
               tṛptāñjñātvā tataḥ kuryād vikiransārvavarṇikam <br />
               sodakaṃ cānnamuddhṛtya salilaṃ prakṣipedbhuvi //
                <span class="ref">MatsP_16.46</span></p>
            
            
            <p id="MatsP_16.47">
               ācānteṣu punardadyāj jalapuṣpākṣatodakam <br />
               svastivācanakaṃ sarvaṃ piṇḍopari samāharet //
                <span class="ref">MatsP_16.47</span></p>
            
            
            <p id="MatsP_16.48">
               devādyantaṃ prakurvīta śrāddhanāśo 'nyathā bhavet <br />
               visṛjya brāhmaṇāṃstadvat teṣāṃ kṛtvā pradakṣiṇam //
                <span class="ref">MatsP_16.48</span></p>
            
            
            <p id="MatsP_16.49">
               dakṣiṇāṃ diśamākāṅkṣan pitṝn yāceta mānavaḥ <br />
               dātāro no 'bhivardhantāṃ vedāḥ saṃtatireva ca //
                <span class="ref">MatsP_16.49</span></p>
            
            
            <p id="MatsP_16.50">
               śraddhā ca no mā vyagamad bahu deyaṃ ca no 'stviti <br />
               annaṃ ca no bahu bhaved atithīṃśca labhemahi //
                <span class="ref">MatsP_16.50</span></p>
            
            
            <p id="MatsP_16.51">
               yācitāraśca naḥ santu mā ca yāciṣma kaṃcana <br />
               etadastviti tatproktam anvāhāryaṃ tu pārvaṇam //
                <span class="ref">MatsP_16.51</span></p>
            
            
            <p id="MatsP_16.52">
               yathendusaṃkṣaye tadvad anyatrāpi nigadyate <br />
               piṇḍāṃstu gojaviprebhyo dadyādagnau jale 'pi vā //
                <span class="ref">MatsP_16.52</span></p>
            
            
            <p id="MatsP_16.53">
               viprāgrato vā vikired vayobhir abhivāśayet <br />
               patnī tu madhyamaṃ piṇḍaṃ prāśayed vinayānvitā //
                <span class="ref">MatsP_16.53</span></p>
            
            
            <p id="MatsP_16.54">
               ādhatta pitaro garbham atra saṃtānavardhanam <br />
               tāvaduccheṣaṇaṃ tiṣṭhed yāvadviprā visarjitāḥ //
                <span class="ref">MatsP_16.54</span></p>
            
            
            <p id="MatsP_16.55">
               vaiśvadevaṃ tataḥ kuryān nivṛtte pitṛkarmaṇi <br />
               iṣṭaiḥ saha tataḥ śānto bhuñjīta pitṛsevitam //
                <span class="ref">MatsP_16.55</span></p>
            
            
            <p id="MatsP_16.56">
               punar bhojanamadhvānaṃ yānamāyāsamaithunam <br />
               śrāddhakṛcchrāddhabhukcaiva sarvametadvivarjayet //
                <span class="ref">MatsP_16.56</span></p>
            
            
            <p id="MatsP_16.57">
               svādhyāyakalahaṃ caiva divāsvapnaṃ ca sarvadā <br />
               anena vidhinā śrāddhaṃ nirudvāsyeha nirvapet //
                <span class="ref">MatsP_16.57</span></p>
            
            
            <p id="MatsP_16.58">
               kanyākumbhavṛṣasthe 'rke kṛṣṇapakṣeṣu sarvadā <br />
               yatra yatra pradātavyaṃ sapiṇḍīkaraṇāt param <br />
               tatrānena vidhānena deyam agnimatā sadā //
                <span class="ref">MatsP_16.58</span></p>
            
            </div>
         
         <div id="d1e14534">
            
            <h3>Matsya-Purāṇa 17</h3>
            *sūta uvāca
            
            
            <p id="MatsP_17.1">
               ataḥ paraṃ pravakṣyāmi viṣṇunā yadudīritam <br />
               śrāddhaṃ sādhāraṇaṃ nāma bhuktimuktiphalapradam //
                <span class="ref">MatsP_17.1</span></p>
            
            
            <p id="MatsP_17.2">
               ayane viṣuve yugme sāmānye cārkasaṃkrame <br />
               amāvāsyāṣṭakākṛṣṇapakṣe pañcadaśīṣu ca //
                <span class="ref">MatsP_17.2</span></p>
            
            
            <p id="MatsP_17.3">
               ārdrāmaghārohiṇīṣu dravyabrāhmaṇasaṃgame <br />
               gajacchāyāvyatīpāte viṣṭivaidhṛtivāsare //
                <span class="ref">MatsP_17.3</span></p>
            
            
            <p id="MatsP_17.4">
               vaiśākhasya tṛtīyāyāṃ navamī kārttikasya ca <br />
               pañcadaśī ca māghasya nabhasye ca trayodaśī //
                <span class="ref">MatsP_17.4</span></p>
            
            
            <p id="MatsP_17.5">
               yugādayaḥ smṛtā hy etā dattasyākṣayyakārikāḥ <br />
               tathā manvantarādau ca deyaṃ śrāddhaṃ vijānatā //
                <span class="ref">MatsP_17.5</span></p>
            
            
            <p id="MatsP_17.6">
               aśvayukchuklanavamī dvādaśī kārttike tathā <br />
               tṛtīyā caitramāsasya tathā bhādrapadasya ca //
                <span class="ref">MatsP_17.6</span></p>
            
            
            <p id="MatsP_17.7">
               phālgunasya hy amāvāsyā pauṣasyaikādaśī tathā <br />
               āṣāḍhasyāpi daśamī māghamāsasya saptamī //
                <span class="ref">MatsP_17.7</span></p>
            
            
            <p id="MatsP_17.8">
               śrāvaṇasyāṣṭamī kṛṣṇā tathāṣāḍhī ca pūrṇimā <br />
               kārttikī phālgunī caitrī jyeṣṭhapañcadaśī sitā <br />
               manvantarādayaś caitā dattasyākṣayyakārikāḥ //
                <span class="ref">MatsP_17.8</span></p>
            
            
            <p id="MatsP_17.9">
               yasyāṃ manvantarasyādau rathamāste divākaraḥ <br />
               māghamāsasya saptamyāṃ sā tu syādrathasaptamī //
                <span class="ref">MatsP_17.9</span></p>
            
            
            <p id="MatsP_17.10">
               pānīyamapyatra tilairvimiśraṃ dadyātpitṛbhyaḥ prayato manuṣyaḥ <br />
               śrāddhaṃ kṛtaṃ tena samāḥ sahasraṃ rahasyametatpitaro vadanti //
                <span class="ref">MatsP_17.10</span></p>
            
            
            <p id="MatsP_17.11">
               vaiśākhyāmuparāgeṣu tathotsavamahālaye <br />
               tīrthāyatanagoṣṭheṣu dīpodyānagṛheṣu ca //
                <span class="ref">MatsP_17.11</span></p>
            
            
            <p id="MatsP_17.12">
               vivikteṣūpalipteṣu śrāddhaṃ deyaṃ vijānatā <br />
               viprānpūrve pare cāhni vinītātmā nimantrayet //
                <span class="ref">MatsP_17.12</span></p>
            
            
            <p id="MatsP_17.13">
               śīlavṛttaguṇopetān vayorūpasamanvitān <br />
               dvau daive trīṃstathā pitrya ekaikamubhayatra vā //
                <span class="ref">MatsP_17.13</span></p>
            
            
            <p id="MatsP_17.14">
               bhojayetsusamṛddho 'pi na prasajjate vistare <br />
               viśvāndevānyavaiḥ puṣpair abhyarcyāsanapūrvakam //
                <span class="ref">MatsP_17.14</span></p>
            
            
            <p id="MatsP_17.15">
               pūrayetpātrayugmaṃ tu sthāpya darbhapavitrakam <br />
               śaṃ no devīty apaḥ kuryād yavo 'sīti yavānapi //
                <span class="ref">MatsP_17.15</span></p>
            
            
            <p id="MatsP_17.16">
               gandhapuṣpaiśca saṃpūjya vaiśvadevaṃ prati nyaset <br />
               viśve devāsa ityābhyām āvāhya vikiredyavān //
                <span class="ref">MatsP_17.16</span></p>
            
            
            <p id="MatsP_17.17">
               gandhapuṣpair alaṃkṛtya yā divyetyarghyamutsṛjet <br />
               abhyarcya tābhyāmutsṛṣṭaṃ pitṛkāryaṃ samārabhet //
                <span class="ref">MatsP_17.17</span></p>
            
            
            <p id="MatsP_17.18">
               darbhāsanaṃ tu dattvādau trīṇi pātrāṇi pūrayet <br />
               khapavitrāṇi kṛtvādau śaṃ no devīty apaḥ kṣipet //
                <span class="ref">MatsP_17.18</span></p>
            
            
            <p id="MatsP_17.19">
               tilo 'sīti tilānkuryād gandhapuṣpādikaṃ punaḥ <br />
               pātraṃ vanaspatimayaṃ tathā parṇamayaṃ punaḥ //
                <span class="ref">MatsP_17.19</span></p>
            
            
            <p id="MatsP_17.20">
               jalajaṃ vātha kurvīta tathā sāgarasambhavam <br />
               sauvarṇaṃ rājataṃ vāpi pitṝṇāṃ pātramucyate //
                <span class="ref">MatsP_17.20</span></p>
            
            
            <p id="MatsP_17.21">
               rajatasya kathā vāpi darśanaṃ dānameva vā <br />
               rājatair bhājanaireṣām athavā rajatānvitaiḥ //
                <span class="ref">MatsP_17.21</span></p>
            
            
            <p id="MatsP_17.22">
               vāryapi śraddhayā dattam akṣayāyopakalpate <br />
               tathārghyapiṇḍabhojyādau pitṝṇāṃ rājataṃ matam //
                <span class="ref">MatsP_17.22</span></p>
            
            
            <p id="MatsP_17.23">
               śivanetrodbhavaṃ yasmāt tasmāttatpitṛvallabham <br />
               amaṅgalaṃ tadyatnena devakāryeṣu varjayet //
                <span class="ref">MatsP_17.23</span></p>
            
            
            <p id="MatsP_17.24">
               evaṃ pātrāṇi saṃkalpya yathālābhaṃ vimatsaraḥ <br />
               yā divyeti piturnāma gotrairdarbhakaro nyaset //
                <span class="ref">MatsP_17.24</span></p>
            
            
            <p id="MatsP_17.25">
               pitṝn āvāhayiṣyāmi kurvityuktastu taiḥ punaḥ <br />
               uśantastvā tathāyantu ṛgbhyām āvāhayetpitṝn //
                <span class="ref">MatsP_17.25</span></p>
            
            
            <p id="MatsP_17.26">
               yā divyetyarghyamutsṛjya dadyādgandhādikāṃstataḥ <br />
               hastāttadudakaṃ pūrvaṃ dattvā saṃsravamāditaḥ //
                <span class="ref">MatsP_17.26</span></p>
            
            
            <p id="MatsP_17.27">
               pitṛpātre nidhāyātha nyubjamuttarato nyaset <br />
               pitṛbhyaḥ sthānamasīti nidhāya pariṣecayet //
                <span class="ref">MatsP_17.27</span></p>
            
            
            <p id="MatsP_17.28">
               tatrāpi pūrvavatkuryād agnikāryaṃ vimatsaraḥ <br />
               ubhābhyāmapi hastābhyām āhṛtya pariveṣayet //
                <span class="ref">MatsP_17.28</span></p>
            
            
            <p id="MatsP_17.29">
               praśāntacittaḥ satataṃ darbhapāṇiraśeṣataḥ <br />
               guṇāḍhyaiḥ sūpaśākaistu nānābhakṣyairviśeṣataḥ //
                <span class="ref">MatsP_17.29</span></p>
            
            
            <p id="MatsP_17.30">
               annaṃ tu sadadhikṣīraṃ goghṛtaṃ śarkarānvitam <br />
               māsaṃ prīṇāti vai sarvān pitṝnityāha keśavaḥ //
                <span class="ref">MatsP_17.30</span></p>
            
            
            <p id="MatsP_17.31">
               dvau māsau matsyamāṃsena trīnmāsānhāriṇena tu <br />
               aurabhreṇātha caturaḥ śākunenātha pañca vai //
                <span class="ref">MatsP_17.31</span></p>
            
            
            <p id="MatsP_17.32">
               ṣaṇmāsaṃ chāgamāṃsena tṛpyanti pitarastathā <br />
               sapta pārṣatamāṃsena tathāṣṭāv eṇajena tu //
                <span class="ref">MatsP_17.32</span></p>
            
            
            <p id="MatsP_17.33">
               daśa māsāṃstu tṛpyanti varāhamahiṣāmiṣaiḥ <br />
               śaśakūrmajamāṃsena māsānekādaśaiva tu //
                <span class="ref">MatsP_17.33</span></p>
            
            
            <p id="MatsP_17.34">
               saṃvatsaraṃ tu gavyena payasā pāyasena ca <br />
               rauraveṇa ca tṛpyanti māsānpañcadaśaiva tu //
                <span class="ref">MatsP_17.34</span></p>
            
            
            <p id="MatsP_17.35">
               vārdhrīṇasasya māṃsena tṛptir dvādaśavārṣikī <br />
               kālaśākena cānantā khaḍgamāṃsena caiva hi //
                <span class="ref">MatsP_17.35</span></p>
            
            
            <p id="MatsP_17.36">
               yatkiṃcinmadhusammiśraṃ gokṣīraṃ ghṛtapāyasam <br />
               dattamakṣayamityāhuḥ pitaraḥ pūrvadevatāḥ //
                <span class="ref">MatsP_17.36</span></p>
            
            
            <p id="MatsP_17.37">
               svādhyāyaṃ śrāvayetpitryaṃ purāṇānyakhilāni ca <br />
               brahmaviṣṇvarkarudrāṇāṃ sūktāni vividhāni ca //
                <span class="ref">MatsP_17.37</span></p>
            
            
            <p id="MatsP_17.38">
               indrāgnisomasūktāni pāvanāni svaśaktitaḥ <br />
               bṛhadrathaṃtaraṃ tadvaj jyeṣṭhasāma sarauhiṇam //
                <span class="ref">MatsP_17.38</span></p>
            
            
            <p id="MatsP_17.39">
               tathaiva śāntikādhyāyaṃ madhubrāhmaṇameva ca <br />
               maṇḍalaṃ brāhmaṇaṃ tadvat prītikāri tu yatpunaḥ //
                <span class="ref">MatsP_17.39</span></p>
            
            
            <p id="MatsP_17.40">
               viprāṇāmātmanaścaiva tatsarvaṃ samudīrayet <br />
               bhuktavatsu tatasteṣu bhojanopāntike nṛpa //
                <span class="ref">MatsP_17.40</span></p>
            
            
            <p id="MatsP_17.41">
               sārvavarṇikamannādyaṃ saṃnīyāplāvya vāriṇā <br />
               samutsṛjedbhuktavatām agrato vikiredbhuvi //
                <span class="ref">MatsP_17.41</span></p>
            
            
            <p id="MatsP_17.42">
               agnidagdhāstu ye jīvā ye 'pyadagdhāḥ kule mama <br />
               bhūmau dattena tṛpyantu prayāntu paramāṃ gatim //
                <span class="ref">MatsP_17.42</span></p>
            
            
            <p id="MatsP_17.43">
               yeṣāṃ na mātā na pitā na bandhur na gotraśuddhirna tathānnam asti <br />
               tattṛptaye 'nnaṃ bhuvi dattametat prayāntu lokeṣu sukhāya tadvat //
                <span class="ref">MatsP_17.43</span></p>
            
            
            <p id="MatsP_17.44">
               asaṃskṛtapramītānāṃ tyaktānāṃ kulayoṣitām <br />
               ucchiṣṭabhāgadheyaḥ syād darbhe vikirayośca yaḥ //
                <span class="ref">MatsP_17.44</span></p>
            
            
            <p id="MatsP_17.45">
               tṛptāñjñātvodakaṃ dadyāt sakṛdviprakare tathā <br />
               upalipte mahīpṛṣṭhe gośakṛnmūtravāriṇā //
                <span class="ref">MatsP_17.45</span></p>
            
            
            <p id="MatsP_17.46">
               nidhāya darbhānvidhivad dakṣiṇāgrān prayatnataḥ <br />
               sarvavarṇena cānnena piṇḍāṃstu pitṛyajñavat //
                <span class="ref">MatsP_17.46</span></p>
            
            
            <p id="MatsP_17.47">
               avanejanapūrvaṃ tu nāmagotreṇa mānavaḥ <br />
               gandhadhūpādikaṃ dadyāt kṛtvā pratyavanejanam //
                <span class="ref">MatsP_17.47</span></p>
            
            
            <p id="MatsP_17.48">
               jānvācya savyaṃ savyena pāṇinātha pradakṣiṇam <br />
               pitryamānīya tatkāryaṃ vidhivaddarbhapāṇinā //
                <span class="ref">MatsP_17.48</span></p>
            
            
            <p id="MatsP_17.49">
               dīpaprajvālanaṃ tadvat kuryātpuṣpārcanaṃ budhaḥ <br />
               athācānteṣu cācamya vāri dadyātsakṛtsakṛt //
                <span class="ref">MatsP_17.49</span></p>
            
            
            <p id="MatsP_17.50">
               atha puṣpākṣatān paścād akṣayyodakam eva ca <br />
               satilaṃ nāmagotreṇa dadyācchaktyā ca dakṣiṇām //
                <span class="ref">MatsP_17.50</span></p>
            
            
            <p id="MatsP_17.51">
               gobhūhiraṇyavāsāṃsi bhavyāni śayanāni ca <br />
               dadyādyadiṣṭaṃ viprāṇām ātmanaḥ pitureva ca //
                <span class="ref">MatsP_17.51</span></p>
            
            
            <p id="MatsP_17.52">
               vittaśāṭhyena rahitaḥ pitṛbhyaḥ prītimāvahan <br />
               tataḥ svadhāvācanakaṃ viśvadeveṣu codakam //
                <span class="ref">MatsP_17.52</span></p>
            
            
            <p id="MatsP_17.53">
               dattvāśīḥ pratigṛhṇīyād dvijebhyaḥ prāṅmukho budhaḥ <br />
               aghorāḥ pitaraḥ santu santvityuktaḥ punar dvijaiḥ //
                <span class="ref">MatsP_17.53</span></p>
            
            
            <p id="MatsP_17.54">
               gotraṃ tathā vardhatāṃ nas tathetyuktaśca taiḥ punaḥ <br />
               dātāro no 'bhivardhantām iti caivamudīrayet //
                <span class="ref">MatsP_17.54</span></p>
            
            
            <p id="MatsP_17.55">
               etāḥ satyāśiṣaḥ santu santvityuktaśca taiḥ punaḥ <br />
               svastivācanakaṃ kuryāt piṇḍānuddhṛtya bhaktitaḥ //
                <span class="ref">MatsP_17.55</span></p>
            
            
            <p id="MatsP_17.56">
               uccheṣaṇaṃ tu tattiṣṭhed yāvadviprā visarjitāḥ <br />
               tato grahabaliṃ kuryād iti dharmavyavasthitiḥ //
                <span class="ref">MatsP_17.56</span></p>
            
            
            <p id="MatsP_17.57">
               uccheṣaṇaṃ bhūmigatam ajihmasyāstikasya ca <br />
               dāsavargasya tatpitryaṃ bhāgadheyaṃ pracakṣate //
                <span class="ref">MatsP_17.57</span></p>
            
            
            <p id="MatsP_17.58">
               pitṛbhir nirmitaṃ pūrvam etadāpyāyanaṃ sadā <br />
               aputrāṇāṃ saputrāṇāṃ strīṇāmapi narādhipa //
                <span class="ref">MatsP_17.58</span></p>
            
            
            <p id="MatsP_17.59">
               tatastānagrataḥ sthitvā parigṛhyodapātrakam <br />
               vāje vāja iti japan kuśāgreṇa visarjayet //
                <span class="ref">MatsP_17.59</span></p>
            
            
            <p id="MatsP_17.60">
               bahiḥ pradakṣiṇāṃ kuryāt padāny aṣṭāv anuvrajan <br />
               bandhuvargeṇa sahitaḥ putrabhāryāsamanvitaḥ //
                <span class="ref">MatsP_17.60</span></p>
            
            
            <p id="MatsP_17.61">
               nivṛtya praṇipatyātha paryukṣyāgniṃ samantravat <br />
               vaiśvadevaṃ prakurvīta naityakaṃ balimeva ca //
                <span class="ref">MatsP_17.61</span></p>
            
            
            <p id="MatsP_17.62">
               tatastu vaiśvadevānte sabhṛtyasutabāndhavaḥ <br />
               bhuñjītātithisaṃyuktaḥ sarvaṃ pitṛniṣevitam //
                <span class="ref">MatsP_17.62</span></p>
            
            
            <p id="MatsP_17.63">
               etaccānupanīto 'pi kuryātsarveṣu parvasu <br />
               śrāddhaṃ sādhāraṇaṃ nāma sarvakāmaphalapradam //
                <span class="ref">MatsP_17.63</span></p>
            
            
            <p id="MatsP_17.64">
               bhāryāvirahito 'pyetat pravāsastho 'pi bhaktimān <br />
               śūdro 'pyamantravatkuryād anena vidhinā budhaḥ //
                <span class="ref">MatsP_17.64</span></p>
            
            
            <p id="MatsP_17.65">
               tṛtīyamābhyudayikaṃ vṛddhiśrāddhaṃ taducyate <br />
               utsavānandasambhāre yajñodvāhādimaṅgale //
                <span class="ref">MatsP_17.65</span></p>
            
            
            <p id="MatsP_17.66">
               mātaraḥ prathamaṃ pūjyāḥ pitarastadanantaram <br />
               tato mātāmahā rājan viśve devāstathaiva ca //
                <span class="ref">MatsP_17.66</span></p>
            
            
            <p id="MatsP_17.67">
               pradakṣiṇopacāreṇa dadhyakṣataphalodakaiḥ <br />
               prāṅmukho nirvapetpiṇḍān dūrvayā ca kuśairyutān //
                <span class="ref">MatsP_17.67</span></p>
            
            
            <p id="MatsP_17.68">
               sampannam ityabhyudaye dadyādarghyaṃ dvayor dvayoḥ <br />
               yugmā dvijātayaḥ pūjyā vastrakārtasvarādibhiḥ //
                <span class="ref">MatsP_17.68</span></p>
            
            
            <p id="MatsP_17.69">
               tilārthastu yavaiḥ kāryo nāndīśabdānupūrvakaḥ <br />
               māṅgalyāni ca sarvāṇi vācayeddvijapuṃgavaiḥ //
                <span class="ref">MatsP_17.69</span></p>
            
            
            <p id="MatsP_17.70">
               evaṃ śūdro 'pi sāmānyavṛddhiśrāddhe 'pi sarvadā <br />
               namaskāreṇa mantreṇa kuryādāmānnataḥ sadā //
                <span class="ref">MatsP_17.70</span></p>
            
            
            <p id="MatsP_17.71">
               dānapradhānaḥ śūdraḥ syād ityāha bhagavānprabhuḥ <br />
               dānena sarvakāmāptir asya saṃjāyate yataḥ //
                <span class="ref">MatsP_17.71</span></p>
            
            </div>
         
         <div id="d1e15909">
            
            <h3>Matsya-Purāṇa 18</h3>
            *sūta uvāca
            
            
            <p id="MatsP_18.1">
               ekoddiṣṭamato vakṣye yaduktaṃ cakrapāṇinā <br />
               mṛte putrairyathā kāryam āśaucaṃ ca pitaryapi //
                <span class="ref">MatsP_18.1</span></p>
            
            
            <p id="MatsP_18.2">
               daśāhaṃ śāvamāśaucaṃ brāhmaṇeṣu vidhīyate <br />
               kṣatriyeṣu daśa dve ca pakṣaṃ vaiśyeṣu caiva hi //
                <span class="ref">MatsP_18.2</span></p>
            
            
            <p id="MatsP_18.3">
               śūdreṣu māsamāśaucaṃ sapiṇḍeṣu vidhīyate <br />
               naiśaṃ vākṛtacūḍasya trirātraṃ parataḥ smṛtam //
                <span class="ref">MatsP_18.3</span></p>
            
            
            <p id="MatsP_18.4">
               janane 'pyevameva syāt sarvavarṇeṣu sarvadā <br />
               tathāsthisaṃcayād ūrdhvam aṅgasparśo vidhīyate //
                <span class="ref">MatsP_18.4</span></p>
            
            
            <p id="MatsP_18.5">
               pretāya piṇḍadānaṃ tu dvādaśāhaṃ samācaret <br />
               pātheyaṃ tasya tatproktaṃ yataḥ prītikaraṃ mahat //
                <span class="ref">MatsP_18.5</span></p>
            
            
            <p id="MatsP_18.6">
               tasmātpretapuraṃ preto dvādaśāhaṃ na nīyate <br />
               gṛhaṃ putraṃ kalatraṃ ca dvādaśāhaṃ prapaśyati //
                <span class="ref">MatsP_18.6</span></p>
            
            
            <p id="MatsP_18.7">
               tasmānnidheyamākāśe daśarātraṃ payastathā <br />
               sarvadāhopaśāntyartham adhvaśramavināśanam //
                <span class="ref">MatsP_18.7</span></p>
            
            
            <p id="MatsP_18.8">
               tata ekādaśāhe tu dvijānekādaśaiva tu <br />
               kṣatrādiḥ sūtakānte tu bhojayedayujo dvijān //
                <span class="ref">MatsP_18.8</span></p>
            
            
            <p id="MatsP_18.9">
               dvitīye 'hni punastadvad ekoddiṣṭaṃ samācaret <br />
               āvāhanāgnaukaraṇaṃ daivahīnaṃ vidhānataḥ //
                <span class="ref">MatsP_18.9</span></p>
            
            
            <p id="MatsP_18.10">
               ekaṃ pavitrameko 'rgha ekaḥ piṇḍo vidhīyate <br />
               upatiṣṭhatāmityetad deyaṃ paścāttilodakam //
                <span class="ref">MatsP_18.10</span></p>
            
            
            <p id="MatsP_18.11">
               svaditaṃ vikiredbrūyād visarge cābhiramyatām <br />
               śeṣaṃ pūrvavadatrāpi kāryaṃ vedavidā pituḥ //
                <span class="ref">MatsP_18.11</span></p>
            
            
            <p id="MatsP_18.12">
               anena vidhinā sarvam anumāsaṃ samācaret <br />
               sūtakāntāddvitīye 'hni śayyāṃ dadyādvilakṣaṇām //
                <span class="ref">MatsP_18.12</span></p>
            
            
            <p id="MatsP_18.13">
               kāñcanaṃ puruṣaṃ tadvat phalavastrasamanvitām <br />
               saṃpūjya dvijadāmpatyaṃ nānābharaṇabhūṣaṇaiḥ //
                <span class="ref">MatsP_18.13</span></p>
            
            
            <p id="MatsP_18.14">
               vṛṣotsargaṃ prakurvīta deyā ca kapilā śubhā <br />
               udakumbhaśca dātavyo bhakṣyabhojyasamanvitaḥ //
                <span class="ref">MatsP_18.14</span></p>
            
            
            <p id="MatsP_18.15">
               yāvadabdaṃ naraśreṣṭha satilodakapūrvakam <br />
               tataḥ saṃvatsare pūrṇe sapiṇḍīkaraṇaṃ bhavet //
                <span class="ref">MatsP_18.15</span></p>
            
            
            <p id="MatsP_18.16">
               sapiṇḍīkaraṇādūrdhvaṃ pretaḥ pārvaṇabhāgbhavet <br />
               vṛddhipūrveṣu yogyaśca gṛhasthaśca bhavettataḥ //
                <span class="ref">MatsP_18.16</span></p>
            
            
            <p id="MatsP_18.17">
               sapiṇḍīkaraṇe śrāddhe devapūrvaṃ niyojayet <br />
               pitṝn nivāsayettatra pṛthakpretaṃ vinirdiśet //
                <span class="ref">MatsP_18.17</span></p>
            
            
            <p id="MatsP_18.18">
               gandhodakatilairyuktaṃ kuryātpātracatuṣṭayam <br />
               arghārthaṃ pitṛpātreṣu pretapātraṃ prasecayet //
                <span class="ref">MatsP_18.18</span></p>
            
            
            <p id="MatsP_18.19">
               tadvatsaṃkalpya caturaḥ piṇḍānpiṇḍapradastathā <br />
               ye samānā iti dvābhyām antyaṃ tu vibhajettridhā //
                <span class="ref">MatsP_18.19</span></p>
            
            
            <p id="MatsP_18.20">
               caturthasya punaḥ kāryaṃ na kadācidato bhavet <br />
               tataḥ pitṛtvamāpannaḥ sarvatastuṣṭimāgataḥ //
                <span class="ref">MatsP_18.20</span></p>
            
            
            <p id="MatsP_18.21">
               agniṣvāttādimadhyatvaṃ prāpnotyamṛtamuttamam <br />
               sapiṇḍīkaraṇādūrdhvaṃ tasmai tasmānna dīyate //
                <span class="ref">MatsP_18.21</span></p>
            
            
            <p id="MatsP_18.22">
               pitṛṣveva tu dātavyaṃ tatpiṇḍo yeṣu saṃsthitaḥ <br />
               tataḥ prabhṛti saṃkrāntāv uparāgādiparvasu //
                <span class="ref">MatsP_18.22</span></p>
            
            
            <p id="MatsP_18.23">
               tripiṇḍamācarecchrāddham ekoddiṣṭe mṛte 'hani <br />
               ekoddiṣṭaṃ parityajya mṛtāhe yaḥ samācaret //
                <span class="ref">MatsP_18.23</span></p>
            
            
            <p id="MatsP_18.24">
               sadaiva pitṛhā sa syān mātṛbhrātṛvināśakaḥ <br />
               mṛtāhe pārvaṇaṃ kurvan nadho 'dho yāti mānavaḥ //
                <span class="ref">MatsP_18.24</span></p>
            
            
            <p id="MatsP_18.25">
               saṃpṛkteṣvākulībhāvaḥ preteṣu tu gato bhavet <br />
               pratisaṃvatsaraṃ tasmād ekoddiṣṭaṃ samācaret //
                <span class="ref">MatsP_18.25</span></p>
            
            
            <p id="MatsP_18.26">
               yāvadabdaṃ tu yo dadyād udakumbhaṃ vimatsaraḥ <br />
               pretāyānnasamāyuktaṃ so 'śvamedhaphalaṃ labhet //
                <span class="ref">MatsP_18.26</span></p>
            
            
            <p id="MatsP_18.27">
               āmaśrāddhaṃ yadā kuryād vidhijñaḥ śrāddhadastadā <br />
               tenāgnaukaraṇaṃ kuryāt piṇḍāṃstenaiva nirvapet //
                <span class="ref">MatsP_18.27</span></p>
            
            
            <p id="MatsP_18.28">
               tribhiḥ sapiṇḍīkaraṇe aśeṣatritaye pitā <br />
               yadā prāpsyati kālena tadā mucyeta bandhanāt //
                <span class="ref">MatsP_18.28</span></p>
            
            
            <p id="MatsP_18.29">
               mukto 'pi lepabhāgitvaṃ prāpnoti kuśamārjanāt <br />
               lepabhājaścaturthādyāḥ pitrādyāḥ piṇḍabhāginaḥ <br />
               piṇḍadaḥ saptamasteṣāṃ sāpiṇḍyaṃ sāptapauruṣam //
                <span class="ref">MatsP_18.29</span></p>
            
            </div>
         
         <div id="d1e16480">
            
            <h3>Matsya-Purāṇa 19</h3>
            *ṛṣaya ūcuḥ
            
            
            <p id="MatsP_19.1">
               kathaṃ kavyāni deyāni havyāni ca janairiha <br />
               gacchanti pitṛlokasthān prāpakaḥ ko 'tra gadyate //
                <span class="ref">MatsP_19.1</span></p>
            
            
            <p id="MatsP_19.2">
               yadi martyo dvijo bhuṅkte hūyate yadi vānale <br />
               śubhāśubhātmakaiḥ pretair dattaṃ tadbhujyate katham //
                <span class="ref">MatsP_19.2</span></p>
            
            *sūta uvāca
            
            
            <p id="MatsP_19.3">
               vasūnvadanti ca pitṝn rudrāṃścaiva pitāmahān <br />
               prapitāmahāṃstathādityān ityevaṃ vaidikī śrutiḥ //
                <span class="ref">MatsP_19.3</span></p>
            
            
            <p id="MatsP_19.4">
               nāma gotraṃ pitṝṇāṃ tu prāpakaṃ havyakavyayoḥ <br />
               śrāddhasya mantrāḥ śraddhā ca upayojyātibhaktitaḥ //
                <span class="ref">MatsP_19.4</span></p>
            
            
            <p id="MatsP_19.5">
               agniṣvāttādayasteṣām ādhipatye vyavasthitāḥ <br />
               nāmagotrakāladeśā bhavāntaragatānapi //
                <span class="ref">MatsP_19.5</span></p>
            
            
            <p id="MatsP_19.6">
               prāṇinaḥ prīṇayantyete tadāhāratvamāgatān <br />
               devo yadi pitā jātaḥ śubhakarmānuyogataḥ //
                <span class="ref">MatsP_19.6</span></p>
            
            
            <p id="MatsP_19.7">
               tasyānnamamṛtaṃ bhūtvā divyatve 'pyanugacchati <br />
               daityatve bhogarūpeṇa paśutve ca tṛṇaṃ bhavet //
                <span class="ref">MatsP_19.7</span></p>
            
            
            <p id="MatsP_19.8">
               śrāddhānnaṃ vāyurūpeṇa sarpatve 'pyupatiṣṭhati <br />
               pānaṃ bhavati yakṣatve rākṣasatve tathāmiṣam //
                <span class="ref">MatsP_19.8</span></p>
            
            
            <p id="MatsP_19.9">
               danujatve tathā māyā pretatve rudhirodakam <br />
               manuṣyatve 'nnapānāni nānābhogarasaṃ bhavet //
                <span class="ref">MatsP_19.9</span></p>
            
            
            <p id="MatsP_19.10">
               ratiśaktiḥ striyaḥ kāntā bhojyaṃ bhojanaśaktitā <br />
               dānaśaktiḥ savibhavā rūpamārogyameva ca //
                <span class="ref">MatsP_19.10</span></p>
            
            
            <p id="MatsP_19.11">
               śraddhā puṣpamidaṃ proktaṃ phalaṃ brahmasamāgamaḥ <br />
               āyuḥ putrān dhanaṃ vidyāṃ svargaṃ mokṣaṃ sukhāni ca //
                <span class="ref">MatsP_19.11</span></p>
            
            
            <p id="MatsP_19.12">
               rājyaṃ caiva prayacchanti prītāḥ pitṛgaṇā nṛṇām <br />
               śrūyate ca purā mokṣaṃ prāptāḥ kauśikasūnavaḥ <br />
               pañcabhirjanmasambandhair gatā viṣṇoḥ paraṃ padam //
                <span class="ref">MatsP_19.12</span></p>
            
            </div>
         
         <div id="d1e16727">
            
            <h3>Matsya-Purāṇa 20</h3>
            *ṛṣaya ūcuḥ
            
            
            <p id="MatsP_20.1">
               kathaṃ kauśikadāyādāḥ prāptāste yogamuttamam <br />
               pañcabhirjanmasambandhaiḥ kathaṃ karmakṣayo bhavet //
                <span class="ref">MatsP_20.1</span></p>
            
            *sūta uvāca
            
            
            <p id="MatsP_20.2">
               kauśiko nāma dharmātmā kurukṣetre mahānṛṣiḥ <br />
               nāmataḥ karmatastasya sutānsapta nibodhata //
                <span class="ref">MatsP_20.2</span></p>
            
            
            <p id="MatsP_20.3">
               śvasṛpaḥ krodhano hiṃsraḥ piśunaḥ kavireva ca <br />
               vāgduṣṭaḥ pitṛvartī ca gargaśiṣyāstadābhavan //
                <span class="ref">MatsP_20.3</span></p>
            
            
            <p id="MatsP_20.4">
               pitaryuparate teṣām abhūddurbhikṣamulbaṇam <br />
               anāvṛṣṭiśca mahatī sarvalokabhayaṃkarī //
                <span class="ref">MatsP_20.4</span></p>
            
            
            <p id="MatsP_20.5">
               gargādeśādvane dogdhrīṃ rakṣantaste tapodhanāḥ <br />
               khādāmaḥ kapilāmetāṃ vayaṃ kṣutpīḍitā bhṛśam //
                <span class="ref">MatsP_20.5</span></p>
            
            
            <p id="MatsP_20.6">
               iti cintayatāṃ pāpaṃ laghuḥ prāha tadānujaḥ <br />
               yadyavaśyamiyaṃ vadhyā śrāddharūpeṇa yojyatām //
                <span class="ref">MatsP_20.6</span></p>
            
            
            <p id="MatsP_20.7">
               śrāddhe niyojyamāneyaṃ pāpāttrāsyati no dhruvam <br />
               eva kurvityanujñātaḥ pitṛvartī tadānujaiḥ //
                <span class="ref">MatsP_20.7</span></p>
            
            
            <p id="MatsP_20.8">
               cakre samāhitaḥ śrāddham upayujya ca tāṃ punaḥ <br />
               dvau daive bhrātarau kṛtvā pitre trīnapyanukramāt //
                <span class="ref">MatsP_20.8</span></p>
            
            
            <p id="MatsP_20.9">
               tathaikamatithiṃ kṛtvā śrāddhadaḥ svayameva tu <br />
               cakāra mantravacchrāddhaṃ smaranpitṛparāyaṇaḥ //
                <span class="ref">MatsP_20.9</span></p>
            
            
            <p id="MatsP_20.10">
               vinā gavā vatsako 'pi gurave viniveditaḥ <br />
               vyāghreṇa nihatā dhenur vatso 'yaṃ pratigṛhyatām //
                <span class="ref">MatsP_20.10</span></p>
            
            
            <p id="MatsP_20.11">
               evaṃ sā bhakṣitā dhenuḥ saptabhistaistapodhanaiḥ <br />
               vaidikaṃ balamāśritya krūre karmaṇi nirbhayāḥ //
                <span class="ref">MatsP_20.11</span></p>
            
            
            <p id="MatsP_20.12">
               tataḥ kālāvakṛṣṭāste vyādhā dāśapure 'bhavan <br />
               jātismaratvaṃ prāptāste pitṛbhāvena bhāvitāḥ //
                <span class="ref">MatsP_20.12</span></p>
            
            
            <p id="MatsP_20.13">
               yatkṛtaṃ krūrakarmāpi śrāddharūpeṇa taistadā <br />
               tena te bhavane jātā vyādhānāṃ krūrakarmiṇām //
                <span class="ref">MatsP_20.13</span></p>
            
            
            <p id="MatsP_20.14">
               pitṝṇāṃ caiva māhātmyāj jātā jātismarāstu te <br />
               te tu vairāgyayogena āsthāyānaśanaṃ punaḥ //
                <span class="ref">MatsP_20.14</span></p>
            
            
            <p id="MatsP_20.15">
               jātismarāḥ sapta jātā mṛgāḥ kālañjare girau <br />
               nīlakaṇṭhasya purataḥ pitṛbhāvānubhāvitāḥ //
                <span class="ref">MatsP_20.15</span></p>
            
            
            <p id="MatsP_20.16">
               tatrāpi jñānavairāgyāt prāṇānutsṛjya dharmataḥ <br />
               lokair avekṣyamāṇāste tīrthānte 'naśanena tu //
                <span class="ref">MatsP_20.16</span></p>
            
            
            <p id="MatsP_20.17">
               mānase cakravākāste saṃjātāḥ sapta yoginaḥ <br />
               nāmataḥ karmataḥ sarvāñ chṛṇudhvaṃ dvijasattamāḥ //
                <span class="ref">MatsP_20.17</span></p>
            
            
            <p id="MatsP_20.18">
               sumanāḥ kumudaḥ śuddhaś chidradarśī sunetrakaḥ <br />
               sunetraścāṃśumāṃścaiva saptaite yogapāragāḥ //
                <span class="ref">MatsP_20.18</span></p>
            
            
            <p id="MatsP_20.19">
               yogabhraṣṭāstrayasteṣāṃ babhramuś cālpacetanāḥ <br />
               dṛṣṭvā vibhrājamānaṃ tam udyāne strībhiranvitam //
                <span class="ref">MatsP_20.19</span></p>
            
            
            <p id="MatsP_20.20">
               krīḍantaṃ vividhairbhāvair mahābalaparākramam <br />
               pañcālānvayasambhūtaṃ prabhūtabalavāhanam //
                <span class="ref">MatsP_20.20</span></p>
            
            
            <p id="MatsP_20.21">
               rājyakāmo 'bhavaccaikas teṣāṃ madhye jalaukasām <br />
               pitṛvartī ca yo vipraḥ śrāddhakṛt pitṛvatsalaḥ //
                <span class="ref">MatsP_20.21</span></p>
            
            
            <p id="MatsP_20.22">
               aparau mantriṇau dṛṣṭvā prabhūtabalavāhanau <br />
               mantritve cakratuścecchām asminmartye dvijottamāḥ //
                <span class="ref">MatsP_20.22</span></p>
            
            
            <p id="MatsP_20.23">
               tanmadhye ye tu niṣkāmās te babhūvur dvijottamāḥ <br />
               vibhrājaputrastveko 'bhūd brahmadatta iti smṛtaḥ //
                <span class="ref">MatsP_20.23</span></p>
            
            
            <p id="MatsP_20.24">
               mantriputrau tathā cobhau kaṇḍarīkasubālakau <br />
               brahmadatto 'bhiṣiktaḥ san purohitavipaścitā //
                <span class="ref">MatsP_20.24</span></p>
            
            
            <p id="MatsP_20.25">
               pañcālarājo vikrāntaḥ sarvaśāstraviśāradaḥ <br />
               yogavitsarvajantūnāṃ rutavettābhavattadā //
                <span class="ref">MatsP_20.25</span></p>
            
            
            <p id="MatsP_20.26">
               tasya rājño 'bhavadbhāryā devalasyātmajā śubhā <br />
               saṃnatirnāma vikhyātā kapilā yābhavatpurā //
                <span class="ref">MatsP_20.26</span></p>
            
            
            <p id="MatsP_20.27">
               pitṛkārye niyuktatvād abhavadbrahmavādinī <br />
               tayā cakāra sahitaḥ sa rājyaṃ rājanandanaḥ //
                <span class="ref">MatsP_20.27</span></p>
            
            
            <p id="MatsP_20.28">
               kadācidudyānagatas tayā saha sa pārthivaḥ <br />
               dadarśa kīṭamithunam anaṅgakalahākulam //
                <span class="ref">MatsP_20.28</span></p>
            
            
            <p id="MatsP_20.29">
               pipīlikāmanunayan paritaḥ kīṭakāmukaḥ <br />
               pañcabāṇābhitaptāṅgaḥ sagadgadamuvāca ha //
                <span class="ref">MatsP_20.29</span></p>
            
            
            <p id="MatsP_20.30">
               na tvayā sadṛśī loke kāminī vidyate kvacit <br />
               madhyakṣāmātijaghanā bṛhadvakṣo 'bhigāminī //
                <span class="ref">MatsP_20.30</span></p>
            
            
            <p id="MatsP_20.31">
               suvarṇavarṇā suśroṇī mañjūktā cāruhāsinī <br />
               sulakṣyanetrarasanā guḍaśarkaravatsalā //
                <span class="ref">MatsP_20.31</span></p>
            
            
            <p id="MatsP_20.32">
               bhokṣyase mayi bhukte tvaṃ snāsi snāte tathā mayi <br />
               proṣite sati dīnā tvaṃ kruddhe 'pi bhayacañcalā //
                <span class="ref">MatsP_20.32</span></p>
            
            
            <p id="MatsP_20.33">
               kimarthaṃ vada kalyāṇi saroṣavadanā sthitā <br />
               sā tamāha sakopā tu kim ālapasi māṃ śaṭha //
                <span class="ref">MatsP_20.33</span></p>
            
            
            <p id="MatsP_20.34">
               tvayā modakacūrṇaṃ tu māṃ vihāya vineṣyatā <br />
               pradattaṃ samatikrānte dine 'nyasyāḥ samanmatha //
                <span class="ref">MatsP_20.34</span></p>
            
            *pipīlika uvāca
            
            
            <p id="MatsP_20.35">
               tvatsādṛśyānmayā dattam anyasyai varavarṇini <br />
               tadekamaparādhaṃ me kṣantumarhasi bhāmini //
                <span class="ref">MatsP_20.35</span></p>
            
            
            <p id="MatsP_20.36">
               naitadevaṃ kariṣyāmi punaḥ kvāpīha suvrate <br />
               spṛśāmi pādau satyena prasīda praṇatasya me //
                <span class="ref">MatsP_20.36</span></p>
            
            *sūta uvāca
            
            
            <p id="MatsP_20.37">
               iti tadvacanaṃ śrutvā sā prasannābhavattataḥ <br />
               ātmānam arpayāmāsa mohanāya pipīlikā //
                <span class="ref">MatsP_20.37</span></p>
            
            
            <p id="MatsP_20.38">
               brahmadatto 'pyaśeṣaṃ taṃ jñātvā vismayam āgamat <br />
               sarvasattvarutajñatvāt prasādāc cakrapāṇinaḥ //
                <span class="ref">MatsP_20.38</span></p>
            
            </div>
         
         <div id="d1e17469">
            
            <h3>Matsya-Purāṇa 21</h3>
            *ṛṣaya ūcuḥ
            
            
            <p id="MatsP_21.1">
               kathaṃ sattvarutajño 'bhūd brahmadatto dharātale <br />
               taccābhavatkasya kule cakravākacatuṣṭayam //
                <span class="ref">MatsP_21.1</span></p>
            
            *ṛṣaya ūcuḥ
            
            
            <p id="MatsP_21.1">
               kathaṃ sattvarutajño 'bhūd brahmadatto dharātale <br />
               taccābhavatkasya kule cakravākacatuṣṭayam //
                <span class="ref">MatsP_21.1</span></p>
            
            *sūta uvāca
            
            
            <p id="MatsP_21.2">
               tasminneva pure jātās te ca cakrāhvayāstadā <br />
               vṛddhadvijasya dāyādā viprā jātismarāḥ purā //
                <span class="ref">MatsP_21.2</span></p>
            
            
            <p id="MatsP_21.3">
               dhṛtimāṃstattvadarśī ca vidyācaṇḍas tapotsukaḥ <br />
               nāmataḥ karmataścaite sudaridrasya te sutāḥ //
                <span class="ref">MatsP_21.3</span></p>
            
            
            <p id="MatsP_21.4">
               tapase buddhirabhavat tadā teṣāṃ dvijanmanām <br />
               yāsyāmaḥ paramāṃ siddhim ity ūcus te dvijottamāḥ //
                <span class="ref">MatsP_21.4</span></p>
            
            
            <p id="MatsP_21.5">
               tatastadvacanaṃ śrutvā sudaridro mahātapāḥ <br />
               uvāca dīnayā vācā kimetaditi putrakāḥ //
                <span class="ref">MatsP_21.5</span></p>
            
            
            <p id="MatsP_21.6">
               adharma eṣa iti vaḥ pitā tān abhyavārayat <br />
               vṛddhaṃ pitaramutsṛjya daridraṃ vanavāsinaḥ //
                <span class="ref">MatsP_21.6</span></p>
            
            
            <p id="MatsP_21.7">
               ko nu dharmo 'tra bhavitā mattyāgādgatireva vā <br />
               ūcuste kalpitā vṛttis tava tāta vadasva tat //
                <span class="ref">MatsP_21.7</span></p>
            
            
            <p id="MatsP_21.8">
               vittametatpuro rājñaḥ sa te dāsyati puṣkalam <br />
               dhanaṃ grāmasahasrāṇi prabhāte paṭhatastava //
                <span class="ref">MatsP_21.8</span></p>
            
            
            <p id="MatsP_21.9">
               ye vipramukhyāḥ kurujāṅgaleṣu dāśāstathā dāśapure mṛgāśca <br />
               kālañjare sapta ca cakravākā ye mānase te vayamatra siddhāḥ //
                <span class="ref">MatsP_21.9</span></p>
            
            
            <p id="MatsP_21.10">
               ityuktvā pitaraṃ jagmus te vanaṃ tapase punaḥ <br />
               vṛddho 'pi rājabhavanaṃ jagāmātmārthasiddhaye //
                <span class="ref">MatsP_21.10</span></p>
            
            
            <p id="MatsP_21.11">
               anagho nāma vaibhrājaḥ pāñcālādhipatiḥ purā <br />
               putrārthī devadeveśaṃ hariṃ nārāyaṇaṃ prabhum //
                <span class="ref">MatsP_21.11</span></p>
            
            
            <p id="MatsP_21.12">
               ārādhayāmāsa vibhuṃ tīvravrataparāyaṇaḥ <br />
               tataḥ kālena mahatā tuṣṭastasya janārdanaḥ //
                <span class="ref">MatsP_21.12</span></p>
            
            
            <p id="MatsP_21.13">
               varaṃ vṛṇīṣva bhadraṃ te hṛdayenepsitaṃ nṛpa <br />
               evamuktastu devena vavre sa varamuttamam //
                <span class="ref">MatsP_21.13</span></p>
            
            
            <p id="MatsP_21.14">
               putraṃ me dehi deveśa mahābalaparākramam <br />
               pāragaṃ sarvaśāstrāṇāṃ dhārmikaṃ yogināṃ param //
                <span class="ref">MatsP_21.14</span></p>
            
            
            <p id="MatsP_21.15">
               sarvasattvarutajñaṃ me dehi yoginamātmajam <br />
               evamastviti viśvātmā tamāha parameśvaraḥ //
                <span class="ref">MatsP_21.15</span></p>
            
            
            <p id="MatsP_21.16">
               paśyatāṃ sarvadevānāṃ tatraivāntaradhīyata <br />
               tataḥ sa tasya putro 'bhūd brahmadattaḥ pratāpavān //
                <span class="ref">MatsP_21.16</span></p>
            
            
            <p id="MatsP_21.17">
               sarvasattvānukampī ca sarvasattvabalādhikaḥ <br />
               sarvasattvarutajñaśca sarvasattveśvareśvaraḥ //
                <span class="ref">MatsP_21.17</span></p>
            
            
            <p id="MatsP_21.18">
               ahasattena yogātmā sa pipīlikarāgataḥ <br />
               yatra tatkīṭamithunaṃ ramamāṇamavasthitam //
                <span class="ref">MatsP_21.18</span></p>
            
            
            <p id="MatsP_21.19">
               tataḥ sā saṃnatirdṛṣṭvā taṃ hasantaṃ suvismitā <br />
               kimapyāśaṅkya manasā tamapṛcchannareśvaram //
                <span class="ref">MatsP_21.19</span></p>
            
            *saṃnatiruvāca
            
            
            <p id="MatsP_21.20">
               akasmādatihāsaste kimarthamabhavannṛpa <br />
               hāsyahetuṃ na jānāmi yadakāle kṛtaṃ tvayā //
                <span class="ref">MatsP_21.20</span></p>
            
            *sūta uvāca
            
            
            <p id="MatsP_21.21">
               avadadrājaputro 'pi sa pipīlikabhāṣitam <br />
               rāgavāgbhiḥ samutpannam etaddhāsyaṃ varānane //
                <span class="ref">MatsP_21.21</span></p>
            
            
            <p id="MatsP_21.22">
               na cānyatkāraṇaṃ kiṃcid dhāsyahetau śucismite <br />
               na sāmanyat tadā devī prāhālīkamidaṃ vacaḥ //
                <span class="ref">MatsP_21.22</span></p>
            
            
            <p id="MatsP_21.23">
               ahamevādya hasitā na jīviṣye tvayādhunā <br />
               kathaṃ pipīlikālāpaṃ martyo vetti vinā surān //
                <span class="ref">MatsP_21.23</span></p>
            
            
            <p id="MatsP_21.24">
               tasmāttvayāham eveha hasitā kimataḥ param <br />
               tato niruttaro rājā jijñāsustatpuro hareḥ //
                <span class="ref">MatsP_21.24</span></p>
            
            
            <p id="MatsP_21.25">
               āsthāya niyamaṃ tasthau saptarātramakalmaṣaḥ <br />
               svapne prāha hṛṣīkeśaḥ prabhāte paryaṭanpuram //
                <span class="ref">MatsP_21.25</span></p>
            
            
            <p id="MatsP_21.26">
               vṛddhadvijo yastadvākyāt sarvaṃ jñāsyasyaśeṣataḥ <br />
               ityuktvāntardadhe viṣṇuḥ prabhāte 'tha nṛpaḥ purāt //
                <span class="ref">MatsP_21.26</span></p>
            
            
            <p id="MatsP_21.27">
               nirgacchanmantrisahitaḥ sabhāryo vṛddhamagrataḥ <br />
               gadantaṃ vipram āyāntaṃ taṃ vṛddhaṃ saṃdadarśa ha //
                <span class="ref">MatsP_21.27</span></p>
            
            *brāhmaṇa uvāca
            
            
            <p id="MatsP_21.28">
               ye vipramukhyāḥ kurujāṅgaleṣu dāśāstathā dāśapure mṛgāśca <br />
               kālañjare sapta ca cakravākā ye mānase te vayamatra siddhāḥ //
                <span class="ref">MatsP_21.28</span></p>
            
            *sūta uvāca
            
            
            <p id="MatsP_21.29">
               ityākarṇya vacastābhyāṃ sa papāta śucā tataḥ <br />
               jātismaratvamagamat tau ca mantrivarāv ubhau //
                <span class="ref">MatsP_21.29</span></p>
            
            
            <p id="MatsP_21.30">
               kāmaśāstrapraṇetā ca bābhravyastu subālakaḥ <br />
               pāñcāla iti lokeṣu viśrutaḥ sarvaśāstravit //
                <span class="ref">MatsP_21.30</span></p>
            
            
            <p id="MatsP_21.31">
               kaṇḍarīko 'pi dharmātmā vedaśāstrapravartakaḥ <br />
               bhūtvā jātismarau śokāt patitāv agratastadā //
                <span class="ref">MatsP_21.31</span></p>
            
            
            <p id="MatsP_21.32">
               hā vayaṃ yogavibhraṣṭāḥ kāmataḥ karmabandhanāḥ <br />
               evaṃ vilapya bahuśas trayaste yogapāragāḥ //
                <span class="ref">MatsP_21.32</span></p>
            
            
            <p id="MatsP_21.33">
               vismayācchrāddhamāhātmyam abhinandya punaḥ punaḥ <br />
               tatastasmai dhanaṃ dattvā prabhūtagrāmasaṃyutam //
                <span class="ref">MatsP_21.33</span></p>
            
            
            <p id="MatsP_21.34">
               visṛjya brāhmaṇaṃ taṃ ca vṛddhaṃ dhanamudānvitam <br />
               ātmīyaṃ nṛpatiḥ putraṃ nṛpalakṣaṇasaṃyutam //
                <span class="ref">MatsP_21.34</span></p>
            
            
            <p id="MatsP_21.35">
               viṣvaksenābhidhānaṃ tu rājā rājye 'bhyaṣecayat <br />
               mānase militāḥ sarve tataste yogināṃ varāḥ //
                <span class="ref">MatsP_21.35</span></p>
            
            
            <p id="MatsP_21.36">
               brahmadattādayastasmin pitṛsaktā vimatsarāḥ <br />
               saṃnatiścābhavadbhraṣṭā mayaitatkila kāritam //
                <span class="ref">MatsP_21.36</span></p>
            
            
            <p id="MatsP_21.37">
               rājyatyāgaphalaṃ sarvaṃ yadetad abhilaṣyate <br />
               tatheti prāha rājā tu punastāmabhinandayan //
                <span class="ref">MatsP_21.37</span></p>
            
            
            <p id="MatsP_21.38">
               tvatprasādādidaṃ sarvaṃ mayaitatprāpyate phalam <br />
               tataste yogamāsthāya sarva eva vanaukasaḥ //
                <span class="ref">MatsP_21.38</span></p>
            
            
            <p id="MatsP_21.39">
               brahmarandhreṇa paramaṃ padamāpustapobalāt <br />
               evamāyurdhanaṃ vidyāṃ svargaṃ mokṣaṃ sukhāni ca //
                <span class="ref">MatsP_21.39</span></p>
            
            
            <p id="MatsP_21.40">
               prayacchanti sutānrājyaṃ nṛṇāṃ prītāḥ pitāmahāḥ <br />
               ya idaṃ pitṛmāhātmyaṃ brahmadattasya ca dvijāḥ //
                <span class="ref">MatsP_21.40</span></p>
            
            
            <p id="MatsP_21.41">
               dvijebhyaḥ śrāvayedyo vā śṛṇotyatha paṭhettu vā <br />
               kalpakoṭiśataṃ sāgraṃ brahmaloke mahīyate //
                <span class="ref">MatsP_21.41</span></p>
            
            </div>
         
         <div id="d1e18294">
            
            <h3>Matsya-Purāṇa 22</h3>
            *ṛṣaya ūcuḥ
            
            
            <p id="MatsP_22.1">
               kasminkāle ca tacchrāddham anantaphaladaṃ bhavet <br />
               kasminvāsarabhāge tu śrāddhakṛcchrāddhamācaret <br />
               tīrtheṣu keṣu ca kṛtaṃ śrāddhaṃ bahuphalaṃ bhavet //
                <span class="ref">MatsP_22.1</span></p>
            
            *sūta uvāca
            
            
            <p id="MatsP_22.2">
               aparāhṇe tu samprāpte abhijidrauhiṇodaye <br />
               yatkiṃciddīyate tatra tadakṣayamudāhṛtam //
                <span class="ref">MatsP_22.2</span></p>
            
            
            <p id="MatsP_22.3">
               tīrthāni yāni śastāni pitṝṇāṃ vallabhāni ca <br />
               nāmatastāni vakṣyāmi saṃkṣepeṇa dvijottamāḥ //
                <span class="ref">MatsP_22.3</span></p>
            
            
            <p id="MatsP_22.4">
               pitṛtīrthaṃ gayā nāma sarvatīrthavaraṃ śubham <br />
               yatrāste devadeveśaḥ svayameva pitāmahaḥ //
                <span class="ref">MatsP_22.4</span></p>
            
            
            <p id="MatsP_22.5">
               tatraiṣā pitṛbhirgītā gāthā bhāgamabhīpsubhiḥ //
                <span class="ref">MatsP_22.5</span></p>
            
            
            <p id="MatsP_22.6">
               eṣṭavyā bahavaḥ putrā yadyeko 'pi gayāṃ vrajet <br />
               yajeta vāśvamedhena nīlaṃ vā vṛṣamutsṛjet //
                <span class="ref">MatsP_22.6</span></p>
            
            
            <p id="MatsP_22.7">
               tathā vārāṇasī puṇyā pitṝṇāṃ vallabhā sadā <br />
               yatrāvimuktasāṃnidhyaṃ bhuktimuktiphalapradam //
                <span class="ref">MatsP_22.7</span></p>
            
            
            <p id="MatsP_22.8">
               pitṝṇāṃ vallabhaṃ tadvat puṇyaṃ ca vimaleśvaram <br />
               pitṛtīrthaṃ prayāgaṃ tu sarvakāmaphalapradam //
                <span class="ref">MatsP_22.8</span></p>
            
            
            <p id="MatsP_22.9">
               vaṭeśvarastu bhagavān mādhavena samanvitaḥ <br />
               yoganidrāśayastadvat sadā vasati keśavaḥ //
                <span class="ref">MatsP_22.9</span></p>
            
            
            <p id="MatsP_22.10">
               daśāśvamedhikaṃ puṇyaṃ gaṅgādvāraṃ tathaiva ca <br />
               nandātha lalitā tadvat tīrthaṃ māyāpurī śubhā //
                <span class="ref">MatsP_22.10</span></p>
            
            
            <p id="MatsP_22.11">
               tathā mitrapadaṃ nāma tataḥ kedāramuttamam <br />
               gaṅgāsāgaramityāhuḥ sarvatīrthamayaṃ śubham //
                <span class="ref">MatsP_22.11</span></p>
            
            
            <p id="MatsP_22.12">
               tīrthaṃ brahmasarastadvac chatadrusalile hrade <br />
               tīrthaṃ tu naimiṣaṃ nāma sarvatīrthaphalapradam //
                <span class="ref">MatsP_22.12</span></p>
            
            
            <p id="MatsP_22.13">
               gaṅgodbhedastu gomatyāṃ yatrodbhūtaḥ sanātanaḥ <br />
               tathā yajñavarāhastu devadevaśca śūlabhṛt //
                <span class="ref">MatsP_22.13</span></p>
            
            
            <p id="MatsP_22.14">
               yatra tatkāñcanaṃ dvāram aṣṭādaśabhujo haraḥ <br />
               nemistu haricakrasya śīrṇā yatrābhavatpurā //
                <span class="ref">MatsP_22.14</span></p>
            
            
            <p id="MatsP_22.15">
               tadetannaimiṣāraṇyaṃ sarvatīrthaniṣevitam <br />
               devadevasya tatrāpi vārāhasya tu darśanam //
                <span class="ref">MatsP_22.15</span></p>
            
            
            <p id="MatsP_22.16">
               yaḥ prayāti sa pūtātmā nārāyaṇapadaṃ vrajet <br />
               kṛtaśaucaṃ mahāpuṇyaṃ sarvapāpaniṣūdanam //
                <span class="ref">MatsP_22.16</span></p>
            
            
            <p id="MatsP_22.17">
               yatrāste nārasiṃhastu svayameva janārdanaḥ <br />
               tīrthamikṣumatī nāma pitṝṇāṃ vallabhaṃ sadā //
                <span class="ref">MatsP_22.17</span></p>
            
            
            <p id="MatsP_22.18">
               saṃgame yatra tiṣṭhanti gaṅgāyāḥ pitaraḥ sadā <br />
               kurukṣetraṃ mahāpuṇyaṃ sarvatīrthasamanvitam //
                <span class="ref">MatsP_22.18</span></p>
            
            
            <p id="MatsP_22.19">
               tathā ca sarayūḥ puṇyā sarvadevanamaskṛtā <br />
               irāvatī nadī tadvat pitṛtīrthādhivāsinī //
                <span class="ref">MatsP_22.19</span></p>
            
            
            <p id="MatsP_22.20">
               yamunā devikā kālī candrabhāgā dṛṣadvatī <br />
               nadī veṇumatī puṇyā parā vetravatī tathā //
                <span class="ref">MatsP_22.20</span></p>
            
            
            <p id="MatsP_22.21">
               pitṝṇāṃ vallabhā hy etāḥ śrāddhe koṭiguṇā matāḥ <br />
               jambūmārgaṃ mahāpuṇyaṃ yatra mārgo hi lakṣyate //
                <span class="ref">MatsP_22.21</span></p>
            
            
            <p id="MatsP_22.22">
               adyāpi pitṛtīrthaṃ tat sarvakāmaphalapradam <br />
               nīlakuṇḍamiti khyātaṃ pitṛtīrthaṃ dvijottamāḥ //
                <span class="ref">MatsP_22.22</span></p>
            
            
            <p id="MatsP_22.23:">
               tathā rudrasaraḥ puṇyaṃ saro mānasameva ca <br />
               mandākinī tathācchodā vipāśātha sarasvatī //
                <span class="ref">MatsP_22.23:</span></p>
            
            
            <p id="MatsP_22.23:">
               pūrvamitrapadaṃ tadvad vaidyanāthaṃ mahāphalam <br />
               kṣiprā nadī mahākālas tathā kālañjaraṃ śubham //
                <span class="ref">MatsP_22.23:</span></p>
            
            
            <p id="MatsP_22.24">
               vaṃśodbhedaṃ harodbhedaṃ gaṅgodbhedaṃ mahāphalam <br />
               bhadreśvaraṃ viṣṇupadaṃ narmadādvārameva ca //
                <span class="ref">MatsP_22.24</span></p>
            
            
            <p id="MatsP_22.25">
               gayāpiṇḍapradānena samānyāhurmaharṣayaḥ <br />
               etāni pitṛtīrthāni sarvapāpaharāṇi ca //
                <span class="ref">MatsP_22.25</span></p>
            
            
            <p id="MatsP_22.26">
               smaraṇādapi lokānāṃ kim u śrāddhakṛtāṃ nṛṇām <br />
               oṃkāraṃ pitṛtīrthaṃ ca kāverī kapilodakam //
                <span class="ref">MatsP_22.26</span></p>
            
            
            <p id="MatsP_22.27">
               sambhedaś caṇḍavegāyās tathaivāmarakaṇṭakam <br />
               kurukṣetrācchataguṇaṃ tasminsnānādikaṃ bhavet //
                <span class="ref">MatsP_22.27</span></p>
            
            
            <p id="MatsP_22.28">
               śukratīrthaṃ ca vikhyātaṃ tīrthaṃ someśvaraṃ param <br />
               sarvavyādhiharaṃ puṇyaṃ śatakoṭiphalādhikam //
                <span class="ref">MatsP_22.28</span></p>
            
            
            <p id="MatsP_22.29">
               śrāddhe dāne tathā home svādhyāye jalasaṃnidhau <br />
               kāyāvarohaṇaṃ nāma tathā carmaṇvatī nadī //
                <span class="ref">MatsP_22.29</span></p>
            
            
            <p id="MatsP_22.30">
               gomatī varaṇā tadvat tīrthamauśanasaṃ param <br />
               bhairavaṃ bhṛgutuṅgaṃ ca gaurītīrthamanuttamam //
                <span class="ref">MatsP_22.30</span></p>
            
            
            <p id="MatsP_22.31">
               tīrthaṃ vaināyakaṃ nāma bhadreśvaramataḥ param <br />
               tathā pāpaharaṃ nāma puṇyātha tapatī nadī //
                <span class="ref">MatsP_22.31</span></p>
            
            
            <p id="MatsP_22.32">
               mūlatāpī payoṣṇī ca payoṣṇīsaṃgamastathā <br />
               mahābodhiḥ pāṭalā ca nāgatīrthamavantikā //
                <span class="ref">MatsP_22.32</span></p>
            
            
            <p id="MatsP_22.33">
               tathā veṇā nadī puṇyā mahāśālaṃ tathaiva ca <br />
               mahārudraṃ mahāliṅgaṃ daśārṇā ca nadī śubhā //
                <span class="ref">MatsP_22.33</span></p>
            
            
            <p id="MatsP_22.34">
               śatarudrā śatāhvā ca tathā viśvapadaṃ param <br />
               aṅgāravāhikā tadvan nadau tau śoṇaghargharau //
                <span class="ref">MatsP_22.34</span></p>
            
            
            <p id="MatsP_22.35">
               kālikā ca nadī puṇyā vitastā ca nadī tathā <br />
               etāni pitṛtīrthāni śasyante snānadānayoḥ //
                <span class="ref">MatsP_22.35</span></p>
            
            
            <p id="MatsP_22.36">
               śrāddhameteṣu yaddattaṃ tadanantaphalaṃ smṛtam <br />
               droṇī vāṭanadī dhārā saritkṣīranadī tathā //
                <span class="ref">MatsP_22.36</span></p>
            
            
            <p id="MatsP_22.37">
               gokarṇaṃ gajakarṇaṃ ca tathā ca puruṣottamaḥ <br />
               dvārakā kṛṣṇatīrthaṃ ca tathārbudasarasvatī //
                <span class="ref">MatsP_22.37</span></p>
            
            
            <p id="MatsP_22.38">
               nadī maṇimatī nāma tathā ca girikarṇikā <br />
               dhūtapāpaṃ tathā tīrthaṃ samudro dakṣiṇastathā //
                <span class="ref">MatsP_22.38</span></p>
            
            
            <p id="MatsP_22.39">
               eteṣu pitṛtīrtheṣu śrāddhamānantyamaśnute <br />
               tīrthaṃ meghakaraṃ nāma svayameva janārdanaḥ //
                <span class="ref">MatsP_22.39</span></p>
            
            
            <p id="MatsP_22.40">
               yatra śārṅgadharo viṣṇur mekhalāyāmavasthitaḥ <br />
               tathā mandodarītīrthaṃ tīrthaṃ campā nadī śubhā //
                <span class="ref">MatsP_22.40</span></p>
            
            
            <p id="MatsP_22.41">
               tathā sāmalanāthaśca mahāśālanadī tathā <br />
               cakravākaṃ carmakoṭaṃ tathā janmeśvaraṃ mahat //
                <span class="ref">MatsP_22.41</span></p>
            
            
            <p id="MatsP_22.42">
               arjunaṃ tripuraṃ caiva siddheśvaramataḥ param <br />
               śrīśailaṃ śāṃkaraṃ tīrthaṃ nārasiṃhamataḥ param //
                <span class="ref">MatsP_22.42</span></p>
            
            
            <p id="MatsP_22.43">
               mahendraṃ ca tathā puṇyam atha śrīraṅgasaṃjñitam <br />
               eteṣvapi sadā śrāddham anantaphaladaṃ smṛtam //
                <span class="ref">MatsP_22.43</span></p>
            
            
            <p id="MatsP_22.44">
               darśanādapi caitāni sadyaḥ pāpaharāṇi vai <br />
               tuṅgabhadrā nadī puṇyā tathā bhīmarathī sarit //
                <span class="ref">MatsP_22.44</span></p>
            
            
            <p id="MatsP_22.45">
               bhīmeśvaraṃ kṛṣṇaveṇā kāverī kuḍmalā nadī <br />
               nadī godāvarī nāma trisaṃdhyā tīrthamuttamam //
                <span class="ref">MatsP_22.45</span></p>
            
            
            <p id="MatsP_22.46">
               tīrthaṃ traiyambakaṃ nāma sarvatīrthanamaskṛtam <br />
               yatrāste bhagavānīśaḥ svayameva trilocanaḥ //
                <span class="ref">MatsP_22.46</span></p>
            
            
            <p id="MatsP_22.47">
               śrāddhameteṣu sarveṣu koṭikoṭiguṇaṃ bhavet <br />
               smaraṇādapi pāpāni naśyanti śatadhā dvijāḥ //
                <span class="ref">MatsP_22.47</span></p>
            
            
            <p id="MatsP_22.48">
               śrīparṇī tāmraparṇī ca jayā tīrthamanuttamam <br />
               tathā matsyanadī puṇyā śivadhāraṃ tathaiva ca //
                <span class="ref">MatsP_22.48</span></p>
            
            
            <p id="MatsP_22.49">
               bhadratīrthaṃ ca vikhyātaṃ pampātīrthaṃ ca śāśvatam <br />
               puṇyaṃ rāmeśvaraṃ tadvad elāpuramalaṃ puram //
                <span class="ref">MatsP_22.49</span></p>
            
            
            <p id="MatsP_22.50">
               aṅgabhūtaṃ ca vikhyātam āmardakam alambhuṣam <br />
               āmrātakeśvaraṃ tadvad ekāmbhakamataḥ param //
                <span class="ref">MatsP_22.50</span></p>
            
            
            <p id="MatsP_22.51">
               govardhanaṃ hariścandraṃ kṛpucandraṃ pṛthūdakam <br />
               sahasrākṣaṃ hiraṇyākṣaṃ tathā ca kadalī nadī //
                <span class="ref">MatsP_22.51</span></p>
            
            
            <p id="MatsP_22.52">
               rāmādhivāsastatrāpi tathā saumitrisaṃgamaḥ <br />
               indrakīlaṃ mahānādaṃ tathā ca priyamelakam //
                <span class="ref">MatsP_22.52</span></p>
            
            
            <p id="MatsP_22.53">
               etānyapi sadā śrāddhe praśastānyadhikāni tu <br />
               eteṣu sarvadevānāṃ sāṃnidhyaṃ dṛśyate yataḥ //
                <span class="ref">MatsP_22.53</span></p>
            
            
            <p id="MatsP_22.54">
               dānameteṣu sarveṣu dattaṃ koṭiśatādhikam <br />
               bāhudā ca nadīpuṇyā tathā siddhavanaṃ śubham //
                <span class="ref">MatsP_22.54</span></p>
            
            
            <p id="MatsP_22.55">
               tīrthaṃ pāśupataṃ nāma nadī pārvatikā śubhā <br />
               śrāddhameteṣu sarveṣu dattaṃ koṭiśatottaram //
                <span class="ref">MatsP_22.55</span></p>
            
            
            <p id="MatsP_22.56">
               tathaiva pitṛtīrthaṃ tu yatra godāvarī nadī <br />
               yutā liṅgasahasreṇa sarvāntarajalāvahā //
                <span class="ref">MatsP_22.56</span></p>
            
            
            <p id="MatsP_22.57">
               jāmadagnyasya tattīrthaṃ kramādāyātamuttamam <br />
               pratīkasya bhayādbhinnaṃ yatra godāvarī nadī //
                <span class="ref">MatsP_22.57</span></p>
            
            
            <p id="MatsP_22.58">
               tattīrthaṃ havyakavyānām apsaroyugasaṃjñitam <br />
               śrāddhāgnikāryadāneṣu tathā koṭiśatādhikam //
                <span class="ref">MatsP_22.58</span></p>
            
            
            <p id="MatsP_22.59">
               tathā sahasraliṅgaṃ ca rāghaveśvaramuttamam <br />
               sendraphenā nadī puṇyā yatrendraḥ patitaḥ purā //
                <span class="ref">MatsP_22.59</span></p>
            
            
            <p id="MatsP_22.60">
               nihatya namuciṃ śakras tapasā svargamāptavān <br />
               tatra dattaṃ naraiḥ śrāddham anantaphaladaṃ bhavet //
                <span class="ref">MatsP_22.60</span></p>
            
            
            <p id="MatsP_22.61">
               tīrthaṃ tu puṣkaraṃ nāma śālagrāmaṃ tathaiva ca <br />
               somapānaṃ ca vikhyātaṃ yatra vaiśvānarālayam //
                <span class="ref">MatsP_22.61</span></p>
            
            
            <p id="MatsP_22.62">
               tīrthaṃ sārasvataṃ nāma svāmitīrthaṃ tathaiva ca <br />
               malaṃdarā nadī puṇyā kauśikī candrikā tathā //
                <span class="ref">MatsP_22.62</span></p>
            
            
            <p id="MatsP_22.63">
               vaidarbhā vātha vairā ca payoṣṇī prāṅmukhā parā <br />
               kāverī cottarā puṇyā tathā jālaṃdharo giriḥ //
                <span class="ref">MatsP_22.63</span></p>
            
            
            <p id="MatsP_22.64">
               eteṣu śrāddhatīrtheṣu śrāddhamānantyamaśnute <br />
               lohadaṇḍaṃ tathā tīrthaṃ citrakūṭastathaiva ca //
                <span class="ref">MatsP_22.64</span></p>
            
            
            <p id="MatsP_22.65">
               vindhyayogaśca gaṅgāyās tathā nadītaṭaṃ śubham <br />
               kubjābhraṃ tu tathā tīrtham urvaśīpulinaṃ tathā //
                <span class="ref">MatsP_22.65</span></p>
            
            
            <p id="MatsP_22.66">
               saṃsāramocanaṃ tīrthaṃ tathaiva ṛṇamocanam <br />
               eteṣu pitṛtīrtheṣu śrāddham ānantyamaśnute //
                <span class="ref">MatsP_22.66</span></p>
            
            
            <p id="MatsP_22.67">
               aṭṭahāsaṃ tathā tīrthaṃ gautameśvarameva ca <br />
               tathā vasiṣṭhatīrthaṃ nu hārītaṃ tu tataḥ param //
                <span class="ref">MatsP_22.67</span></p>
            
            
            <p id="MatsP_22.68">
               brahmāvartaṃ kuśāvartaṃ hayatīrthaṃ tathaiva ca <br />
               piṇḍārakaṃ ca vikhyātaṃ śaṅkhoddhāraṃ tathaiva ca //
                <span class="ref">MatsP_22.68</span></p>
            
            
            <p id="MatsP_22.69">
               ghaṇṭeśvaraṃ bilvakaṃ ca nīlaparvatameva ca <br />
               tathā ca dharaṇītīrthaṃ rāmatīrthaṃ tathaiva ca //
                <span class="ref">MatsP_22.69</span></p>
            
            
            <p id="MatsP_22.70">
               aśvatīrthaṃ ca vikhyātam anantaṃ śrāddhadānayoḥ <br />
               tīrthaṃ vedaśiro nāma tathaivaughavatī nadī //
                <span class="ref">MatsP_22.70</span></p>
            
            
            <p id="MatsP_22.71">
               tīrthaṃ vasupradaṃ nāma chāgalāṇḍaṃ tathaiva ca <br />
               eteṣu śrāddhadātāraḥ prayānti paramaṃ padam //
                <span class="ref">MatsP_22.71</span></p>
            
            
            <p id="MatsP_22.72">
               tathāca badarītīrthaṃ gaṇatīrthaṃ tathaiva ca <br />
               jayantaṃ vijayaṃ caiva śakratīrthaṃ tathaiva ca //
                <span class="ref">MatsP_22.72</span></p>
            
            
            <p id="MatsP_22.73">
               śrīpateśca tathā tīrthaṃ tīrthaṃ raivatakaṃ tathā <br />
               tathaiva śāradātīrthaṃ bhadrakāleśvaraṃ tathā //
                <span class="ref">MatsP_22.73</span></p>
            
            
            <p id="MatsP_22.74">
               vaikuṇṭhatīrthaṃ ca paraṃ bhīmeśvaramathāpi vā <br />
               eteṣu śrāddhadātāraḥ prayānti paramāṃ gatim //
                <span class="ref">MatsP_22.74</span></p>
            
            
            <p id="MatsP_22.75">
               tīrthaṃ mātṛgṛhaṃ nāma karavīrapuraṃ tathā <br />
               kuśeśayaṃ ca vikhyātaṃ gaurīśikharameva ca //
                <span class="ref">MatsP_22.75</span></p>
            
            
            <p id="MatsP_22.76">
               nakuleśasya tīrthaṃ ca kardamālaṃ tathaiva ca <br />
               diṇḍipuṇyakaraṃ tadvat puṇḍarīkapuraṃ tathā //
                <span class="ref">MatsP_22.76</span></p>
            
            
            <p id="MatsP_22.77">
               saptagodāvarītīrthaṃ sarvatīrtheśvareśvaram <br />
               tatra śrāddhaṃ pradātavyam anantaphalamīpsubhiḥ //
                <span class="ref">MatsP_22.77</span></p>
            
            
            <p id="MatsP_22.78">
               eṣa tūddeśataḥ proktas tīrthānāṃ saṃgraho mayā <br />
               vāgīśo 'pi na śaknoti vistarāt kim u mānuṣaḥ //
                <span class="ref">MatsP_22.78</span></p>
            
            
            <p id="MatsP_22.79">
               satyaṃ tīrthaṃ dayā tīrthaṃ tīrthamindriyanigrahaḥ <br />
               varṇāśramāṇāṃ gehe 'pi tīrthaṃ tu samudāhṛtam //
                <span class="ref">MatsP_22.79</span></p>
            
            
            <p id="MatsP_22.80">
               etattīrtheṣu yacchrāddhaṃ tatkoṭiguṇamiṣyate <br />
               yasmāttasmātprayatnena tīrthe śrāddhaṃ samācaret //
                <span class="ref">MatsP_22.80</span></p>
            
            
            <p id="MatsP_22.81">
               prātaḥkālo muhūrtāṃs trīn saṃgavas tāvadeva tu <br />
               madhyāhnastrimuhūrtaḥ syād aparāhṇastataḥ param //
                <span class="ref">MatsP_22.81</span></p>
            
            
            <p id="MatsP_22.82">
               sāyāhnastrimuhūrtaḥ syāc chrāddhaṃ tatra na kārayet <br />
               rākṣasī nāma sā velā garhitā sarvakarmasu //
                <span class="ref">MatsP_22.82</span></p>
            
            
            <p id="MatsP_22.83">
               ahno muhūrtā vikhyātā daśa pañca ca sarvadā <br />
               tatrāṣṭamo muhūrto yaḥ sa kālaḥ kutapaḥ smṛtaḥ //
                <span class="ref">MatsP_22.83</span></p>
            
            
            <p id="MatsP_22.84">
               madhyāhne sarvadā yasmān mandībhavati bhāskaraḥ <br />
               tasmādanantaphaladas tadārambho viśiṣyate //
                <span class="ref">MatsP_22.84</span></p>
            
            
            <p id="MatsP_22.85">
               madhyāhnaḥ khaḍgapātraṃ ca tathā nepālakambalaḥ <br />
               rūpyaṃ darbhāstilā gāvo dauhitraścāṣṭamaḥ smṛtaḥ //
                <span class="ref">MatsP_22.85</span></p>
            
            
            <p id="MatsP_22.86">
               pāpaṃ kutsitamityāhus tasya saṃtāpakāriṇaḥ <br />
               aṣṭāv ete yatastasmāt kutapā iti viśrutāḥ //
                <span class="ref">MatsP_22.86</span></p>
            
            
            <p id="MatsP_22.87">
               ūrdhvaṃ muhūrtātkutapād yanmuhūrtacatuṣṭayam <br />
               muhūrtapañcakaṃ caitat svadhābhavanamiṣyate //
                <span class="ref">MatsP_22.87</span></p>
            
            
            <p id="MatsP_22.88">
               viṣṇor dehasamudbhūtāḥ kuśāḥ kṛṣṇāstilāstathā <br />
               śrāddhasya rakṣaṇāyālam etatprāhurdivaukasaḥ //
                <span class="ref">MatsP_22.88</span></p>
            
            
            <p id="MatsP_22.89">
               tilodakāñjalirdeyo jalasthaistīrthavāsibhiḥ <br />
               sadarbhahastenaikena śrāddhamevaṃ viśiṣyate //
                <span class="ref">MatsP_22.89</span></p>
            
            
            <p id="MatsP_22.90">
               śrāddhasādhanakāle tu pāṇinaikena dīyate <br />
               tarpaṇaṃ tūbhayenaiva vidhireṣa sadā smṛtaḥ //
                <span class="ref">MatsP_22.90</span></p>
            
            *sūta uvāca
            
            
            <p id="MatsP_22.91">
               puṇyaṃ pavitramāyuṣyaṃ sarvapāpavināśanam <br />
               purā malaye na kathitaṃ tīrthaśrāddhānukīrtanam //
                <span class="ref">MatsP_22.91</span></p>
            
            
            <p id="MatsP_22.92">
               śṛṇoti yaḥ paṭhedvāpi śrīmānsaṃjāyate naraḥ //
                <span class="ref">MatsP_22.92</span></p>
            
            
            <p id="MatsP_22.93">
               śrāddhakāle ca vaktavyaṃ tathā tīrthanivāsibhiḥ <br />
               sarvapāpopaśāntyartham alakṣmīnāśanaṃ param //
                <span class="ref">MatsP_22.93</span></p>
            
            
            <p id="MatsP_22.94">
               idaṃ pavitraṃ yaśaso nidhānam idaṃ mahāpāpaharaṃ ca puṃsām <br />
               brahmārkarudrairapi pūjitaṃ ca śrāddhasya māhātmyamuśanti tajjñāḥ //
                <span class="ref">MatsP_22.94</span></p>
            
            </div>
         
         <div id="d1e20118">
            
            <h3>Matsya-Purāṇa 23</h3>
            *ṛṣaya ūcuḥ
            
            
            <p id="MatsP_23.1">
               somaḥ pitṝṇāmadhipaḥ kathaṃ śāstraviśārada <br />
               tadvaṃśyā ye ca rājāno babhūvuḥ kīrtivardhanāḥ //
                <span class="ref">MatsP_23.1</span></p>
            
            *sūta uvāca
            
            
            <p id="MatsP_23.2">
               ādiṣṭo brahmaṇā pūrvam atriḥ sargavidhau purā <br />
               anuttamaṃ nāma tapaḥ sṛṣṭyarthaṃ taptavānprabhuḥ //
                <span class="ref">MatsP_23.2</span></p>
            
            
            <p id="MatsP_23.3">
               yadānandakaraṃ brahma jagatkleśavināśanam <br />
               brahmaviṣṇvarkarudrāṇām abhyantaramatīndriyam //
                <span class="ref">MatsP_23.3</span></p>
            
            
            <p id="MatsP_23.4">
               śāntikṛc chāntamanasas tadantarnayane sthitam <br />
               māhātmyāttapasā viprāḥ paramānandakārakam //
                <span class="ref">MatsP_23.4</span></p>
            
            
            <p id="MatsP_23.5">
               yasmādumāpatiḥ sārdham umayā tamadhiṣṭhitaḥ <br />
               taṃ dṛṣṭvā cāṣṭamāṃśena tasmātsomo 'bhavacchiśuḥ //
                <span class="ref">MatsP_23.5</span></p>
            
            
            <p id="MatsP_23.6">
               adhaḥ susrāva netrābhyāṃ dhāma taccāmbusambhavam <br />
               dīpayanviśvamakhilaṃ jyotsnayā sacarācaram //
                <span class="ref">MatsP_23.6</span></p>
            
            
            <p id="MatsP_23.7">
               taddiśo jagṛhurdhāma strīrūpeṇa sutecchayā <br />
               garbho bhūtvodare tāsām āsthito 'bdaśatatrayam //
                <span class="ref">MatsP_23.7</span></p>
            
            
            <p id="MatsP_23.8">
               āśāstaṃ mumucurgarbham aśaktā dhāraṇe tataḥ <br />
               samādāyātha taṃ garbham ekīkṛtya caturmukhaḥ //
                <span class="ref">MatsP_23.8</span></p>
            
            
            <p id="MatsP_23.9">
               yuvānamakarodbrahmā sarvāyudhadharaṃ naram <br />
               syandane 'tha sahasrāśve vedaśaktimaye prabhuḥ //
                <span class="ref">MatsP_23.9</span></p>
            
            
            <p id="MatsP_23.10">
               āropya lokamanayad ātmīyaṃ sa pitāmaha <br />
               tatra brahmarṣibhiḥ proktam asmatsvāmī bhavatvayam //
                <span class="ref">MatsP_23.10</span></p>
            
            
            <p id="MatsP_23.11">
               ṛṣibhirdevagandharvair oṣadhībhistathaiva ca <br />
               tuṣṭuvuḥ somadevatyair brahmādyā mantrasaṃgrahaiḥ //
                <span class="ref">MatsP_23.11</span></p>
            
            
            <p id="MatsP_23.12">
               stūyamānasya tasyābhūd adhiko dhāmasambhavaḥ <br />
               tejovitānādabhavad bhuvi divyauṣadhīgaṇaḥ //
                <span class="ref">MatsP_23.12</span></p>
            
            
            <p id="MatsP_23.13">
               taddīptiradhikā tasmād rātrau bhavati sarvadā <br />
               tenauṣadhīśaḥ somo 'bhūd dvijeśaścāpi gadyate //
                <span class="ref">MatsP_23.13</span></p>
            
            
            <p id="MatsP_23.14">
               vedadhāmarasaṃ cāpi yadidaṃ candramaṇḍalam <br />
               kṣīyate vardhate caiva śukle kṛṣṇe ca sarvadā //
                <span class="ref">MatsP_23.14</span></p>
            
            
            <p id="MatsP_23.15">
               viṃśatiṃ ca tathā sapta dakṣaḥ prācetaso dadau <br />
               rūpalāvaṇyasaṃyuktās tasmai kanyāḥ suvarcasaḥ //
                <span class="ref">MatsP_23.15</span></p>
            
            
            <p id="MatsP_23.16">
               tataḥ padmasahasrāṇāṃ sahasrāṇi daśaiva tu <br />
               tapaścacāra śītāṃśur viṣṇudhyānaikatatparaḥ //
                <span class="ref">MatsP_23.16</span></p>
            
            
            <p id="MatsP_23.17">
               tatastuṣṭastu bhagavāṃs tasmai nārāyaṇo hariḥ <br />
               varaṃ vṛṇīṣva provāca paramātmā janārdanaḥ //
                <span class="ref">MatsP_23.17</span></p>
            
            
            <p id="MatsP_23.18">
               tato vavre varānsomaḥ śakralokaṃ jayāmyaham <br />
               pratyakṣameva bhoktāro bhavantu mama mandire //
                <span class="ref">MatsP_23.18</span></p>
            
            
            <p id="MatsP_23.19">
               rājasūye suragaṇā brahmādyāḥ santu me dvijāḥ <br />
               rakṣaḥpālaḥ śivo 'smākam āstāṃ śūladharo haraḥ //
                <span class="ref">MatsP_23.19</span></p>
            
            
            <p id="MatsP_23.20">
               tathetyuktaḥ sa ājahre rājasūyaṃ tu viṣṇunā <br />
               hotātrir bhṛguradhvaryur udgātābhūccaturmukhaḥ //
                <span class="ref">MatsP_23.20</span></p>
            
            
            <p id="MatsP_23.21">
               brahmatvamagamattasya upadraṣṭā hariḥ svayam <br />
               sadasyāḥ sanakādyāstu rājasūyavidhau smṛtāḥ //
                <span class="ref">MatsP_23.21</span></p>
            
            
            <p id="MatsP_23.22">
               camasādhvaryavastatra viśve devā daśaiva tu <br />
               trailokyaṃ dakṣiṇā tena ṛtvigbhyaḥ pratipāditam //
                <span class="ref">MatsP_23.22</span></p>
            
            
            <p id="MatsP_23.23">
               tataḥ samāpte 'vabhṛthe tadrūpālokanecchavaḥ <br />
               kāmabāṇābhitaptāṅgyo nava devyaḥ siṣevire //
                <span class="ref">MatsP_23.23</span></p>
            
            
            <p id="MatsP_23.24">
               lakṣmīrnārāyaṇaṃ tyaktvā sinīvālī ca kardamam <br />
               dyutirvibhāvasuṃ tadvat tuṣṭirdhātāramavyayam //
                <span class="ref">MatsP_23.24</span></p>
            
            
            <p id="MatsP_23.25">
               prabhā prabhākaraṃ tyaktvā haviṣmantaṃ kuhūḥ svayam <br />
               kīrtirjayantaṃ bhartāraṃ vasurmārīcakaśyapam //
                <span class="ref">MatsP_23.25</span></p>
            
            
            <p id="MatsP_23.26">
               dhṛtis tyaktvā pītaṃ nandiṃ somamevābhajaṃstadā <br />
               svakīyā iva somo 'pi kāmayāmāsa tāstadā //
                <span class="ref">MatsP_23.26</span></p>
            
            
            <p id="MatsP_23.27">
               evaṃ kṛtāpacārasya tāsāṃ bhartṛgaṇastadā <br />
               na śaśākāpacārāya śāpaiḥ śastrādibhiḥ punaḥ //
                <span class="ref">MatsP_23.27</span></p>
            
            
            <p id="MatsP_23.28">
               tathāpyarājata vidhur daśadhā bhāvayandiśaḥ <br />
               somaḥ prāpyātha duṣprāpyam aiśvaryamṛṣisaṃskṛtam <br />
               saptalokaikanāthatvam avāpa tapasā tadā //
                <span class="ref">MatsP_23.28</span></p>
            
            
            <p id="MatsP_23.29">
               kadācidudyānagatāmapaśyad anekapuṣpābharaṇaiśca śobhitām <br />
               bṛhannitambastanabhārakhedāt puṣpasya bhaṅge 'pyatidurbalāṅgīm //
                <span class="ref">MatsP_23.29</span></p>
            
            
            <p id="MatsP_23.30">
               bhāryāṃ ca tāṃ devaguror anaṅga bāṇābhirāmāyatacārunetrām <br />
               tārāṃ sa tārādhipatiḥ smarārtaḥ keśeṣu jagrāha viviktabhūmau //
                <span class="ref">MatsP_23.30</span></p>
            
            
            <p id="MatsP_23.31">
               sāpi smarārtā saha tena reme tadrūpakāntyā hṛtamānasena <br />
               ciraṃ vihṛtyātha jagāma tārāṃ vidhurgṛhītvā svagṛhaṃ tato 'pi //
                <span class="ref">MatsP_23.31</span></p>
            
            
            <p id="MatsP_23.32">
               na tṛptirāsīcca gṛhe 'pi tasya tārānuraktasya sukhāgameṣu <br />
               bṛhaspatis tadvirahāgnidagdhas taddhyānaniṣṭhaikamanā babhūva //
                <span class="ref">MatsP_23.32</span></p>
            
            
            <p id="MatsP_23.33">
               śaśāka śāpaṃ na ca dātum asmai na mantraśastrāgniviṣairaśeṣaiḥ <br />
               tasyāpakartuṃ vividhairupāyair naivābhicārairapi vāgadhīśaḥ //
                <span class="ref">MatsP_23.33</span></p>
            
            
            <p id="MatsP_23.34">
               sa yācayāmāsa tatastu dainyāt somaṃ svabhāryārthamanaṅgataptaḥ <br />
               sa yācyamāno 'pi dadau na tārāṃ bṛhaspatestatsukhapāśabaddhaḥ //
                <span class="ref">MatsP_23.34</span></p>
            
            
            <p id="MatsP_23.35">
               maheśvareṇātha caturmukheṇa sādhyair marudbhiḥ saha lokapālaiḥ <br />
               dadau yadā tāṃ na kathaṃcid indus tadā śivaḥ krodhaparo babhūva //
                <span class="ref">MatsP_23.35</span></p>
            
            
            <p id="MatsP_23.36">
               yo vāmadevaḥ prathitaḥ pṛthivyām anekarudrārcitapādapadmaḥ <br />
               tataḥ saśiṣyo giriśaḥ pinākī bṛhaspatisnehavaśānubaddhaḥ //
                <span class="ref">MatsP_23.36</span></p>
            
            
            <p id="MatsP_23.37">
               dhanurgṛhītvājagavaṃ purārir jagāma bhūteśvarasiddhajuṣṭaḥ <br />
               yuddhāya somena viśeṣadīptatṛtīyanetrānalabhīmavaktraḥ //
                <span class="ref">MatsP_23.37</span></p>
            
            
            <p id="MatsP_23.38">
               sahaiva jagmuśca gaṇeśakādyā viṃśaccatuḥṣaṣṭigaṇāstrayuktāḥ <br />
               yakṣeśvaraḥ koṭiśatair anekair yuto 'nvagāt syandanasaṃsthitānām //
                <span class="ref">MatsP_23.38</span></p>
            
            
            <p id="MatsP_23.39">
               vetālayakṣoragakiṃnarāṇāṃ padmena caikena tathārbudena <br />
               lakṣais tribhir dvādaśabhī rathānāṃ somo 'pyagāttatra vivṛddhamanyuḥ //
                <span class="ref">MatsP_23.39</span></p>
            
            
            <p id="MatsP_23.40">
               nakṣatradaityāsurasainyayuktaḥ śanaiścarāṅgārakavṛddhatejāḥ <br />
               jagmurbhayaṃ sapta tathaiva lokāś cacāla bhūr dvīpasamudragarbhā //
                <span class="ref">MatsP_23.40</span></p>
            
            
            <p id="MatsP_23.41">
               sa somamevābhyagamatpinākī gṛhītadīptāstraviśālavahniḥ <br />
               athābhavad bhīṣaṇabhīmasenasainyadvayasyāpi mahāhavo 'sau //
                <span class="ref">MatsP_23.41</span></p>
            
            
            <p id="MatsP_23.42">
               aśeṣasattvakṣayakṛtpravṛddhas tīkṣṇāyudhāstrajvalanaikarūpaḥ <br />
               śastrairathānyonyamaśeṣasainyaṃ dvayorjagāma kṣayamugratīkṣṇaiḥ //
                <span class="ref">MatsP_23.42</span></p>
            
            
            <p id="MatsP_23.43">
               patanti śastrāṇi tathojjvalāni svarbhūmipātālamatho dahanti <br />
               rudraḥ kopādbrahmaśīrṣaṃ mumoca somo 'pi somāstramamoghavīryam //
                <span class="ref">MatsP_23.43</span></p>
            
            
            <p id="MatsP_23.44">
               tayornipātena samudrabhūmyor athāntarikṣasya ca bhītirāsīt <br />
               tadastrayugmaṃ jagatāṃ kṣayāya pravṛddhamālokya pitāmaho 'pi //
                <span class="ref">MatsP_23.44</span></p>
            
            
            <p id="MatsP_23.45">
               antaḥ praviśyātha kathaṃ kathaṃcin nivārayāmāsa suraiḥ sahaiva <br />
               akāraṇaṃ kiṃ kṣayakṛjjanānāṃ soma tvayāpīttham akāri kāryam //
                <span class="ref">MatsP_23.45</span></p>
            
            
            <p id="MatsP_23.46">
               yasmātparastrīharaṇāya soma tvayā kṛtaṃ yuddhamatīva bhīmam <br />
               pāpagrahastvaṃ bhavitā janeṣu śānto 'pyalaṃ nūnamatho sitānte <br />
               bhāryāmimāmarpaya vākpatestvaṃ na cāvamāno 'sti parasvahāre //
                <span class="ref">MatsP_23.46</span></p>
            
            *sūta uvāca
            
            
            <p id="MatsP_23.47">
               tatheti covāca himāṃśumālī yuddhād apākrāmadataḥ praśāntaḥ <br />
               bṛhaspatiḥ svāmapagṛhya tārāṃ hṛṣṭo jagāma svagṛhaṃ sarudraḥ //
                <span class="ref">MatsP_23.47</span></p>
            
            </div>
         
         <div id="d1e21045">
            
            <h3>Matsya-Purāṇa 24</h3>
            *sūta uvāca
            
            
            <p id="MatsP_24.1">
               tataḥ saṃvatsarasyānte dvādaśādityasaṃnibhaḥ <br />
               divyapītāmbaradharo divyābharaṇabhūṣitaḥ //
                <span class="ref">MatsP_24.1</span></p>
            
            
            <p id="MatsP_24.2">
               tārodarādviniṣkrāntaḥ kumāraścandrasaṃnibhaḥ <br />
               sarvārthaśāstraviddhīmān hastiśāstrapravartakaḥ //
                <span class="ref">MatsP_24.2</span></p>
            
            
            <p id="MatsP_24.3">
               nāma yadrājaputrīyaṃ viśrutaṃ gajavaidyakam <br />
               rājñaḥ somasya putratvād rājaputro budhaḥ smṛtaḥ //
                <span class="ref">MatsP_24.3</span></p>
            
            
            <p id="MatsP_24.4">
               jātamātraḥ sa tejāṃsi sarvāṇyevājayadbalī <br />
               brahmādyāstatra cājagmur devā devarṣibhiḥ saha //
                <span class="ref">MatsP_24.4</span></p>
            
            
            <p id="MatsP_24.5">
               bṛhaspatigṛhe sarve jātakarmotsave tadā <br />
               apṛcchaṃste surāstārāṃ kena jātaḥ kumārakaḥ //
                <span class="ref">MatsP_24.5</span></p>
            
            
            <p id="MatsP_24.6">
               tataḥ sā lajjitā teṣāṃ na kiṃcidavadattadā <br />
               punaḥ punastadā pṛṣṭā lajjayantī varāṅganā //
                <span class="ref">MatsP_24.6</span></p>
            
            
            <p id="MatsP_24.7">
               somasyeti cirādāha tato 'gṛhṇādvidhuḥ sutam <br />
               budha ityakaronnāmnā prādādrājyaṃ ca bhūtale //
                <span class="ref">MatsP_24.7</span></p>
            
            
            <p id="MatsP_24.8">
               abhiṣekaṃ tataḥ kṛtvā pradhānamakarodvibhuḥ <br />
               gṛhasāmyaṃ pradāyātha brahmā brahmarṣisaṃyutaḥ //
                <span class="ref">MatsP_24.8</span></p>
            
            
            <p id="MatsP_24.9">
               paśyatāṃ sarvadevānāṃ tatraivāntaradhīyata <br />
               ilodare ca dharmiṣṭhaṃ budhaḥ putramajījanat //
                <span class="ref">MatsP_24.9</span></p>
            
            
            <p id="MatsP_24.10">
               aśvamedhaśataṃ sāgram akarodyaḥ svatejasā <br />
               purūravā iti khyātaḥ sarvalokanamaskṛtaḥ //
                <span class="ref">MatsP_24.10</span></p>
            
            
            <p id="MatsP_24.11">
               himavacchikhare ramye samārādhya janārdanam <br />
               lokaiśvaryamagādrājā saptadvīpapatistadā //
                <span class="ref">MatsP_24.11</span></p>
            
            
            <p id="MatsP_24.12">
               keśiprabhṛtayo daityāḥ koṭiśo yena dāritāḥ <br />
               urvaśī yasya patnītvam agamadrūpamohitā //
                <span class="ref">MatsP_24.12</span></p>
            
            
            <p id="MatsP_24.13">
               saptadvīpā vasumatī saśailavanakānanā <br />
               dharmeṇa pālitā tena sarvalokahitaiṣiṇā //
                <span class="ref">MatsP_24.13</span></p>
            
            
            <p id="MatsP_24.14">
               cāmaragrāhiṇī kīrtiḥ sadā caivāṅgavāhikā <br />
               viṣṇoḥ prasādāddevendro dadāv ardhāsanaṃ tadā //
                <span class="ref">MatsP_24.14</span></p>
            
            
            <p id="MatsP_24.15">
               dharmārthakāmāndharmeṇa samam evābhyapālayat <br />
               dharmārthakāmāḥ saṃdraṣṭum ājagmuḥ kautukātpurā //
                <span class="ref">MatsP_24.15</span></p>
            
            
            <p id="MatsP_24.16">
               jijñāsavastaccaritaṃ kathaṃ paśyati naḥ samam <br />
               bhaktyā cakre tatasteṣām arghyapādyādikaṃ nṛpaḥ //
                <span class="ref">MatsP_24.16</span></p>
            
            
            <p id="MatsP_24.17">
               āsanatrayamānīya divyaṃ kanakabhūṣitam <br />
               niviśyāthākarotpūjām īṣaddharme 'dhikāṃ punaḥ //
                <span class="ref">MatsP_24.17</span></p>
            
            
            <p id="MatsP_24.18">
               jagmatustena kāmārthāv atikopaṃ nṛpaṃ prati <br />
               arthaḥ śāpamadāttasmai lobhāttvaṃ nāśameṣyasi //
                <span class="ref">MatsP_24.18</span></p>
            
            
            <p id="MatsP_24.19">
               kāmo 'pyāha tavonmādo bhavitā gandhamādane <br />
               kumāravanamāśritya viyogādurvaśībhavāt //
                <span class="ref">MatsP_24.19</span></p>
            
            
            <p id="MatsP_24.20">
               dharmo 'pyāha cirāyus tvaṃ dhārmikaśca bhaviṣyasi <br />
               saṃtatistava rājendra yāvaccandrārkatārakam //
                <span class="ref">MatsP_24.20</span></p>
            
            
            <p id="MatsP_24.21">
               śataśo vṛddhimāyātu na nāśaṃ bhuvi yāsyati <br />
               ityuktvāntardadhuḥ sarve rājā rājyaṃ tadanvabhūt //
                <span class="ref">MatsP_24.21</span></p>
            
            
            <p id="MatsP_24.22">
               ahanyahani devendraṃ draṣṭuṃ yāti sa rājarāṭ <br />
               kadācidāruhya rathaṃ dakṣiṇāmbaracāriṇam //
                <span class="ref">MatsP_24.22</span></p>
            
            
            <p id="MatsP_24.23">
               sārdhamarkeṇa so 'paśyan nīyamānāmathāmbare <br />
               keśinā dānavendreṇa citralekhāmathorvaśīm //
                <span class="ref">MatsP_24.23</span></p>
            
            
            <p id="MatsP_24.24">
               taṃ vinirjitya samare vividhāyudhapāṇinā <br />
               budhaputreṇa vāyavyam astraṃ muktvā yaśo 'rthinā //
                <span class="ref">MatsP_24.24</span></p>
            
            
            <p id="MatsP_24.25">
               tathā śakro 'pi samare yena caivaṃ vinirjitaḥ <br />
               mitratvam agamad devair dadāv indrāya corvaśīm //
                <span class="ref">MatsP_24.25</span></p>
            
            
            <p id="MatsP_24.26">
               tataḥprabhṛti mitratvam agamat pākaśāsanaḥ <br />
               sarvalokātiśāyitvaṃ balamūrjo yaśaḥ śriyam //
                <span class="ref">MatsP_24.26</span></p>
            
            
            <p id="MatsP_24.27">
               prādādvajrīti saṃtuṣṭo geyatāṃ bharatena ca <br />
               sā purūravasaḥ prītyā gāyantī caritaṃ mahat //
                <span class="ref">MatsP_24.27</span></p>
            
            
            <p id="MatsP_24.28">
               lakṣmīsvayaṃvaraṃ nāma bharatena pravartitam <br />
               menakāmurvaśīṃ rambhāṃ nṛtyateti tadādiśat //
                <span class="ref">MatsP_24.28</span></p>
            
            
            <p id="MatsP_24.29">
               nanarta salayaṃ tatra lakṣmīrūpeṇa corvaśī <br />
               sā purūravasaṃ dṛṣṭvā nṛtyantī kāmapīḍitā //
                <span class="ref">MatsP_24.29</span></p>
            
            
            <p id="MatsP_24.30">
               vismṛtābhinayaṃ sarvaṃ yatpurā bharatoditam <br />
               śaśāpa bharataḥ krodhād viyogādasya bhūtale //
                <span class="ref">MatsP_24.30</span></p>
            
            
            <p id="MatsP_24.31">
               pañcapañcāśadabdāni latā sūkṣmā bhaviṣyasi <br />
               purūravāḥ piśācatvaṃ tatraivānubhaviṣyati //
                <span class="ref">MatsP_24.31</span></p>
            
            
            <p id="MatsP_24.32">
               tatastamurvaśī gatvā bhartāramakarocciram <br />
               śāpānte bharatasyātha urvaśī budhasūnutaḥ //
                <span class="ref">MatsP_24.32</span></p>
            
            
            <p id="MatsP_24.33">
               ajījanatsutānaṣṭau nāmatastānnibodhata <br />
               āyur dṛḍhāyur aśvāyur dhanāyur dhṛtimānvasuḥ //
                <span class="ref">MatsP_24.33</span></p>
            
            
            <p id="MatsP_24.34">
               śucividyaḥ śatāyuśca sarve divyabalaujasaḥ <br />
               āyuṣo nahuṣaḥ putrau vṛddhaśarmā tathaiva ca //
                <span class="ref">MatsP_24.34</span></p>
            
            
            <p id="MatsP_24.35">
               rajirdambho vipāpmā ca vīrāḥ pañca mahārathāḥ <br />
               rajeḥ putraśataṃ jajñe rājeyamiti viśrutam //
                <span class="ref">MatsP_24.35</span></p>
            
            
            <p id="MatsP_24.36">
               rajirārādhayāmāsa nārāyaṇamakalmaṣam <br />
               tapasā toṣito viṣṇur varānprādānmahīpate //
                <span class="ref">MatsP_24.36</span></p>
            
            
            <p id="MatsP_24.37">
               devāsuramanuṣyāṇām abhūtsa vijayī tadā <br />
               atha devāsuraṃ yuddham abhūd varṣaśatatrayam //
                <span class="ref">MatsP_24.37</span></p>
            
            
            <p id="MatsP_24.38">
               prahlādaśakrayorbhīmaṃ na kaścidvijayī tayoḥ <br />
               tato devāsuraiḥ pṛṣṭaḥ prāha devaścaturmukhaḥ //
                <span class="ref">MatsP_24.38</span></p>
            
            
            <p id="MatsP_24.39">
               anayorvijayī kaḥ syād rajiryatreti so 'bravīt <br />
               jayāya prārthito rājā sahāyastvaṃ bhavasva naḥ //
                <span class="ref">MatsP_24.39</span></p>
            
            
            <p id="MatsP_24.40">
               daityaiḥ prāha yadi svāmī vo bhavāmi tatastvalam <br />
               nāsuraiḥ pratipannaṃ tat pratipannaṃ suraistathā //
                <span class="ref">MatsP_24.40</span></p>
            
            
            <p id="MatsP_24.41">
               svāmī bhava tvamasmākaṃ saṃgrāme nāśaya dviṣaḥ <br />
               tato vināśitāḥ sarve ye 'vadhyā vajrapāṇinā //
                <span class="ref">MatsP_24.41</span></p>
            
            
            <p id="MatsP_24.42">
               putratvamagamattuṣṭas tasyendraḥ karmaṇā vibhuḥ <br />
               dattvendrāya tadā rājyaṃ jagāma tapase rajiḥ //
                <span class="ref">MatsP_24.42</span></p>
            
            
            <p id="MatsP_24.43">
               rajiputraistadācchinnaṃ balādindrasya vaibhavam <br />
               yajñabhāgaṃ ca rājyaṃ ca tapobalaguṇānvitaiḥ //
                <span class="ref">MatsP_24.43</span></p>
            
            
            <p id="MatsP_24.44">
               rājyabhraṣṭastadā śakro rajiputrairnipīḍitaḥ <br />
               prāha vācaspatiṃ dīnaḥ pīḍito 'smi rajeḥ sutaiḥ //
                <span class="ref">MatsP_24.44</span></p>
            
            
            <p id="MatsP_24.45">
               na yajñabhāgo rājyaṃ me nirjitaśca bṛhaspate <br />
               rājyalābhāya me yatnaṃ vidhatsva dhiṣaṇādhipa //
                <span class="ref">MatsP_24.45</span></p>
            
            
            <p id="MatsP_24.46">
               tato bṛhaspatiḥ śakram akarodbaladarpitam <br />
               grahaśāntividhānena pauṣṭikena ca karmaṇā //
                <span class="ref">MatsP_24.46</span></p>
            
            
            <p id="MatsP_24.47">
               gatvātha mohayāmāsa rajiputrānbṛhaspatiḥ <br />
               jinadharmaṃ samāsthāya vedabāhyaṃ sa vedavit //
                <span class="ref">MatsP_24.47</span></p>
            
            
            <p id="MatsP_24.48">
               vedatrayīparibhraṣṭāṃś cakāra dhiṣaṇādhipaḥ <br />
               vedabāhyānparijñāya hetuvādasamanvitān //
                <span class="ref">MatsP_24.48</span></p>
            
            
            <p id="MatsP_24.49">
               jaghāna śakro vajreṇa sarvāndharmabahiṣkṛtān <br />
               nahuṣasya pravakṣyāmi putrānsaptaiva dhārmikān //
                <span class="ref">MatsP_24.49</span></p>
            
            
            <p id="MatsP_24.50">
               yatiryayātiḥ saṃyātir udbhavaḥ pācireva ca <br />
               śaryātirmeghajātiśca saptaite vaṃśavardhanāḥ //
                <span class="ref">MatsP_24.50</span></p>
            
            
            <p id="MatsP_24.51">
               yatiḥ kumārabhāve 'pi yogī vaikhānaso 'bhavat <br />
               yayātiścākarodrājyaṃ dharmaikaśaraṇaḥ sadā //
                <span class="ref">MatsP_24.51</span></p>
            
            
            <p id="MatsP_24.52">
               śarmiṣṭhā tasya bhāryābhūd duhitā vṛṣaparvaṇaḥ <br />
               bhārgavasyātmajā tadvad devayānī ca suvratā //
                <span class="ref">MatsP_24.52</span></p>
            
            
            <p id="MatsP_24.53">
               yayāteḥ pañca dāyādās tānpravakṣyāmi nāmataḥ <br />
               devayānī yaduṃ putraṃ turvasuṃ cāpyajījanat //
                <span class="ref">MatsP_24.53</span></p>
            
            
            <p id="MatsP_24.54">
               tathā druhyumanuṃ pūruṃ śarmiṣṭhājanayatsutān <br />
               yaduḥ pūruścābhavatāṃ teṣāṃ vaṃśavivardhanau //
                <span class="ref">MatsP_24.54</span></p>
            
            
            <p id="MatsP_24.55">
               yayātirnāhuṣaścāsīd rājā satyaparākramaḥ <br />
               pālayāmāsa sa mahīm īje ca vidhivanmakhaiḥ //
                <span class="ref">MatsP_24.55</span></p>
            
            
            <p id="MatsP_24.56">
               atibhaktyā pitṝnarcya devāṃśca prayataḥ sadā <br />
               athājayatprajāḥ sarvā yayātiraparājitaḥ //
                <span class="ref">MatsP_24.56</span></p>
            
            
            <p id="MatsP_24.57">
               sa śāśvatīḥ samā rājā prajā dharmeṇa pālayan <br />
               jarām ārchan mahāghorāṃ nāhuṣo rūpanāśinīm //
                <span class="ref">MatsP_24.57</span></p>
            
            
            <p id="MatsP_24.58">
               jarābhibhūtaḥ putrān sa rājā vacanamabravīt <br />
               yaduṃ pūruṃ turvasuṃ ca druhyuṃ cānuṃ ca pārthivaḥ //
                <span class="ref">MatsP_24.58</span></p>
            
            
            <p id="MatsP_24.59">
               yauvanena calānkāmān yuvā yuvatibhiḥ saha <br />
               vihartum ahamicchāmi sāhāyyaṃ kurutātmajāḥ //
                <span class="ref">MatsP_24.59</span></p>
            
            
            <p id="MatsP_24.60">
               taṃ putro devayāneyaḥ pūrvajo yadurabravīt <br />
               sāhāyyaṃ bhavataḥ kāryam asmābhiryauvanena kim //
                <span class="ref">MatsP_24.60</span></p>
            
            
            <p id="MatsP_24.61">
               yayātirabravīt putrāñ jarā me pratigṛhyatām <br />
               yauvanenātha bhavatāṃ careyaṃ viṣayānaham //
                <span class="ref">MatsP_24.61</span></p>
            
            
            <p id="MatsP_24.62">
               yajato dīrghasattrairme śāpāccośanaso muneḥ <br />
               kāmārthaḥ parihīno me 'tṛpto 'haṃ tena putrakāḥ //
                <span class="ref">MatsP_24.62</span></p>
            
            
            <p id="MatsP_24.63">
               svakīyena śarīreṇa jarāmenāṃ praśāstu vaḥ <br />
               ahaṃ tanvābhinavayā yuvā kāmānavāpnuyām //
                <span class="ref">MatsP_24.63</span></p>
            
            
            <p id="MatsP_24.64">
               na te 'sya pratyagṛhṇanta yaduprabhṛtayo jarām <br />
               caturastānsa rājarṣir aśapacceti naḥ śrutam //
                <span class="ref">MatsP_24.64</span></p>
            
            
            <p id="MatsP_24.65">
               tamabravīttataḥ pūruḥ kanīyānsatyavikramaḥ <br />
               jarāṃ mā dehi navayā tanvā me yauvanātsukhī //
                <span class="ref">MatsP_24.65</span></p>
            
            
            <p id="MatsP_24.66">
               ahaṃ jarāṃ tavādāya rājye sthāsyāmi cājñayā <br />
               evamuktaḥ sa rājarṣis tapovīryasamāśrayāt //
                <span class="ref">MatsP_24.66</span></p>
            
            
            <p id="MatsP_24.67">
               saṃsthāpayāmāsa jarāṃ tadā putre mahātmani <br />
               pauraveṇātha vayasā rājā yauvanamāsthitaḥ //
                <span class="ref">MatsP_24.67</span></p>
            
            
            <p id="MatsP_24.68">
               yayāteścātha vayasā rājyaṃ pūrurakārayat <br />
               tato varṣasahasrānte yayātiraparājitaḥ //
                <span class="ref">MatsP_24.68</span></p>
            
            
            <p id="MatsP_24.69">
               atṛpta iva kāmānāṃ pūruṃ putramuvāca ha <br />
               tvayā dāyādavān asmi tvaṃ me vaṃśakaraḥ sutaḥ //
                <span class="ref">MatsP_24.69</span></p>
            
            
            <p id="MatsP_24.70">
               pauravo vaṃśa ityeṣa khyātiṃ loke gamiṣyati <br />
               tataḥ sa nṛpaśārdūlaḥ pūruṃ rājye 'bhiṣicya ca //
                <span class="ref">MatsP_24.70</span></p>
            
            
            <p id="MatsP_24.71">
               kālena mahatā paścāt kāladharmam upeyivān <br />
               pūruvaṃśaṃ pravakṣyāmi śṛṇudhvamṛṣisattamāḥ <br />
               yatra te bhāratā jātā bharatānvayavardhanāḥ //
                <span class="ref">MatsP_24.71</span></p>
            
            </div>
         
         <div id="d1e22421">
            
            <h3>Matsya-Purāṇa 25</h3>
            *ṛṣaya ūcuḥ
            
            
            <p id="MatsP_25.1">
               kimarthaṃ pauravo vaṃśaḥ śreṣṭhatvaṃ prāpa bhūtale <br />
               jyeṣṭhasyāpi yadorvaṃśaḥ kimarthaṃ hīyate śriyā //
                <span class="ref">MatsP_25.1</span></p>
            
            
            <p id="MatsP_25.2">
               anyadyayāticaritaṃ sūta vistarato vada <br />
               yasmāttatpuṇyamāyuṣyam abhinandyaṃ surairapi //
                <span class="ref">MatsP_25.2</span></p>
            
            *sūta uvāca
            
            
            <p id="MatsP_25.3">
               etadeva purā pṛṣṭaḥ śatānīkena śaunakaḥ <br />
               puṇyaṃ pavitramāyuṣyaṃ yayāticaritaṃ mahat //
                <span class="ref">MatsP_25.3</span></p>
            
            *śatānīka uvāca
            
            
            <p id="MatsP_25.4">
               yayātiḥ pūrvajo 'smākaṃ daśamo yaḥ prajāpateḥ <br />
               kathaṃ sa śukratanayāṃ lebhe paramadurlabhām //
                <span class="ref">MatsP_25.4</span></p>
            
            
            <p id="MatsP_25.5">
               etadicchāmyahaṃ śrotuṃ vistareṇa tapodhana <br />
               ānupūrvyācca me śaṃsa pūrorvaṃśadharānnṛpān //
                <span class="ref">MatsP_25.5</span></p>
            
            *śaunaka uvāca
            
            
            <p id="MatsP_25.6">
               yayātirāsīdrājarṣir devarājasamadyutiḥ <br />
               taṃ śukravṛṣaparvāṇau vavrāte vai yathā purā //
                <span class="ref">MatsP_25.6</span></p>
            
            
            <p id="MatsP_25.7">
               tatte 'haṃ sampravakṣyāmi pṛcchato rājasattama <br />
               devayānyāśca saṃyogaṃ yayāternāhuṣasya ca //
                <span class="ref">MatsP_25.7</span></p>
            
            
            <p id="MatsP_25.8">
               surāṇāmasurāṇāṃ ca samajāyata vai mithaḥ <br />
               aiśvaryaṃ prati saṃgharṣas trailokye sacarācare //
                <span class="ref">MatsP_25.8</span></p>
            
            
            <p id="MatsP_25.9">
               jigīṣayā tato devā vavrurāṅgirasaṃ munim <br />
               paurohitye ca yajñārthe kāvyaṃ tūśanasaṃ pare //
                <span class="ref">MatsP_25.9</span></p>
            
            
            <p id="MatsP_25.10">
               brāhmaṇau tāv ubhau nityam anyonyaṃ spardhinau bhṛśam <br />
               tatra devā nijaghnuryān dānavān yudhi saṃgatān //
                <span class="ref">MatsP_25.10</span></p>
            
            
            <p id="MatsP_25.11">
               tānpunar jīvayāmāsa kāvyo vidyābalāśrayāt <br />
               tataste punarutthāya yodhayāṃcakrire surān //
                <span class="ref">MatsP_25.11</span></p>
            
            
            <p id="MatsP_25.12">
               asurāstu nijaghnuryān surānsamaramūrdhani <br />
               na tānsaṃjīvayāmāsa bṛhaspatirudāradhīḥ //
                <span class="ref">MatsP_25.12</span></p>
            
            
            <p id="MatsP_25.13">
               na hi veda sa tāṃ vidyāṃ yāṃ kāvyo veda vīryavān <br />
               saṃjīvanīṃ tato devā viṣādamagamanparam //
                <span class="ref">MatsP_25.13</span></p>
            
            
            <p id="MatsP_25.14">
               atha devā bhayodvignāḥ kāvyāduśanasastadā <br />
               ūcuḥ kacamupāgamya jyeṣṭhaṃ putraṃ bṛhaspateḥ //
                <span class="ref">MatsP_25.14</span></p>
            
            
            <p id="MatsP_25.15">
               bhajamānānbhajasvāsmān kuru sāhāyyamuttamam <br />
               yāsau vidyā nivasati brāhmaṇe 'mitatejasi //
                <span class="ref">MatsP_25.15</span></p>
            
            
            <p id="MatsP_25.16">
               śukre tāmāhara kṣipraṃ bhāgabhāṅno bhaviṣyasi <br />
               vṛṣaparvaṇaḥ samīpe 'sau śakyo draṣṭuṃ tvayā dvijaḥ //
                <span class="ref">MatsP_25.16</span></p>
            
            
            <p id="MatsP_25.17">
               rakṣate dānavāṃstatra na sa rakṣatyadānavān <br />
               tam ārādhayituṃ śakto nānyaḥ kaścidṛte tvayā //
                <span class="ref">MatsP_25.17</span></p>
            
            
            <p id="MatsP_25.18">
               devayānī ca dayitā sutā tasya mahātmanaḥ <br />
               tām ārādhayituṃ śakto nānyaḥ kaścana vidyate //
                <span class="ref">MatsP_25.18</span></p>
            
            
            <p id="MatsP_25.19">
               śīladākṣiṇyamādhuryair ācāreṇa damena ca <br />
               devayānyāṃ tu tuṣṭāyāṃ vidyāṃ tāṃ prāpsyasi dhruvam //
                <span class="ref">MatsP_25.19</span></p>
            
            
            <p id="MatsP_25.20">
               tadā hi preṣito devaiḥ samīpe vṛṣaparvaṇaḥ <br />
               tathetyuktvā tu sa prāyād bṛhaspatisutaḥ kacaḥ //
                <span class="ref">MatsP_25.20</span></p>
            
            
            <p id="MatsP_25.21">
               sa gatvā tvarito rājan devaiḥ sampūjitaḥ kacaḥ <br />
               asurendrapure śukraṃ praṇamyedamuvāca ha //
                <span class="ref">MatsP_25.21</span></p>
            
            
            <p id="MatsP_25.22">
               ṛṣer aṅgirasaḥ pautraṃ putraṃ sākṣādbṛhaspateḥ <br />
               nāmnā kaceti vikhyātaṃ śiṣyaṃ gṛhṇātu māṃ bhavān //
                <span class="ref">MatsP_25.22</span></p>
            
            
            <p id="MatsP_25.23">
               brahmacaryaṃ cariṣyāmi tvayyahaṃ paramaṃ guro <br />
               anumanyasva māṃ brahman sahasraparivatsarān //
                <span class="ref">MatsP_25.23</span></p>
            
            *śukra uvāca
            
            
            <p id="MatsP_25.24">
               kaca susvāgataṃ te 'stu pratigṛhṇāmi te vacaḥ <br />
               arcayiṣye 'hamarcyaṃ tvām arcito 'stu bṛhaspatiḥ //
                <span class="ref">MatsP_25.24</span></p>
            
            *śaunaka uvāca
            
            
            <p id="MatsP_25.25">
               kacastu taṃ tathetyuktvā pratijagrāha tadvratam <br />
               ādiṣṭaṃ kaviputreṇa śukreṇośanasā svayam //
                <span class="ref">MatsP_25.25</span></p>
            
            
            <p id="MatsP_25.26">
               vrataṃ ca vratakālaṃ ca yathoktaṃ pratyagṛhṇata <br />
               ārādhayannupādhyāyaṃ devayānīṃ ca bhārata //
                <span class="ref">MatsP_25.26</span></p>
            
            
            <p id="MatsP_25.27">
               nityamārādhayiṣyaṃstāṃ yuvā yauvanagocarām <br />
               gāyannṛtyanvādayaṃśca devayānīmatoṣayat //
                <span class="ref">MatsP_25.27</span></p>
            
            
            <p id="MatsP_25.28">
               saṃśīlayandevayānīṃ kanyāṃ samprāptayauvanām <br />
               puṣpaiḥ phalaiḥ preṣaṇaiśca toṣayāmāsa bhārgavīm //
                <span class="ref">MatsP_25.28</span></p>
            
            
            <p id="MatsP_25.29">
               devayānyapi taṃ vipraṃ niyamavratacāriṇam <br />
               anugāyantī lalanā rahaḥ paryacarattadā //
                <span class="ref">MatsP_25.29</span></p>
            
            
            <p id="MatsP_25.30">
               pañca varṣaśatānyevaṃ kacasya carato bhṛśam <br />
               tattattīvraṃ vrataṃ buddhvā dānavāstaṃ tataḥ kacam //
                <span class="ref">MatsP_25.30</span></p>
            
            
            <p id="MatsP_25.31">
               gā rakṣantaṃ vane dṛṣṭvā rahasyenamamarṣitāḥ <br />
               jaghnur bṛhaspater dveṣān nijarakṣārtham eva ca //
                <span class="ref">MatsP_25.31</span></p>
            
            
            <p id="MatsP_25.32">
               hatvā sālāvṛkebhyaśca prāyacchaṃstilaśaḥ kṛtam <br />
               tato gāvo nivṛttāstā agopāḥ svaniveśanam //
                <span class="ref">MatsP_25.32</span></p>
            
            
            <p id="MatsP_25.33">
               tā dṛṣṭvā rahitā gāstu kacenābhyāgatā vanāt <br />
               uvāca vacanaṃ kāle devayānyatha bhārgavam //
                <span class="ref">MatsP_25.33</span></p>
            
            
            <p id="MatsP_25.34">
               hutaṃ caivāgnihotraṃ te sūryaścāstaṃ gataḥ prabho <br />
               agopāścāgatā gāvaḥ kacastāta na dṛśyate //
                <span class="ref">MatsP_25.34</span></p>
            
            
            <p id="MatsP_25.35">
               vyaktaṃ hato dhṛto vāpi kacastāta bhaviṣyati <br />
               taṃ vinā naiva jīvāmi vacaḥ satyaṃ bravīmyaham //
                <span class="ref">MatsP_25.35</span></p>
            
            *śukra uvāca
            
            
            <p id="MatsP_25.36">
               athehyehīti śabdena mṛtaṃ saṃjīvayāmyaham <br />
               tataḥ saṃjīvanīṃ vidyāṃ prayuktvā kacamāhvayat //
                <span class="ref">MatsP_25.36</span></p>
            
            
            <p id="MatsP_25.37">
               āhūtaḥ prādurabhavat kacaḥ śukraṃ nanāma sa <br />
               hato 'hamiti cācakhyau rākṣasair dhiṣaṇātmajaḥ //
                <span class="ref">MatsP_25.37</span></p>
            
            
            <p id="MatsP_25.38">
               sa punardevayānyuktaḥ puṣpāhāre yadṛcchayā <br />
               vanaṃ yayau kaco vipraḥ paṭhanbrahma ca śāśvatam //
                <span class="ref">MatsP_25.38</span></p>
            
            
            <p id="MatsP_25.39">
               vane puṣpāṇi cinvantaṃ dadṛśur dānavāśca tam <br />
               tato 'dvitīyaṃ taṃ hatvā dagdhaṃ kṛtvā ca cūrṇavat <br />
               prāyacchan brāhmaṇāyaiva surāyāmasurāstadā //
                <span class="ref">MatsP_25.39</span></p>
            
            
            <p id="MatsP_25.40">
               devayānyatha bhūyo 'pi pitaraṃ vākyamabravīt <br />
               puṣpāhārapreṣaṇakṛt kacastāta na dṛśyate //
                <span class="ref">MatsP_25.40</span></p>
            
            
            <p id="MatsP_25.41">
               vyaktaṃ hato mṛto vāpi kacastāta bhaviṣyati <br />
               taṃ vinā naiva jīvāmi vacaḥ satyaṃ bravīmi te //
                <span class="ref">MatsP_25.41</span></p>
            
            *śukra uvāca
            
            
            <p id="MatsP_25.42">
               bṛhaspateḥ sutaḥ putri kacaḥ pretagatiṃ gataḥ <br />
               vidyayā jīvito 'pyevaṃ hanyate karavāṇi kim //
                <span class="ref">MatsP_25.42</span></p>
            
            
            <p id="MatsP_25.43">
               mainaṃ śuco mā ruda devayāni na tvādṛśī martyamanu praśocet <br />
               yasyāstava brahma ca brāhmaṇāśca sendrāśca devā vasavo 'śvinau ca //
                <span class="ref">MatsP_25.43</span></p>
            
            
            <p id="MatsP_25.44">
               suradviṣaścaiva jagacca sarvam upasthitaṃ mattapasaḥ prabhāvāt <br />
               aśakyo 'yaṃ jīvayituṃ dvijātiḥ saṃjīvito yo vadhyate caiva bhūyaḥ //
                <span class="ref">MatsP_25.44</span></p>
            
            *devayānyuvāca
            
            
            <p id="MatsP_25.45">
               yasyāṅgirā vṛddhatamaḥ pitāmaho bṛhaspatiścāpi pitā taponidhiḥ <br />
               ṛṣeḥ suputraṃ tamathāpi pautraṃ kathaṃ na śoce yamahaṃ na rudyām //
                <span class="ref">MatsP_25.45</span></p>
            
            
            <p id="MatsP_25.46">
               sa brahmacārī ca tapodhanaśca sadotthitaḥ karmasu caiva dakṣaḥ <br />
               kacasya mārgaṃ pratipatsye na bhokṣye priyo hi me tāta kaco 'bhirūpaḥ //
                <span class="ref">MatsP_25.46</span></p>
            
            *śaunaka uvāca
            
            
            <p id="MatsP_25.47">
               sa tv evamukto devayānyā maharṣiḥ saṃrambheṇa vyājahārātha kāvyaḥ <br />
               asaṃśayaṃ māmasurā dviṣanti ye me śiṣyānāgatānsūdayanti //
                <span class="ref">MatsP_25.47</span></p>
            
            
            <p id="MatsP_25.48">
               abrāhmaṇaṃ kartumicchanti raudrā ebhir vyarthaṃ prastuto dānavairhi <br />
               tatkarmaṇāpyasya bhavedihāntaḥ kaṃ brahmahatyā na dahedapīndram //
                <span class="ref">MatsP_25.48</span></p>
            
            
            <p id="MatsP_25.49">
               sa tenāpṛṣṭo vidyayā copahūtaḥ śanairvācaṃ jaṭhare vyājahāra <br />
               tamabravītkena cehopanīto mamodare tiṣṭhasi brūhi vatsa //
                <span class="ref">MatsP_25.49</span></p>
            
            *kaca uvāca
            
            
            <p id="MatsP_25.50">
               bhavatprasādānna jahāti māṃ smṛtiḥ sarvaṃ smareyaṃ yacca yathā ca vṛttam <br />
               na tv evaṃ syāttapasaḥ kṣayo me tata kleśaṃ ghorataraṃ smarāmi //
                <span class="ref">MatsP_25.50</span></p>
            
            
            <p id="MatsP_25.51">
               asuraiḥ surāyāṃ bhavato 'smi datto hatvā dagdhvā cūrṇayitvā ca kāvya <br />
               brāhmīṃ māyāṃ tv āsurī tv atra māyā tvayi sthite katham evābhibādhate //
                <span class="ref">MatsP_25.51</span></p>
            
            *śukra uvāca
            
            
            <p id="MatsP_25.52">
               kiṃ te priyaṃ karavāṇyadya vatse vinaiva me jīvitaṃ syātkacasya <br />
               nānyatra kukṣermama bhedanācca dṛśyet kaco madgato devayāni //
                <span class="ref">MatsP_25.52</span></p>
            
            *devayānyuvāca
            
            
            <p id="MatsP_25.53">
               dvau māṃ śokāv agnikalpau dahetāṃ kacasya nāśastava caivopaghātaḥ <br />
               kacasya nāśe mama nāsti śarma tavopaghāte jīvituṃ nāsmi śaktā //
                <span class="ref">MatsP_25.53</span></p>
            
            *śukra uvāca
            
            
            <p id="MatsP_25.54">
               saṃsiddharūpo 'si bṛhaspateḥ suta yattvāṃ bhaktaṃ bhajate devayānī <br />
               vidyāmimāṃ prāpnuhi jīvanīṃ tvaṃ na cedindraḥ kacarūpī tvamadya //
                <span class="ref">MatsP_25.54</span></p>
            
            
            <p id="MatsP_25.55">
               na nivartetpunarjīvan kaścidanyo mamodarāt <br />
               brāhmaṇaṃ varjayitvaikaṃ tasmādvidyām avāpnuhi //
                <span class="ref">MatsP_25.55</span></p>
            
            
            <p id="MatsP_25.56">
               putro bhūtvā niṣkramasvodarānme bhittvā kukṣiṃ jīvaya māṃ ca tāta <br />
               avekṣethā dharmavatīmavekṣāṃ guroḥ sakāśātprāpya vidyāṃ savidyaḥ //
                <span class="ref">MatsP_25.56</span></p>
            
            *śaunaka uvāca
            
            
            <p id="MatsP_25.57">
               guroḥ sakāśātsamavāpya vidyāṃ bhittvā kukṣiṃ nirvicakrāma vipraḥ <br />
               prāleyādreḥ śuklamudbhidya śṛṅgaṃ rātryāgame paurṇamāsyāmivenduḥ //
                <span class="ref">MatsP_25.57</span></p>
            
            
            <p id="MatsP_25.58">
               dṛṣṭvā ca taṃ patitaṃ vedarāśim utthāpayāmāsa tataḥ kaco 'pi <br />
               vidyāṃ siddhāṃ tāmavāpyābhivādya tataḥ kacastaṃ gurumityuvāca //
                <span class="ref">MatsP_25.58</span></p>
            
            
            <p id="MatsP_25.59">
               nidhiṃ nidhīnāṃ varadaṃ varāṇāṃ ye nādriyante gurumarcanīyam <br />
               prāleyādriprojjvaladbhālasaṃsthaṃ pāpāṃllokāṃste vrajantyapratiṣṭhāḥ //
                <span class="ref">MatsP_25.59</span></p>
            
            *śaunaka uvāca
            
            
            <p id="MatsP_25.60">
               surāpānād vañcanāt prāpayitvā saṃjñānāśaṃ cetasaścāpi ghoram <br />
               dṛṣṭvā kacaṃ cāpi tathābhirūpaṃ pītaṃ tathā surayā mohitena //
                <span class="ref">MatsP_25.60</span></p>
            
            
            <p id="MatsP_25.61">
               samanyurutthāya mahānubhāvas tadośanā viprahitaṃ cikīrṣuḥ <br />
               kāvyaḥ svayaṃ vākyamidaṃ jagāda surāpānaṃ pratyasau jātaśaṅkaḥ //
                <span class="ref">MatsP_25.61</span></p>
            
            *śukra uvāca
            
            
            <p id="MatsP_25.62">
               yo brāhmaṇo 'dyaprabhṛtīha kaścin mohātsurāṃ pāsyati mandabuddhiḥ <br />
               apetadharmā brahmahā caiva sa syādasmiṃlloke garhitaḥ syātpare ca //
                <span class="ref">MatsP_25.62</span></p>
            
            
            <p id="MatsP_25.63">
               mayā cemāṃ vipradharmoktasīmāṃ maryādāṃ vai sthāpitāṃ sarvaloke <br />
               santo viprāḥ śuśruvāṃso gurūṇāṃ devā daityāścopaśṛṇvantu sarve //
                <span class="ref">MatsP_25.63</span></p>
            
            *śaunaka uvāca
            
            
            <p id="MatsP_25.64">
               itīdamuktvā sa mahāprabhāvas taponidhīnāṃ nidhir aprameyaḥ <br />
               tāndānavāṃścaiva nigūḍhabuddhīn idaṃ samāhūya vaco 'bhyuvāca //
                <span class="ref">MatsP_25.64</span></p>
            
            *śukra uvāca
            
            
            <p id="MatsP_25.65">
               ācakṣe vo dānavā bāliśāḥ stha śiṣyaḥ kaco vatsyati matsamīpe <br />
               saṃjīvanīṃ prāpya vidyāṃ mayāyaṃ tulyaprabhāvo brāhmaṇo brahmabhūtaḥ //
                <span class="ref">MatsP_25.65</span></p>
            
            *śaunaka uvāca
            
            
            <p id="MatsP_25.66">
               guroruṣya sakāśe ca daśa varṣaśatāni saḥ <br />
               anujñātaḥ kaco gantum iyeṣa tridaśālayam //
                <span class="ref">MatsP_25.66</span></p>
            
            </div>
         
         <div id="d1e23742">
            
            <h3>Matsya-Purāṇa 26</h3>
            *śaunaka uvāca
            
            
            <p id="MatsP_26.1">
               samāpitavrataṃ taṃ tu visṛṣṭaṃ guruṇā tadā <br />
               prasthitaṃ tridaśāvāsaṃ devayānīdamabravīt //
                <span class="ref">MatsP_26.1</span></p>
            
            *devayānyuvāca
            
            
            <p id="MatsP_26.2">
               ṛṣer aṅgirasaḥ pautra vṛttenābhijanena ca <br />
               bhrājase vidyayā caiva tapasā ca damena ca //
                <span class="ref">MatsP_26.2</span></p>
            
            
            <p id="MatsP_26.3">
               ṛṣir yathāṅgirā mānyaḥ piturmama mahāyaśāḥ <br />
               tathā mānyaśca pūjyaśca mama bhūyo bṛhaspatiḥ //
                <span class="ref">MatsP_26.3</span></p>
            
            
            <p id="MatsP_26.4">
               evaṃ jñātvā vijānīhi yadbravīmi tapodhana <br />
               vratasthe niyamopete yathā vartāmyahaṃ tvayi //
                <span class="ref">MatsP_26.4</span></p>
            
            
            <p id="MatsP_26.5">
               sa samāpitavidyo māṃ bhaktāṃ na tyaktumarhasi <br />
               gṛhāṇa pāṇiṃ vidhivan mama mantrapuraskṛtam //
                <span class="ref">MatsP_26.5</span></p>
            
            *kaca uvāca
            
            
            <p id="MatsP_26.6">
               pūjyo mānyaśca bhagavān yathā mama pitā tava <br />
               tathā tvamanavadyāṅgi pūjanīyatamā matā //
                <span class="ref">MatsP_26.6</span></p>
            
            
            <p id="MatsP_26.7">
               ātmaprāṇaiḥ priyatamā bhārgavasya mahātmanaḥ <br />
               tvaṃ bhadre dharmataḥ pūjyā guruputrī sadā mama //
                <span class="ref">MatsP_26.7</span></p>
            
            
            <p id="MatsP_26.8">
               yathā mama gururnityaṃ mānyaḥ śukraḥ pitā tava <br />
               devayāni tathaiva tvaṃ naivaṃ māṃ vaktumarhasi //
                <span class="ref">MatsP_26.8</span></p>
            
            *devayānyuvāca
            
            
            <p id="MatsP_26.9">
               guruputrasya putro me na tu tvamasi me pituḥ <br />
               tasmānmānyaśca pūjyaśca mamāpi tvaṃ dvijottama //
                <span class="ref">MatsP_26.9</span></p>
            
            
            <p id="MatsP_26.10">
               asurairhanyamāne tu kace tvayi punaḥ punaḥ <br />
               tadāprabhṛti yā prītis tāṃ tvameva smarasva me //
                <span class="ref">MatsP_26.10</span></p>
            
            
            <p id="MatsP_26.11">
               sauhārde cānurāge ca vettha me bhaktimuttamām <br />
               na māmarhasi dharmajña tyaktuṃ bhaktāmanāgasam //
                <span class="ref">MatsP_26.11</span></p>
            
            *kaca uvāca
            
            
            <p id="MatsP_26.12">
               aniyojye niyoge māṃ niyunakṣi śubhavrate <br />
               prasīda subhrūrmahyaṃ tvaṃ guror gurutarā śubhe //
                <span class="ref">MatsP_26.12</span></p>
            
            
            <p id="MatsP_26.13">
               yatroṣitaṃ viśālākṣi tvayā candranibhānane <br />
               tatrāhamuṣito bhadre kukṣau kāvyasya bhāmini //
                <span class="ref">MatsP_26.13</span></p>
            
            
            <p id="MatsP_26.14">
               bhaginī dharmato me tvaṃ maivaṃ vocaḥ śubhānane <br />
               sukhenādhyuṣito bhadre na manyurvidyate mama //
                <span class="ref">MatsP_26.14</span></p>
            
            
            <p id="MatsP_26.15">
               āpṛcche tvāṃ gamiṣyāmi śivamastvatha me pathi <br />
               avirodhena dharmasya smartavyo 'smi kathāntare <br />
               apramattodyatā nityam ārādhaya guruṃ mama //
                <span class="ref">MatsP_26.15</span></p>
            
            *devayānyuvāca
            
            
            <p id="MatsP_26.16">
               daityairhatastvaṃ yadbhartṛbuddhyā tvaṃ rakṣito mayā <br />
               yadi māṃ dharmakāmārthaṃ pratyākhyāsyasi dharmataḥ //
                <span class="ref">MatsP_26.16</span></p>
            
            
            <p id="MatsP_26.17">
               tataḥ kaca na te vidyā siddhimeṣā gamiṣyati //
                <span class="ref">MatsP_26.17</span></p>
            
            *kaca uvāca
            
            
            <p id="MatsP_26.18">
               guruputrīti kṛtvāhaṃ pratyākhyāsye na doṣataḥ <br />
               guruṇā cābhyanujñātaḥ kāmameva śapasva mām //
                <span class="ref">MatsP_26.18</span></p>
            
            
            <p id="MatsP_26.19">
               ārṣaṃ dharmaṃ bruvāṇo 'haṃ devayāni yathā tvayā <br />
               śaptuṃ nārho 'smi kalyāṇi kāmato 'dya ca dharmataḥ //
                <span class="ref">MatsP_26.19</span></p>
            
            
            <p id="MatsP_26.20">
               tasmādbhavatyā yaḥ kāmo na tathā sambhaviṣyati <br />
               ṛṣiputro na te kaścij jātu pāṇiṃ grahīṣyati //
                <span class="ref">MatsP_26.20</span></p>
            
            
            <p id="MatsP_26.21">
               phaliṣyati na me vidyā tvadvacaśceti tattayā <br />
               adhyāpayiṣyāmi ca yaṃ tasya vidyā phaliṣyati //
                <span class="ref">MatsP_26.21</span></p>
            
            *śaunaka uvāca
            
            
            <p id="MatsP_26.22">
               evamuktvā nṛpaśreṣṭha devayānīṃ kacastadā <br />
               tridaśeśālayaṃ śīghraṃ jagāma dvijasattamaḥ //
                <span class="ref">MatsP_26.22</span></p>
            
            
            <p id="MatsP_26.23">
               tamāgatamabhiprekṣya devāḥ sendrapurogamāḥ <br />
               bṛhaspatiṃ sabhājyedaṃ kacamāhurmudānvitāḥ //
                <span class="ref">MatsP_26.23</span></p>
            
            *devā ūcuḥ
            
            
            <p id="MatsP_26.24">
               tvaṃ kacāsmaddhitaṃ karma kṛtavānmahadadbhutam <br />
               na te yaśaḥ praṇaśitā bhāgabhākca bhaviṣyasi //
                <span class="ref">MatsP_26.24</span></p>
            
            </div>
         
         <div id="d1e24225">
            
            <h3>Matsya-Purāṇa 27</h3>
            *śaunaka uvāca
            
            
            <p id="MatsP_27.1">
               kṛtavidye kace prāpte hṛṣṭarūpā divaukasaḥ <br />
               kacādavetya tāṃ vidyāṃ kṛtārthā bharatarṣabha //
                <span class="ref">MatsP_27.1</span></p>
            
            
            <p id="MatsP_27.2">
               sarva eva samāgamya śatakratumathābruvan <br />
               kālastvadvikramasyādya jahi śatrūnpuraṃdara //
                <span class="ref">MatsP_27.2</span></p>
            
            
            <p id="MatsP_27.3">
               evamuktastu saha tais tridaśair maghavāṃstadā <br />
               tathetyuktvopacakrāma so 'paśyadvipine striyaḥ //
                <span class="ref">MatsP_27.3</span></p>
            
            
            <p id="MatsP_27.4">
               krīḍantīnāṃ tu kanyānāṃ vane caitrarathopame <br />
               vāyurbhūtaḥ sa vastrāṇi sarvāṇyeva vyamiśrayat //
                <span class="ref">MatsP_27.4</span></p>
            
            
            <p id="MatsP_27.5">
               tato jalāt samuttīrya tāḥ kanyāḥ sahitāstadā <br />
               vastrāṇi jagṛhustāni yathāsaṃsthānyanekaśaḥ //
                <span class="ref">MatsP_27.5</span></p>
            
            
            <p id="MatsP_27.6">
               tatra vāso devayānyāḥ śarmiṣṭhā jagṛhe tadā <br />
               vyatikramamajānantī duhitā vṛṣaparvaṇaḥ //
                <span class="ref">MatsP_27.6</span></p>
            
            
            <p id="MatsP_27.7">
               tatastayor mithastatra virodhaḥ samajāyata <br />
               devayānyāśca rājendra śarmiṣṭhāyāśca tatkṛte //
                <span class="ref">MatsP_27.7</span></p>
            
            *devayānyuvāca
            
            
            <p id="MatsP_27.8">
               kasmādgṛhṇāsi me vastraṃ śiṣyā bhūtvā mamāsuri <br />
               samudācārahīnāyā na te śreyo bhaviṣyati //
                <span class="ref">MatsP_27.8</span></p>
            
            *śarmiṣṭhovāca
            
            
            <p id="MatsP_27.9">
               āsīnaṃ ca śayānaṃ ca pitā te pitaraṃ mama <br />
               stauti pṛcchati cābhīkṣṇaṃ nīcasthaḥ suvinītavat //
                <span class="ref">MatsP_27.9</span></p>
            
            
            <p id="MatsP_27.10">
               yācatastvaṃ ca duhitā stuvataḥ pratigṛhṇataḥ <br />
               sutāhaṃ stūyamānasya dadato na tu gṛhṇataḥ //
                <span class="ref">MatsP_27.10</span></p>
            
            
            <p id="MatsP_27.11">
               anāyudhā sāyudhāyāḥ kiṃ tvaṃ kupyasi bhikṣuki <br />
               lapsyase pratiyoddhāraṃ na ca tvāṃ gaṇayāmyaham //
                <span class="ref">MatsP_27.11</span></p>
            
            *śaunaka uvāca
            
            
            <p id="MatsP_27.12">
               sā vismayaṃ devayānīṃ gatāṃ saktāṃ ca vāsasi <br />
               śarmiṣṭhā prākṣipatkūpe tataḥ svapuramāviśat //
                <span class="ref">MatsP_27.12</span></p>
            
            
            <p id="MatsP_27.13">
               hateyamiti vijñāya śarmiṣṭhā pāpaniścayā <br />
               anavekṣya yayau tasmāt krodhavegaparāyaṇā //
                <span class="ref">MatsP_27.13</span></p>
            
            
            <p id="MatsP_27.14">
               atha taṃ deśamabhyāgād yayātirnahuṣātmajaḥ <br />
               śrāntayugyaḥ śrāntarūpo mṛgalipsuḥ pipāsitaḥ //
                <span class="ref">MatsP_27.14</span></p>
            
            
            <p id="MatsP_27.15">
               nāhuṣiḥ prekṣamāṇo hi sa nipāne gatodake <br />
               dadarśa kanyāṃ tāṃ tatra dīptāmagniśikhām iva //
                <span class="ref">MatsP_27.15</span></p>
            
            
            <p id="MatsP_27.16">
               tāmapṛcchatsa dṛṣṭvaiva kanyāmamaravarṇinīm <br />
               sāntvayitvā nṛpaśreṣṭhaḥ sāmnā paramavalgunā //
                <span class="ref">MatsP_27.16</span></p>
            
            
            <p id="MatsP_27.17">
               kā tvaṃ cārumukhī śyāmā sumṛṣṭamaṇikuṇḍalā <br />
               dīrghaṃ dhyāyasi cātyarthaṃ kasmācchvasiṣi cāturā //
                <span class="ref">MatsP_27.17</span></p>
            
            
            <p id="MatsP_27.18">
               kathaṃ ca patitā hy asmin kūpe vīruttṛṇāvṛte <br />
               duhitā caiva kasya tvaṃ vada sarvaṃ sumadhyame //
                <span class="ref">MatsP_27.18</span></p>
            
            *devayānyuvāca
            
            
            <p id="MatsP_27.19">
               yo 'sau devairhatān daityān utthāpayati vidyayā <br />
               tasya śukrasya kanyāhaṃ tvaṃ māṃ nūnaṃ na budhyase //
                <span class="ref">MatsP_27.19</span></p>
            
            
            <p id="MatsP_27.20">
               eṣa me dakṣiṇo rājan pāṇis tāmranakhāṅguliḥ <br />
               samuddhara gṛhītvā māṃ kulīnastvaṃ hi me mataḥ //
                <span class="ref">MatsP_27.20</span></p>
            
            
            <p id="MatsP_27.21">
               jānāmi tvāṃ ca saṃśāntaṃ vīryavantaṃ yaśasvinam <br />
               tasmānmāṃ patitāṃ kūpād asmād uddhartumarhasi //
                <span class="ref">MatsP_27.21</span></p>
            
            *śaunaka uvāca
            
            
            <p id="MatsP_27.22">
               tāmatha brāhmaṇīṃ strīṃ ca vijñāya nahuṣātmajaḥ <br />
               gṛhītvā dakṣiṇe pāṇāv ujjahāra tato 'vaṭāt //
                <span class="ref">MatsP_27.22</span></p>
            
            
            <p id="MatsP_27.23">
               uddhṛtya caināṃ tarasā tasmātkūpānnarādhipaḥ <br />
               āmantrayitvā suśroṇīṃ yayātiḥ svapuraṃ yayau //
                <span class="ref">MatsP_27.23</span></p>
            
            
            <p id="MatsP_27.24">
               gate tu nāhuṣe tasmin devayānyapi ninditā <br />
               uvāca śokasaṃtaptā ghūrṇikāmāgatāṃ punaḥ //
                <span class="ref">MatsP_27.24</span></p>
            
            *devayānyuvāca
            
            
            <p id="MatsP_27.25">
               tvaritaṃ ghūrṇike gaccha sarvamācakṣva me pituḥ <br />
               nedānīṃ tu pravekṣyāmi nagaraṃ vṛṣaparvaṇaḥ //
                <span class="ref">MatsP_27.25</span></p>
            
            *śaunaka uvāca
            
            
            <p id="MatsP_27.26">
               sā tu vai tvaritaṃ gatvā ghūrṇikāsuramandiram <br />
               dṛṣṭvā kāvyamuvācedaṃ kampamānā vicetanā //
                <span class="ref">MatsP_27.26</span></p>
            
            
            <p id="MatsP_27.27">
               ācakhyau ca mahābhāgā devayānī vane hatā <br />
               śarmiṣṭhayā mahāprājña duhitrā vṛṣaparvaṇaḥ //
                <span class="ref">MatsP_27.27</span></p>
            
            
            <p id="MatsP_27.28">
               śrutvā duhitaraṃ kāvyas tadā śarmiṣṭhayā hatām <br />
               tvarayā niryayau duḥkhān mārgamāṇaḥ sutāṃ vane //
                <span class="ref">MatsP_27.28</span></p>
            
            
            <p id="MatsP_27.29">
               dṛṣṭvā duhitaraṃ kāvyo devayānīṃ tapovane <br />
               bāhubhyāṃ sampariṣvajya duḥkhito vākyamabravīt //
                <span class="ref">MatsP_27.29</span></p>
            
            
            <p id="MatsP_27.30">
               ātmadoṣair niyacchanti sarve duḥkhasukhe janāḥ <br />
               manye duścaritaṃ te 'sti tasyeyaṃ niṣkṛtiḥ kṛtā //
                <span class="ref">MatsP_27.30</span></p>
            
            *devayānyuvāca
            
            
            <p id="MatsP_27.31">
               niṣkṛtir vāstu vā māstu śṛṇuṣvāvahito mama <br />
               śarmiṣṭhayā yaduktāsmi duhitrā vṛṣaparvaṇaḥ //
                <span class="ref">MatsP_27.31</span></p>
            
            
            <p id="MatsP_27.32">
               satyaṃ kilaitatsā prāha daityānāmasmi gāyanā <br />
               evaṃ hi me kathayati śarmiṣṭhā vārṣaparvaṇī //
                <span class="ref">MatsP_27.32</span></p>
            
            
            <p id="MatsP_27.33">
               vacanaṃ tīkṣṇaparuṣaṃ krodharaktekṣaṇā bhṛśam <br />
               stuvato duhitāsi tvaṃ yācataḥ pratigṛhṇataḥ //
                <span class="ref">MatsP_27.33</span></p>
            
            
            <p id="MatsP_27.34">
               sutāhaṃ stūyamānasya dadato 'pratigṛhṇataḥ <br />
               iti māmāha śarmiṣṭhā duhitā vṛṣaparvaṇaḥ <br />
               krodhasaṃraktanayanā darpapūrṇānanā tataḥ //
                <span class="ref">MatsP_27.34</span></p>
            
            
            <p id="MatsP_27.35">
               yadyahaṃ stuvatastāta duhitā pratigṛhṇataḥ <br />
               prasādayiṣye śarmiṣṭhām ityuktā hi sakhī mayā //
                <span class="ref">MatsP_27.35</span></p>
            
            *śukra uvāca
            
            
            <p id="MatsP_27.35">
               stuvato duhitā na tvaṃ bhadre na pratigṛhṇataḥ <br />
               atastvaṃ stūyamānasya duhitā devayānyasi //
                <span class="ref">MatsP_27.35</span></p>
            
            
            <p id="MatsP_27.37">
               vṛṣaparvaiva tadveda śakro rājā ca nāhuṣaḥ <br />
               acintyaṃ brahma nirdvaṃdvam aiśvaraṃ hi balaṃ mama //
                <span class="ref">MatsP_27.37</span></p>
            
            </div>
         
         <div id="d1e24969">
            
            <h3>Matsya-Purāṇa 28</h3>
            *śukra uvāca
            
            
            <p id="MatsP_28.1">
               yaḥ pareṣāṃ naro nityam ativādāṃstitikṣati <br />
               devayāni vijānīhi tena sarvamidaṃ jitam //
                <span class="ref">MatsP_28.1</span></p>
            
            
            <p id="MatsP_28.2">
               yaḥ samutpatitaṃ krodhaṃ nigṛhṇāti hayaṃ yathā <br />
               sa yantetyucyate sadbhir na yo raśmiṣu lambate //
                <span class="ref">MatsP_28.2</span></p>
            
            
            <p id="MatsP_28.3">
               yaḥ samutpatitaṃ krodham akrodhane niyacchati <br />
               devayāni vijānīhi tena sarvamidaṃ jitam //
                <span class="ref">MatsP_28.3</span></p>
            
            
            <p id="MatsP_28.4">
               yaḥ samutpatitaṃ kopaṃ kṣamayaiva nirasyati <br />
               yathoragastvacaṃ jīrṇāṃ sa vai puruṣa ucyate //
                <span class="ref">MatsP_28.4</span></p>
            
            
            <p id="MatsP_28.5">
               yastu bhāvayate dharmaṃ yo 'timātraṃ titikṣati <br />
               yaśca tapto na tapati bhṛśaṃ so 'rthasya bhājanam //
                <span class="ref">MatsP_28.5</span></p>
            
            
            <p id="MatsP_28.6">
               yo yajedaśvamedhena māsi māsi śataṃ samāḥ <br />
               yastu kupyenna sarvasya tayorakrodhano varaḥ //
                <span class="ref">MatsP_28.6</span></p>
            
            
            <p id="MatsP_28.7">
               ye kumārāḥ kumāryaśca vairaṃ kuryuracetasaḥ <br />
               naitatprājñastu kurvīta viduste na balābalam //
                <span class="ref">MatsP_28.7</span></p>
            *devayānyuvāca
            
            
            <p id="MatsP_28.8">
               vedāhaṃ tāta bālāpi kāryāṇāṃ tu gatāgatam <br />
               krodhe caivātivāde vā kāryasyāpi balābale //
                <span class="ref">MatsP_28.8</span></p>
            
            
            <p id="MatsP_28.9">
               śiṣyasyāśiṣyavṛttaṃ hi na kṣantavyaṃ bubhūṣuṇā <br />
               asatsaṃkīrṇavṛtteṣu vāso mama na rocate //
                <span class="ref">MatsP_28.9</span></p>
            
            
            <p id="MatsP_28.10">
               puṃso ye nābhinandanti vṛttenābhijanena ca <br />
               na teṣu nivasetprājñaḥ śreyorthī pāpabuddhiṣu //
                <span class="ref">MatsP_28.10</span></p>
            
            
            <p id="MatsP_28.11">
               ye nainamabhijānanti vṛttenābhijanena ca <br />
               teṣu sādhuṣu vastavyaṃ sa vāsaḥ śreṣṭha ucyate //
                <span class="ref">MatsP_28.11</span></p>
            
            
            <p id="MatsP_28.12">
               tanme mathnāti hṛdayam agnikalpamivāraṇam <br />
               vāgduruktaṃ mahāghoraṃ duhiturvṛṣaparvaṇaḥ //
                <span class="ref">MatsP_28.12</span></p>
            
            
            <p id="MatsP_28.13">
               na hy ato duṣkaraṃ manye tāta lokeṣvapi triṣu <br />
               yaḥ sapatnaśriyaṃ dīptāṃ hīnaśrīḥ paryupāsate //
                <span class="ref">MatsP_28.13</span></p>
            
            </div>
         
         <div id="d1e25227">
            
            <h3>Matsya-Purāṇa 29</h3>
            *śaunaka uvāca
            
            
            <p id="MatsP_29.1">
               tataḥ kāvyo bhṛguśreṣṭhaḥ samanyurupagamya ha <br />
               vṛṣaparvāṇam āsīnam ityuvācāvicārayan //
                <span class="ref">MatsP_29.1</span></p>
            
            
            <p id="MatsP_29.2">
               nādharmaścarito rājan sadyaḥ phalati gaur iva <br />
               śanairāvartyamānastu mūlānyapi nikṛntati //
                <span class="ref">MatsP_29.2</span></p>
            
            
            <p id="MatsP_29.3">
               yadi nātmani putreṣu na cetpaśyati naptṛṣu <br />
               pāpamācaritaṃ karma trivargamativartate //
                <span class="ref">MatsP_29.3</span></p>
            
            
            <p id="MatsP_29.4">
               phalatyevaṃ dhruvaṃ pāpaṃ gurubhuktamivodare <br />
               yadā ghātayase vipraṃ kacamāṅgirasaṃ tadā //
                <span class="ref">MatsP_29.4</span></p>
            
            
            <p id="MatsP_29.5">
               apāpaśīlaṃ dharmajñaṃ śuśrūṣuṃ madgṛhe ratam <br />
               vadhādanarhatastasya vadhācca duhiturmama //
                <span class="ref">MatsP_29.5</span></p>
            
            
            <p id="MatsP_29.6">
               vṛṣaparvannibodha tvaṃ tyakṣyāmi tvāṃ sabāndhavam <br />
               sthātuṃ tvadviṣaye rājan na śaknomi tvayā saha //
                <span class="ref">MatsP_29.6</span></p>
            
            
            <p id="MatsP_29.7">
               adyaivamabhijānāmi daityaṃ mithyāpralāpinam <br />
               yatastvamātmanodīrṇāṃ duhitāṃ kimupekṣase //
                <span class="ref">MatsP_29.7</span></p>
            
            *vṛṣaparvovāca
            
            
            <p id="MatsP_29.8">
               nāvadyaṃ na mṛṣāvādaṃ tvayi jānāmi bhārgava <br />
               tvayi satyaṃ ca dharmaśca tatprasīdatu māṃ bhavān //
                <span class="ref">MatsP_29.8</span></p>
            
            
            <p id="MatsP_29.9">
               adyāsmānapahāya tvam ito yāsyasi bhārgava <br />
               samudraṃ sampravekṣyāmi nānyadasti parāyaṇam //
                <span class="ref">MatsP_29.9</span></p>
            
            *śukra uvāca
            
            
            <p id="MatsP_29.10">
               samudraṃ praviśadhvaṃ vo diśo vā vrajatāsurāḥ <br />
               duhiturnāpriyaṃ soḍhuṃ śakto 'haṃ dayitā hi me //
                <span class="ref">MatsP_29.10</span></p>
            
            
            <p id="MatsP_29.11">
               prasādyatāṃ devayānī jīvitaṃ yatra me sthitam <br />
               yogakṣemakaraste 'ham indrasyeva bṛhaspatiḥ //
                <span class="ref">MatsP_29.11</span></p>
            
            *vṛṣaparvovāca
            
            
            <p id="MatsP_29.12">
               yatkiṃcid asurendrāṇāṃ vidyate vasu bhārgava <br />
               bhuvi hastirathāśvaṃ vā tasya tvaṃ mama ceśvaraḥ //
                <span class="ref">MatsP_29.12</span></p>
            
            *śukra uvāca
            
            
            <p id="MatsP_29.13">
               yatkiṃcid asti draviṇaṃ daityendrāṇāṃ mahāsura <br />
               tasyeśvaro 'smi yadyetad devayānī prasādyatām //
                <span class="ref">MatsP_29.13</span></p>
            *śaunaka uvāca
            
            
            <p id="MatsP_29.14">
               tatastu tvaritaḥ śukras tena rājñā samaṃ yayau <br />
               uvāca caināṃ subhage pratipannaṃ vacastava //
                <span class="ref">MatsP_29.14</span></p>
            
            *devayānyuvāca
            
            
            <p id="MatsP_29.15">
               yadi tvamīśvarastāta rājño vittasya bhārgava <br />
               nābhijānāmi tatte 'haṃ rājā vadatu māṃ svayam //
                <span class="ref">MatsP_29.15</span></p>
            
            *vṛṣaparvovāca
            
            
            <p id="MatsP_29.16">
               yaṃ kāmamabhijānāsi devayāni śucismite <br />
               tatte 'haṃ sampradāsyāmi yadyapi syātsudurlabham //
                <span class="ref">MatsP_29.16</span></p>
            
            *devayānyuvāca
            
            
            <p id="MatsP_29.17">
               dāsīṃ kanyāsahasreṇa śarmiṣṭhāmabhikāmaye <br />
               anuyāsyati māṃ tatra yatra dāsyati me pitā //
                <span class="ref">MatsP_29.17</span></p>
            
            *vṛṣaparvovāca
            
            
            <p id="MatsP_29.18">
               uttiṣṭha dhātri gaccha tvaṃ śarmiṣṭhāṃ śīghramānaya <br />
               yaṃ ca kāmayate kāmaṃ devayānī karotu tam //
                <span class="ref">MatsP_29.18</span></p>
            
            *śaunaka uvāca
            
            
            <p id="MatsP_29.19">
               tato dhātrī tatra gatvā śarmiṣṭhām idamabravīt <br />
               uttiṣṭha bhadre śarmiṣṭhe jñātīnāṃ sukhamāvaha //
                <span class="ref">MatsP_29.19</span></p>
            
            
            <p id="MatsP_29.20">
               tyajati brāhmaṇaḥ śiṣyān devayānyā pracoditaḥ <br />
               yaṃ sā kāmayate kāmaṃ sa kāryo 'tra tvayānaghe <br />
               dāsītvam abhijātāsi devayānyāḥ suśobhane //
                <span class="ref">MatsP_29.20</span></p>
            
            *śarmiṣṭhovāca
            
            
            <p id="MatsP_29.21">
               yaṃ ca kāmayate kāmaṃ karavāṇyahamadya tam <br />
               mā gānmanyuvaśaṃ śukro devayānī ca matkṛte //
                <span class="ref">MatsP_29.21</span></p>
            
            *śaunaka uvāca
            
            
            <p id="MatsP_29.22">
               tataḥ kanyāsahasreṇa vṛtā śibikayā tadā <br />
               piturnideśāttvaritā niścakrāma purottamāt //
                <span class="ref">MatsP_29.22</span></p>
            
            *śarmiṣṭhovāca
            
            
            <p id="MatsP_29.23">
               ahaṃ kanyāsahasreṇa dāśī te paricārikā <br />
               dhruvaṃ tvāṃ tatra yāsyāmi yatra dāsyati te pitā //
                <span class="ref">MatsP_29.23</span></p>
            
            *devayānyuvāca
            
            
            <p id="MatsP_29.24">
               stuvato duhitā cāhaṃ yācataḥ pratigṛhṇataḥ <br />
               stūyamānasya duhitā kathaṃ dāsī bhaviṣyasi //
                <span class="ref">MatsP_29.24</span></p>
            
            *śarmiṣṭhovāca
            
            
            <p id="MatsP_29.25">
               yena kenacidārtānāṃ jñātīnāṃ sukhamāvahet <br />
               anuyāsyāmyahaṃ tatra yatra dāsyati te pitā //
                <span class="ref">MatsP_29.25</span></p>
            
            *śaunaka uvāca
            
            
            <p id="MatsP_29.26">
               pratiśrute dāsabhāve duhitrā vṛṣaparvaṇaḥ <br />
               devayānī nṛpaśreṣṭha pitaraṃ vākyamabravīt //
                <span class="ref">MatsP_29.26</span></p>
            
            *devayānyuvāca
            
            
            <p id="MatsP_29.27">
               praviśāmi puraṃ tāta tuṣṭāsmi dvijasattama <br />
               amoghaṃ tava vijñānam asti vidyābalaṃ ca te //
                <span class="ref">MatsP_29.27</span></p>
            
            *śaunaka uvāca
            
            
            <p id="MatsP_29.28">
               evamukto dvijaśreṣṭho duhitrā sumahāyaśāḥ <br />
               praviveśa puraṃ hṛṣṭaḥ pūjitaḥ sarvadānavaiḥ //
                <span class="ref">MatsP_29.28</span></p>
            
            </div>
         
         <div id="d1e25819">
            
            <h3>Matsya-Purāṇa 30</h3>
            *śaunaka uvāca
            
            
            <p id="MatsP_30.1">
               atha dīrgheṇa kālena devayānī nṛpottama <br />
               vanaṃ tadaiva niryātā krīḍārthaṃ varavarṇinī //
                <span class="ref">MatsP_30.1</span></p>
            
            
            <p id="MatsP_30.2">
               tena dāsīsahasreṇa sārdhaṃ śarmiṣṭhayā tadā <br />
               tameva deśaṃ samprāptā yathākāmaṃ cacāra sā //
                <span class="ref">MatsP_30.2</span></p>
            
            
            <p id="MatsP_30.3">
               tābhiḥ sakhībhiḥ sahitā sarvābhirmuditā bhṛśam <br />
               krīḍantyo 'bhiratāḥ sarvāḥ pibantyo madhu mādhavam //
                <span class="ref">MatsP_30.3</span></p>
            
            
            <p id="MatsP_30.4">
               khādantyo vividhānbhakṣyān phalāni vividhāni ca <br />
               punaśca nāhuṣo rājā mṛgalipsuryadṛcchayā //
                <span class="ref">MatsP_30.4</span></p>
            
            
            <p id="MatsP_30.5">
               tameva deśaṃ samprāpto jalalipsuḥ pratarṣitaḥ <br />
               dadarśa devayānīṃ ca śarmiṣṭhāṃ tāśca yoṣitaḥ //
                <span class="ref">MatsP_30.5</span></p>
            
            
            <p id="MatsP_30.6">
               pibantyo lalanāstāśca divyābharaṇabhūṣitāḥ <br />
               upaviṣṭāṃ ca dadṛśe devayānīṃ śucismitām //
                <span class="ref">MatsP_30.6</span></p>
            
            
            <p id="MatsP_30.7">
               rūpeṇāpratimāṃ tāsāṃ strīṇāṃ madhye varāṅganām <br />
               śarmiṣṭhayā sevyamānāṃ pādasaṃvāhanādibhiḥ //
                <span class="ref">MatsP_30.7</span></p>
            
            *yayātiruvāca
            
            
            <p id="MatsP_30.8">
               dvābhyāṃ kanyāsahasrābhyāṃ dve kanye parivārite <br />
               gotre ca nāmanī caiva dvayoḥ pṛcchāmyato hy aham //
                <span class="ref">MatsP_30.8</span></p>
            
            *devayānyuvāca
            
            
            <p id="MatsP_30.9">
               ākhyāsyāmyaham ādatsva vacanaṃ me narādhipa <br />
               śuko nāmāsuraguruḥ sutāṃ jānīhi tasya mām //
                <span class="ref">MatsP_30.9</span></p>
            
            
            <p id="MatsP_30.10">
               iyaṃ ca me sakhī dāsī yatrāhaṃ tatra gāminī <br />
               duhitā dānavendrasya śarmiṣṭhā vṛṣaparvaṇaḥ //
                <span class="ref">MatsP_30.10</span></p>
            
            *yayātiruvāca
            
            
            <p id="MatsP_30.11">
               kathaṃ tu te sakhī dāsī kanyeyaṃ varavarṇinī <br />
               asurendrasutā subhūḥ paraṃ kautūhalaṃ hi me //
                <span class="ref">MatsP_30.11</span></p>
            
            *devayānyuvāca
            
            
            <p id="MatsP_30.12">
               sarvameva naravyāghra vidhānamanuvartate <br />
               vidhinā vihitaṃ jñātvā mā vicitraṃ manaḥ kṛthāḥ //
                <span class="ref">MatsP_30.12</span></p>
            
            
            <p id="MatsP_30.13">
               rājavadrūpaveṣau te brāhmīṃ vācaṃ bibharṣi ca <br />
               kiṃnāmā tvaṃ kutaścāsi kasya putraśca śaṃsa me //
                <span class="ref">MatsP_30.13</span></p>
            
            *yayātiruvāca
            
            
            <p id="MatsP_30.14">
               brahmacaryeṇa vedo me kṛtsnaḥ śrutipathaṃ gataḥ <br />
               rājāhaṃ rājaputraśca yayātiriti viśrutaḥ //
                <span class="ref">MatsP_30.14</span></p>
            
            *devayānyuvāca
            
            
            <p id="MatsP_30.15">
               kena cārthena nṛpate hy enaṃ deśaṃ samāgataḥ <br />
               jighṛkṣurvāri yatkiṃcid athavā mṛgalipsayā //
                <span class="ref">MatsP_30.15</span></p>
            
            *yayātiruvāca
            
            
            <p id="MatsP_30.16">
               mṛgalipsurahaṃ bhadre pānīyārtham ihāgataḥ <br />
               bahudhāpyanuyukto 'smi tvam anujñātumarhasi //
                <span class="ref">MatsP_30.16</span></p>
            
            *devayānyuvāca
            
            
            <p id="MatsP_30.17">
               dvābhyāṃ kanyāsahasrābhyāṃ dāsyā śarmiṣṭhayā saha <br />
               tvadadhīnāsmi bhadraṃ te sakhe bhartā ca me bhava //
                <span class="ref">MatsP_30.17</span></p>
            
            *yayātiruvāca
            
            
            <p id="MatsP_30.18">
               viddhyauśanasi bhadraṃ te na tvadarho 'smi bhāmini <br />
               avivāhyāḥ sma rājāno devayāni pitustava //
                <span class="ref">MatsP_30.18</span></p>
            
            *devayānyuvāca
            
            
            <p id="MatsP_30.19">
               saṃsṛṣṭaṃ brahmaṇā kṣatraṃ kṣatraṃ brahmaṇi saṃśritam <br />
               ṛṣiśca ṛṣiputraśca nāhuṣādya bhajasva mām //
                <span class="ref">MatsP_30.19</span></p>
            
            *yayātiruvāca
            
            
            <p id="MatsP_30.20">
               ekadehodbhavā varṇāś catvāro 'pi varānane <br />
               pṛthagdharmāḥ pṛthakchaucās teṣāṃ vai brāhmaṇo varaḥ //
                <span class="ref">MatsP_30.20</span></p>
            
            *devayānyuvāca
            
            
            <p id="MatsP_30.21">
               pāṇigraho nāhuṣāyaṃ na puṃbhiḥ sevitaḥ purā <br />
               tvaṃ pāṇimagrahīdagre vṛṇomi tvāmahaṃ tataḥ //
                <span class="ref">MatsP_30.21</span></p>
            
            
            <p id="MatsP_30.22">
               kathaṃ tu me manasvinyāḥ pāṇimanyaḥ pumānspṛśet <br />
               gṛhītamṛṣiputreṇa svayaṃ vāpyṛṣiṇā tvayā //
                <span class="ref">MatsP_30.22</span></p>
            
            *yayātiruvāca
            
            
            <p id="MatsP_30.23">
               kruddhādāśīviṣāt sarpāj jvalanātsarvatomukhāt <br />
               durādharṣataro vipraḥ puruṣeṇa vijānatā //
                <span class="ref">MatsP_30.23</span></p>
            
            *devayānyuvāca
            
            
            <p id="MatsP_30.24">
               kathamāśīviṣāt sarpāj jvalanāt sarvatomukhāt <br />
               durādharṣataro vipra ityāttha puruṣarṣabha //
                <span class="ref">MatsP_30.24</span></p>
            
            *yayātiruvāca
            
            
            <p id="MatsP_30.25">
               daśedāśīviṣastvekaṃ śastreṇaikaśca vadhyate <br />
               hanti vipraḥ sarāṣṭrāṇi purāṇyapi hi kopitaḥ //
                <span class="ref">MatsP_30.25</span></p>
            
            
            <p id="MatsP_30.26">
               durādharṣataro vipras tasmādbhīru mato mama <br />
               ato 'dattāṃ ca pitrā tvāṃ bhadre na vivahāmyaham //
                <span class="ref">MatsP_30.26</span></p>
            
            *devayānyuvāca
            
            
            <p id="MatsP_30.27">
               dattāṃ vahasva pitrā māṃ tvaṃ hi rājanvṛto mayā <br />
               ayācato bhayaṃ nāsti dattāṃ ca pratigṛhṇataḥ //
                <span class="ref">MatsP_30.27</span></p>
            
            *śaunaka uvāca
            
            
            <p id="MatsP_30.28">
               tvaritaṃ devayānyātha preṣitā piturātmanaḥ <br />
               sarvaṃ nivedayāmāsa dhātrī tasmai yathātatham //
                <span class="ref">MatsP_30.28</span></p>
            
            
            <p id="MatsP_30.29">
               śrutvaiva ca sa rājānaṃ darśayāmāsa bhārgavaḥ <br />
               dṛṣṭvaivam āgataṃ vipraṃ yayātiḥ pṛthivīpatiḥ //
                <span class="ref">MatsP_30.29</span></p>
            
            
            <p id="MatsP_30.30">
               vavande brāhmaṇaṃ kāvyaṃ prāñjaliḥ praṇataḥ sthitaḥ <br />
               taṃ cāpyabhyavadatkāvyaḥ sāmnā paramavalgunā //
                <span class="ref">MatsP_30.30</span></p>
            
            *devayānyuvāca
            
            
            <p id="MatsP_30.31">
               rājāyaṃ nāhuṣastāta durgame pāṇimagrahīt <br />
               namaste dehi māmasmai loke nānyaṃ patiṃ vṛṇe //
                <span class="ref">MatsP_30.31</span></p>
            
            *śukra uvāca
            
            
            <p id="MatsP_30.32">
               vṛto 'nayā patirvīra sutayā tvaṃ mameṣṭayā <br />
               gṛhāṇemāṃ mayā dattāṃ mahiṣīṃ nahuṣātmaja //
                <span class="ref">MatsP_30.32</span></p>
            
            *yayātiruvāca
            
            
            <p id="MatsP_30.33">
               adharmo māṃ spṛśedevaṃ pāpam asyāśca bhārgava <br />
               varṇasaṃkarato brahmann iti tvāṃ pravṛṇomyaham //
                <span class="ref">MatsP_30.33</span></p>
            
            *śukra uvāca
            
            
            <p id="MatsP_30.34">
               adharmāttvāṃ vimuñcāmi varaṃ varaya cepsitam <br />
               asminvivāhe tvaṃ ślāghyo rahaḥ pāpaṃ nudāmi te //
                <span class="ref">MatsP_30.34</span></p>
            
            
            <p id="MatsP_30.35">
               vahasva bhāryāṃ dharmeṇa devayānīṃ śucismitām <br />
               anayā saha samprītim atulāṃ samavāpnuhi //
                <span class="ref">MatsP_30.35</span></p>
            
            
            <p id="MatsP_30.36">
               iyaṃ cāpi kumārī te śarmiṣṭhā vārṣaparvaṇī <br />
               saṃpūjyā satataṃ rājan na caināṃ śayane hvaya //
                <span class="ref">MatsP_30.36</span></p>
            
            *śaunaka uvāca
            
            
            <p id="MatsP_30.37">
               evamukto yayātistu śukraṃ kṛtvā pradakṣiṇam <br />
               jagāma svapuraṃ hṛṣṭaḥ so 'nujñāto mahātmanā //
                <span class="ref">MatsP_30.37</span></p>
            
            </div>
         
         <div id="d1e26583">
            
            <h3>Matsya-Purāṇa 31</h3>
            *śaunaka uvāca
            
            
            <p id="MatsP_31.1">
               yayātiḥ svapuraṃ prāpya mahendrapurasaṃnibham <br />
               praviśyāntaḥpuraṃ tatra devayānīṃ nyaveśayat //
                <span class="ref">MatsP_31.1</span></p>
            
            
            <p id="MatsP_31.2">
               devayānyāścānumate sutāṃ tāṃ vṛṣaparvaṇaḥ <br />
               aśokavanikābhyāśe gṛhaṃ kṛtvā nyaveśayat //
                <span class="ref">MatsP_31.2</span></p>
            
            
            <p id="MatsP_31.3">
               vṛtāṃ dāsīsahasreṇa śarmiṣṭhām āsurāyaṇīm <br />
               vāsobhirannapānaiśca saṃvibhajya susaṃvṛtām //
                <span class="ref">MatsP_31.3</span></p>
            
            
            <p id="MatsP_31.4">
               devayānyā tu sahitaḥ sa nṛpo nahuṣātmajaḥ <br />
               vijahāra bahūnabdān devavanmudito bhṛśam //
                <span class="ref">MatsP_31.4</span></p>
            
            
            <p id="MatsP_31.5">
               ṛtukāle tu samprāpte devayānī varāṅganā <br />
               lebhe garbhaṃ prathamataḥ kumāraśca vyajāyata //
                <span class="ref">MatsP_31.5</span></p>
            
            
            <p id="MatsP_31.6">
               gate varṣasahasre tu śarmiṣṭhā vārṣaparvaṇī <br />
               dadarśa yauvanaṃ prāptā ṛtuṃ sā kamalekṣaṇā //
                <span class="ref">MatsP_31.6</span></p>
            
            
            <p id="MatsP_31.7">
               cintayāmāsa dharmajñā ṛtuprāptau ca bhāminī <br />
               ṛtukālaśca samprāpto na kaścinme patirvṛtaḥ //
                <span class="ref">MatsP_31.7</span></p>
            
            
            <p id="MatsP_31.8">
               kiṃ prāptaṃ kiṃca kartavyaṃ kathaṃ kṛtvā sukhaṃ bhavet <br />
               devayānī prasūtāsau vṛthāhaṃ prāptayauvanā //
                <span class="ref">MatsP_31.8</span></p>
            
            
            <p id="MatsP_31.9">
               yathā tayā vṛto bhartā tathaivāhaṃ vṛṇomi tam <br />
               rājñā putraphalaṃ deyam iti me niścitā matiḥ <br />
               apīdānīṃ sa dharmātmā raho me darśanaṃ vrajet //
                <span class="ref">MatsP_31.9</span></p>
            
            *śaunaka uvāca
            
            
            <p id="MatsP_31.10">
               atha niṣkramya rājāsau tasminkāle yadṛcchayā <br />
               aśokavanikābhyāśe śarmiṣṭhāṃ prāpya vismitaḥ //
                <span class="ref">MatsP_31.10</span></p>
            
            
            <p id="MatsP_31.11">
               tamekaṃ rahasi dṛṣṭvā śarmiṣṭhā cāruhāsinī <br />
               pratyudgamyāñjaliṃ kṛtvā rājānaṃ vākyamabravīt //
                <span class="ref">MatsP_31.11</span></p>
            
            *śarmiṣṭhovāca
            
            
            <p id="MatsP_31.12">
               somaścendraśca vāyuśca yamaśca varuṇaśca vā <br />
               tava vā nāhuṣa gṛhe kaḥ striyaṃ draṣṭumarhati //
                <span class="ref">MatsP_31.12</span></p>
            
            
            <p id="MatsP_31.13">
               rūpābhijanaśīlairhi tvaṃ rājanvettha māṃ sadā <br />
               sā tvāṃ yāce prasādyeha rantumehi narādhipa //
                <span class="ref">MatsP_31.13</span></p>
            
            *yayātiruvāca
            
            
            <p id="MatsP_31.14">
               vedmi tvāṃ śīlasampannāṃ daityakanyāmaninditām <br />
               rūpaṃ tu te na paśyāmi sūcyagramapi ninditam //
                <span class="ref">MatsP_31.14</span></p>
            
            
            <p id="MatsP_31.15">
               māmabravīttadā śukro devayānīṃ yadāvaham <br />
               neyam āhvayitavyā te śayane vārṣaparvaṇī //
                <span class="ref">MatsP_31.15</span></p>
            
            *śarmiṣṭhovāca
            
            
            <p id="MatsP_31.16">
               na narmayuktaṃ vacanaṃ hinasti na strīṣu rājan na vivāhakāle <br />
               prāṇātyaye sarvadhanāpahāre pañcānṛtānyāhur apātakāni //
                <span class="ref">MatsP_31.16</span></p>
            
            
            <p id="MatsP_31.17">
               pṛṣṭāstu sākṣye pravadanti cānyathā bhavanti mithyāvacanā narendra te <br />
               ekārthatāyāṃ tu samāhitāyāṃ mithyā vadantaṃ hy anṛtaṃ hinasti //
                <span class="ref">MatsP_31.17</span></p>
            
            *yayātiruvāca
            
            
            <p id="MatsP_31.18">
               rājā pramāṇaṃ bhūtānāṃ sa vinaśyenmṛṣā vadan <br />
               arthakṛcchramapi prāpya na mithyā kartumutsahe //
                <span class="ref">MatsP_31.18</span></p>
            
            *śarmiṣṭhovāca
            
            
            <p id="MatsP_31.19">
               samāv etau matau rājan patiḥ sakhyāśca yaḥ patiḥ <br />
               samaṃ vivāha ityāhuḥ sakhyā me 'si patiryataḥ //
                <span class="ref">MatsP_31.19</span></p>
            
            *yayātiruvāca
            
            
            <p id="MatsP_31.20">
               dātavyaṃ yācamānasya hīti me vratamāhitam <br />
               tvaṃ ca yācasi kāmaṃ māṃ brūhi kiṃ karavāṇi tat //
                <span class="ref">MatsP_31.20</span></p>
            
            *śarmiṣṭhovāca
            
            
            <p id="MatsP_31.21">
               adharmāttrāhi māṃ rājan dharmaṃ ca pratipādaya <br />
               tvatto 'patyavatī loke careyaṃ dharmamuttamam //
                <span class="ref">MatsP_31.21</span></p>
            
            
            <p id="MatsP_31.22">
               traya evādhanā rājan bhāryā dāsastathā sutaḥ <br />
               yatte samadhigacchanti yasya te tasya taddhanam //
                <span class="ref">MatsP_31.22</span></p>
            
            
            <p id="MatsP_31.23">
               devayānyā bhujiṣyāsmi vaśyā ca tava bhārgavī <br />
               sā cāhaṃ ca tvayā rājan bharaṇīyāṃ bhajasva mām //
                <span class="ref">MatsP_31.23</span></p>
            
            *śaunaka uvāca
            
            
            <p id="MatsP_31.24">
               evamuktastayā rājā tathyam ityabhijajñivān <br />
               pūjayāmāsa śarmiṣṭhāṃ dharmaṃ ca pratipādayan //
                <span class="ref">MatsP_31.24</span></p>
            
            
            <p id="MatsP_31.25">
               sa samāgamya śarmiṣṭhāṃ yathākāmamavāpya ca <br />
               anyonyaṃ cābhisaṃpūjya jagmatustau yathāgatam //
                <span class="ref">MatsP_31.25</span></p>
            
            
            <p id="MatsP_31.26">
               tasminsamāgame subhrūḥ śarmiṣṭhā vārṣaparvaṇī <br />
               lebhe garbhaṃ prathamatas tasmānnṛpatisattamāt //
                <span class="ref">MatsP_31.26</span></p>
            
            
            <p id="MatsP_31.27">
               prajajñe ca tataḥ kāle rājñī rājīvalocanā <br />
               kumāraṃ devagarbhābham ādityasamatejasam //
                <span class="ref">MatsP_31.27</span></p>
            
            </div>
         
         <div id="d1e27135">
            
            <h3>Matsya-Purāṇa 32</h3>
            *śaunaka uvāca
            
            
            <p id="MatsP_32.1">
               śrutvā kumāraṃ jātaṃ sā devayānī śucismitā <br />
               cintayāviṣṭaduḥkhārtā śarmiṣṭhāṃ prati bhārata //
                <span class="ref">MatsP_32.1</span></p>
            
            
            <p id="MatsP_32.2">
               tato 'bhigamya śarmiṣṭhāṃ devayānyabravīdidam <br />
               kimarthaṃ vṛjinaṃ subhrūḥ kṛtaṃ te kāmalubdhayā //
                <span class="ref">MatsP_32.2</span></p>
            
            *śarmiṣṭhovāca
            
            
            <p id="MatsP_32.3">
               ṛṣir abhyāgataḥ kaścid dharmātmā vedapāragaḥ <br />
               sa mayā tu varaḥ kāmaṃ yācito dharmasaṃhatam //
                <span class="ref">MatsP_32.3</span></p>
            
            
            <p id="MatsP_32.4">
               nāhamanyāyataḥ kāmam ācarāmi śucismite <br />
               tasmād ṛṣer mamāpatyam iti satyaṃ bravīmi te //
                <span class="ref">MatsP_32.4</span></p>
            
            *devayānyuvāca
            
            
            <p id="MatsP_32.5">
               padyetadevaṃ śarmiṣṭhe na manyurvidyate mama <br />
               apatyaṃ yadi te labdhaṃ jyeṣṭhācchreṣṭhācca vai dvijāt //
                <span class="ref">MatsP_32.5</span></p>
            
            
            <p id="MatsP_32.6">
               śobhanaṃ bhīru satyaṃ cet kathaṃ sa jñāyate dvijaḥ <br />
               gotranāmābhijanataḥ śrotumicchāmi taṃ dvijam //
                <span class="ref">MatsP_32.6</span></p>
            
            *śarmiṣṭhovāca
            
            
            <p id="MatsP_32.7">
               ojasā tejasā caiva dīpyamānaṃ raviṃ yathā <br />
               taṃ dṛṣṭvā mama saṃpraṣṭuṃ śaktir nāsīcchucismite //
                <span class="ref">MatsP_32.7</span></p>
            
            *śaunaka uvāca
            
            
            <p id="MatsP_32.8">
               anyonyamevam uktvā ca samprahasya ca te mithaḥ <br />
               jagāma bhārgavī veśma tathyamityabhijānatī //
                <span class="ref">MatsP_32.8</span></p>
            
            
            <p id="MatsP_32.9">
               yayātirdevayānyāṃ tu putrāv ajanayannṛpaḥ <br />
               yaduṃ ca turvasuṃ caiva śakraviṣṇū ivāparau //
                <span class="ref">MatsP_32.9</span></p>
            
            
            <p id="MatsP_32.10">
               tasmādeva tu rājarṣeḥ śarmiṣṭhā vārṣaparvaṇī <br />
               druhyaṃ cānuṃ ca pūruṃ ca trīnkumārānajījanat //
                <span class="ref">MatsP_32.10</span></p>
            
            
            <p id="MatsP_32.11">
               tataḥ kāle ca kasmiṃścid devayānī śucismitā <br />
               yayātisahitā rājañ jagāma haritaṃ vanam //
                <span class="ref">MatsP_32.11</span></p>
            
            
            <p id="MatsP_32.12">
               dadarśa ca tadā tatra kumārāndevarūpiṇaḥ <br />
               krīḍamānān tu visrabdhān vismitā cedamabravīt //
                <span class="ref">MatsP_32.12</span></p>
            
            *devayānyuvāca
            
            
            <p id="MatsP_32.13">
               kasyaite dārakā rājan devaputropamāḥ śubhāḥ <br />
               varcasā rūpataścaiva dṛśyante sadṛśāstava //
                <span class="ref">MatsP_32.13</span></p>
            
            
            <p id="MatsP_32.14">
               evaṃ pṛṣṭvā tu rājānaṃ kumārānparyapṛcchata <br />
               kiṃ nāmadheyagotre vaḥ putrakā brāhmaṇaḥ pitā //
                <span class="ref">MatsP_32.14</span></p>
            
            
            <p id="MatsP_32.15">
               vibrūta me yathātathyaṃ śrotukāmāsmyato hy aham <br />
               te 'darśayanpradeśinyā tameva nṛpasattamam //
                <span class="ref">MatsP_32.15</span></p>
            
            
            <p id="MatsP_32.16">
               śarmiṣṭhāṃ mātaraṃ caiva tasyā ūcuḥ kumārakāḥ <br />
               *śaunaka uvāca
               ityuktvā sahitāstena rājānam upacakramuḥ //
                <span class="ref">MatsP_32.16</span></p>
            
            
            <p id="MatsP_32.17">
               nābhyanandata tānrājā devayānyās tadāntike <br />
               rudantaste 'tha śarmiṣṭhām abhyayur bālakāstadā //
                <span class="ref">MatsP_32.17</span></p>
            
            
            <p id="MatsP_32.18">
               dṛṣṭvā teṣāṃ tu bālānāṃ praṇayaṃ pārthivaṃ prati <br />
               buddhvā ca tattvato devī śarmiṣṭhāmidamabravīt //
                <span class="ref">MatsP_32.18</span></p>
            
            *devayānyuvāca
            
            
            <p id="MatsP_32.19">
               madadhīnā satī kasmād akārṣīrvipriyaṃ mama <br />
               tamevāsuradharmaṃ tvam āsthitā na bibheṣi kim //
                <span class="ref">MatsP_32.19</span></p>
            
            *śarmiṣṭhovāca
            
            
            <p id="MatsP_32.20">
               yaduktamṛṣirityeva tatsatyaṃ cāruhāsini <br />
               nyāyato dharmataścaiva carantī na bibhemi te //
                <span class="ref">MatsP_32.20</span></p>
            
            
            <p id="MatsP_32.21">
               yadā tvayā vṛto rājā vṛta eva tadā mayā <br />
               sakhībhartā hi dharmeṇa bhartā bhavati śobhane //
                <span class="ref">MatsP_32.21</span></p>
            
            
            <p id="MatsP_32.22">
               pūjyāsi mama mānyā ca śreṣṭhā jyeṣṭhā ca brāhmaṇī <br />
               tvatto hi me pūjyataro rājarṣiḥ kiṃ na vetsi tat //
                <span class="ref">MatsP_32.22</span></p>
            
            *śaunaka uvāca
            
            
            <p id="MatsP_32.23">
               śrutvā tasyāstato vākyaṃ devayānyabravīd idam <br />
               rājannādyeha vatsyāmi vipriyaṃ me tvayā kṛtam //
                <span class="ref">MatsP_32.23</span></p>
            
            
            <p id="MatsP_32.24">
               sahasotpatitāṃ śyāmāṃ dṛṣṭvā tāṃ sāśrulocanām <br />
               tūrṇaṃ sakāśaṃ kāvyasya prasthitāṃ vyathitastadā //
                <span class="ref">MatsP_32.24</span></p>
            
            
            <p id="MatsP_32.25">
               anuvavrāja saṃbhrāntaḥ pṛṣṭhataḥ sāntvayannṛpaḥ <br />
               nyavartata na sā caiva krodhasaṃraktalocanā //
                <span class="ref">MatsP_32.25</span></p>
            
            
            <p id="MatsP_32.26">
               avibruvantī kiṃcicca rājānaṃ sāśrulocanā <br />
               acirādeva samprāptā kāvyasyośanaso 'ntikam //
                <span class="ref">MatsP_32.26</span></p>
            
            
            <p id="MatsP_32.27">
               sā tu dṛṣṭvaiva pitaram abhivādyāgrataḥ sthitā <br />
               anantaraṃ yayātistu pūjayāmāsa bhārgavam //
                <span class="ref">MatsP_32.27</span></p>
            
            *devayānyuvāca
            
            
            <p id="MatsP_32.28">
               adharmeṇa jito dharmaḥ pravṛttamadharottaram <br />
               śarmiṣṭhā yātivṛttāsti duhitā vṛṣaparvaṇaḥ //
                <span class="ref">MatsP_32.28</span></p>
            
            
            <p id="MatsP_32.29">
               trayo 'syāṃ janitāḥ putrā rājñānena yayātinā <br />
               durbhagāyā mama dvau tu putrau tāta bravīmi te //
                <span class="ref">MatsP_32.29</span></p>
            
            
            <p id="MatsP_32.30">
               dharmajña iti vikhyāta eṣa rājā bhṛgūdvaha <br />
               atikrāntaśca maryādāṃ kāvyaitatkathayāmi te //
                <span class="ref">MatsP_32.30</span></p>
            
            *śukra uvāca
            
            
            <p id="MatsP_32.31">
               dharmajñastvaṃ mahārāja yo 'dharmam akṛthāḥ priyam <br />
               tasmājjarā tvām acirād dharṣayiṣyati durjayā //
                <span class="ref">MatsP_32.31</span></p>
            
            *yayātiruvāca
            
            
            <p id="MatsP_32.32">
               ṛtuṃ yo yācyamānāyā na dadāti pumānvṛtaḥ <br />
               bhrūṇahetyucyate brahman sa ceha brahmavādibhiḥ //
                <span class="ref">MatsP_32.32</span></p>
            
            
            <p id="MatsP_32.33">
               ṛtukāmāṃ striyaṃ yastu gamyāṃ rahasi yācitaḥ <br />
               nopaiti yo hi dharmeṇa brahmahetyucyate budhaiḥ //
                <span class="ref">MatsP_32.33</span></p>
            
            
            <p id="MatsP_32.34">
               ityetāni samīkṣyāhaṃ kāraṇāni bhṛgūdvaha <br />
               adharmabhayasaṃvignaḥ śarmiṣṭhām upajagmivān //
                <span class="ref">MatsP_32.34</span></p>
            
            *śukra uvāca
            
            
            <p id="MatsP_32.35">
               na tv ahaṃ pratyavekṣyaste madadhīno 'si pārthiva <br />
               mithyācaraṇadharmeṣu cauryaṃ bhavati nāhuṣa //
                <span class="ref">MatsP_32.35</span></p>
            
            *śaunaka uvāca
            
            
            <p id="MatsP_32.36">
               krodhenośanasā śapto yayātirnāhuṣastadā <br />
               pūrvaṃ vayaḥ parityajya jarāṃ sadyo 'nvapadyata //
                <span class="ref">MatsP_32.36</span></p>
            
            *yayātiruvāca
            
            
            <p id="MatsP_32.37">
               atṛpto yauvanasyāhaṃ devayānyāṃ bhṛgūdvaha <br />
               prasādaṃ kuru me brahmañ jareyaṃ mā viśeta mām //
                <span class="ref">MatsP_32.37</span></p>
            
            *śukra uvāca
            
            
            <p id="MatsP_32.38">
               nāhaṃ mṛṣā vadāmyetaj jarāṃ prāpto 'si bhūmipa <br />
               jarāṃ tv etāṃ tvamanyasmin saṃkrāmaya yadīcchasi //
                <span class="ref">MatsP_32.38</span></p>
            
            *yayātiruvāca
            
            
            <p id="MatsP_32.39">
               rājyabhāk sa bhavedbrahman puṇyabhākkīrtibhāktathā <br />
               yo dadyānme vayaḥ putras tadbhavānanumanyatām //
                <span class="ref">MatsP_32.39</span></p>
            
            *śukra uvāca
            
            
            <p id="MatsP_32.40">
               saṃkrāmayiṣyasi jarāṃ yatheṣṭaṃ nahuṣātmaja <br />
               māmanudhyāya tattvena na ca pāpamavāpsyasi //
                <span class="ref">MatsP_32.40</span></p>
            
            
            <p id="MatsP_32.41">
               vayo dāsyati te putro yaḥ sa rājā bhaviṣyati <br />
               āyuṣmānkīrtimāṃścaiva bahvapatyas tathaiva ca //
                <span class="ref">MatsP_32.41</span></p>
            
            </div>
         
         <div id="d1e27967">
            
            <h3>Matsya-Purāṇa 33</h3>
            *śaunaka uvāca
            
            
            <p id="MatsP_33.1">
               jarāṃ prāpya yayātistu svapuraṃ prāpya caiva hi <br />
               putraṃ jyeṣṭhaṃ variṣṭhaṃ ca yadumityabravīddvijaḥ //
                <span class="ref">MatsP_33.1</span></p>
            
            *yayātiruvāca
            
            
            <p id="MatsP_33.2">
               jarā valī ca māṃ tāta palitāni ca paryaguḥ <br />
               kāvyasyośanasaḥ śāpān na ca tṛpto 'smi yauvane //
                <span class="ref">MatsP_33.2</span></p>
            
            
            <p id="MatsP_33.3">
               tvaṃ yado pratipadyasva pāpmānaṃ jarayā saha <br />
               yauvanena tvadīyena careyaṃ viṣayānaham //
                <span class="ref">MatsP_33.3</span></p>
            
            
            <p id="MatsP_33.4">
               pūrṇe varṣasahasre tu tvadīyaṃ yauvanaṃ tv aham <br />
               dattvā sampratipatsyāmi pāpmānaṃ jarayā saha //
                <span class="ref">MatsP_33.4</span></p>
            
            *yaduruvāca
            
            
            <p id="MatsP_33.5">
               sitaśmaśrudharo dīno jarasā śithilīkṛtaḥ <br />
               valīsaṃtatagātraśca durdarśo durbalaḥ kṛśaḥ //
                <span class="ref">MatsP_33.5</span></p>
            
            
            <p id="MatsP_33.6">
               aśaktaḥ kāryakaraṇe paribhūtaḥ sa yauvane <br />
               sahopajīvibhiścaiva tajjarāṃ nābhikāmaye //
                <span class="ref">MatsP_33.6</span></p>
            
            
            <p id="MatsP_33.7">
               santi te bahavaḥ putrā mattaḥ priyatarā nṛpa <br />
               jarāṃ grahītuṃ dharmajña putramanyaṃ vṛṇīṣva vai //
                <span class="ref">MatsP_33.7</span></p>
            
            *yayātiruvāca
            
            
            <p id="MatsP_33.8">
               yastvaṃ me hṛdayājjāto vayaḥ svaṃ na prayacchasi <br />
               pāpānmātulasambandhād duṣprajā te bhaviṣyati //
                <span class="ref">MatsP_33.8</span></p>
            
            
            <p id="MatsP_33.9">
               turvaso pratipadyasva pāpmānaṃ jarayā saha <br />
               yauvanena careyaṃ vai viṣayāṃstava putraka //
                <span class="ref">MatsP_33.9</span></p>
            
            
            <p id="MatsP_33.10">
               pūrṇe varṣasahasre nu punardāsyāmi yauvanam <br />
               tathaiva pratipatsyāmi pāpmānaṃ jarayā saha //
                <span class="ref">MatsP_33.10</span></p>
            
            *turvasuruvāca
            
            
            <p id="MatsP_33.11">
               na kāmaye jarāṃ tāta kāmabhogapraṇāśinīm <br />
               balarūpāntakaraṇīṃ buddhimānavināśinīm //
                <span class="ref">MatsP_33.11</span></p>
            
            *yayātiruvāca
            
            
            <p id="MatsP_33.12">
               yastvaṃ me hṛdayājjāto vayaḥ svaṃ na prayacchasi <br />
               tasmātprajā samucchedaṃ turvaso tava yāsyati //
                <span class="ref">MatsP_33.12</span></p>
            
            
            <p id="MatsP_33.13">
               saṃkīrṇāścoradharmeṣu pratilomacareṣu ca <br />
               piśitāśiṣu lokeṣu nūnaṃ rājā bhaviṣyasi //
                <span class="ref">MatsP_33.13</span></p>
            
            
            <p id="MatsP_33.14">
               gurudāraprasakteṣu tiryagyonirateṣu ca <br />
               paśudharmiṣu mleccheṣu pāpeṣu prabhaviṣyasi //
                <span class="ref">MatsP_33.14</span></p>
            
            *śaunaka uvāca
            
            
            <p id="MatsP_33.15">
               evaṃ sa turvasuṃ śaptvā yayātiḥ sutamātmanaḥ <br />
               śarmiṣṭhāyāḥ sutaṃ jyeṣṭhaṃ druhyuṃ vacanamabravīt //
                <span class="ref">MatsP_33.15</span></p>
            *yayātiruvāca
            
            
            <p id="MatsP_33.16">
               druhyo tvaṃ pratipadyasva varṇarūpavināśinīm <br />
               jarāṃ varṣasahasraṃ me yauvanaṃ svaṃ prayacchatām //
                <span class="ref">MatsP_33.16</span></p>
            
            
            <p id="MatsP_33.17">
               pūrṇe varṣasahasre tu te pradāsyāmi yauvanam <br />
               svaṃ cādāsyāmi bhūyo 'haṃ pāpmānaṃ jarayā saha //
                <span class="ref">MatsP_33.17</span></p>
            
            *druhyuruvāca
            
            
            <p id="MatsP_33.18">
               na rājyaṃ na rathaṃ nāśvaṃ jīrṇo bhuṅkte na ca striyam <br />
               na rāgaścāsya bhavati tajjarāṃ te na kāmaye //
                <span class="ref">MatsP_33.18</span></p>
            
            *yayātiruvāca
            
            
            <p id="MatsP_33.19">
               yastvaṃ me hṛdayājjāto vayaḥ svaṃ na prayacchasi <br />
               taddruhyo vai priyaḥ kāmo na te sampatsyate kvacit //
                <span class="ref">MatsP_33.19</span></p>
            
            
            <p id="MatsP_33.20">
               naur upaplavasaṃcāro yatra nityaṃ bhaviṣyati <br />
               arājyabhojaśabdaṃ tvaṃ tatra prāpsyasi sānvayaḥ //
                <span class="ref">MatsP_33.20</span></p>
            
            *yayātiruvāca
            
            
            <p id="MatsP_33.21">
               ano tvaṃ pratipadyasva pāpmānaṃ jarayā saha <br />
               ekaṃ varṣasahasraṃ tu careyaṃ yauvanena te //
                <span class="ref">MatsP_33.21</span></p>
            
            *anur uvāca
            
            
            <p id="MatsP_33.22">
               jīrṇaḥ śiśurivādatte kāle 'nnamaśuciryathā <br />
               na juhoti ca kāle 'gniṃ tāṃ jarāṃ nābhikāmaye //
                <span class="ref">MatsP_33.22</span></p>
            
            *yayātiruvāca
            
            
            <p id="MatsP_33.23">
               yastvaṃ me hṛdayājjāto vayaḥ svaṃ na prayacchasi <br />
               jarādoṣastvayokto yas tasmāttvaṃ pratipadyase //
                <span class="ref">MatsP_33.23</span></p>
            
            
            <p id="MatsP_33.24">
               prajāśca yauvanaṃ prāptā vinaśyanti hy ano tava <br />
               agnipraskandanagatas tvaṃ cāpyevaṃ bhaviṣyasi //
                <span class="ref">MatsP_33.24</span></p>
            
            *yayātiruvāca
            
            
            <p id="MatsP_33.25">
               pūro tvaṃ pratipadyasva pāpmānaṃ jarayā saha <br />
               tvaṃ me priyataraḥ putras tvaṃ varīyān bhaviṣyasi //
                <span class="ref">MatsP_33.25</span></p>
            
            
            <p id="MatsP_33.26">
               jarā valī ca māṃ tāta palitāni ca paryaguḥ <br />
               kāvyasyośanasaḥ śāpān na ca tṛpto 'smi yauvane //
                <span class="ref">MatsP_33.26</span></p>
            
            
            <p id="MatsP_33.27">
               kiṃcitkālaṃ careyaṃ vai viṣayānvayasā tava <br />
               pūrṇe varṣasahasre tu pratidāsyāmi yauvanam <br />
               svaṃ caiva pratipatsye 'haṃ pāpmānaṃ jarayā saha //
                <span class="ref">MatsP_33.27</span></p>
            
            *śaunaka uvāca
            
            
            <p id="MatsP_33.28">
               evamuktaḥ pratyuvāca pūruḥ pitaramañjasā <br />
               yathāttha tvaṃ mahārāja tatkariṣyāmi te vacaḥ //
                <span class="ref">MatsP_33.28</span></p>
            
            
            <p id="MatsP_33.29">
               pratipatsyāmi te rājan pāpmānaṃ jarayā saha <br />
               gṛhāṇa yauvanaṃ mattaś cara kāmān yathepsitān //
                <span class="ref">MatsP_33.29</span></p>
            
            
            <p id="MatsP_33.30">
               jarayāhaṃ praticchanno vayorūpadharastava <br />
               yauvanaṃ bhavate dattvā cariṣyāmi yathecchayā //
                <span class="ref">MatsP_33.30</span></p>
            
            *yayātiruvāca
            
            
            <p id="MatsP_33.31">
               pūro prīto 'smi te vatsa varaṃ cemaṃ dadāmi te <br />
               sarvakāmasamṛddhārthā bhaviṣyati tava prajā //
                <span class="ref">MatsP_33.31</span></p>
            
            </div>
         
         <div id="d1e28609">
            
            <h3>Matsya-Purāṇa 34</h3>
            *śaunaka uvāca
            
            
            <p id="MatsP_34.1">
               evamuktaḥ sa rājarṣiḥ kāvyaṃ smṛtvā mahāvratam <br />
               saṃkrāmayāmāsa jarāṃ tadā putre mahātmani //
                <span class="ref">MatsP_34.1</span></p>
            
            
            <p id="MatsP_34.2">
               pauraveṇātha vayasā yayātirnahuṣātmajaḥ <br />
               prītiyukto naraśreṣṭhaś cacāra viṣayānpriyān //
                <span class="ref">MatsP_34.2</span></p>
            
            
            <p id="MatsP_34.3">
               yathākāmaṃ yathotsāhaṃ yathākālaṃ yathāsukham <br />
               dharmāviruddhānrājendro yathārhati sa eva hi //
                <span class="ref">MatsP_34.3</span></p>
            
            
            <p id="MatsP_34.4">
               devān atarpayad yajñaiḥ śrāddhairapi pitāmahān <br />
               dīnānanugrahairiṣṭaiḥ kāmaiśca dvijasattamān //
                <span class="ref">MatsP_34.4</span></p>
            
            
            <p id="MatsP_34.5">
               atithīnannapānaiśca viśaśca pratipālanaiḥ <br />
               ānṛśaṃsyena śūdrāṃśca dasyūnnigrahaṇena ca //
                <span class="ref">MatsP_34.5</span></p>
            
            
            <p id="MatsP_34.6">
               dharmeṇa ca prajāḥ sarvā yathāvad anurañjayan <br />
               yayātiḥ pālayāmāsa sākṣādindra ivāparaḥ //
                <span class="ref">MatsP_34.6</span></p>
            
            
            <p id="MatsP_34.7">
               sa rājā siṃhavikrānto yuvā viṣayagocaraḥ <br />
               avirodhena dharmasya cacāra sukhamuttamam //
                <span class="ref">MatsP_34.7</span></p>
            
            
            <p id="MatsP_34.8">
               sa samprāpya śubhānkāmāṃs tṛptaḥ khinnaśca pārthivaḥ <br />
               kālaṃ varṣasahasrāntaṃ sasmāra manujādhipaḥ //
                <span class="ref">MatsP_34.8</span></p>
            
            
            <p id="MatsP_34.9">
               paricintya sa kālajñaḥ kalākāṣṭhāśca vīryavān <br />
               pūrṇam matvā tataḥ kālaṃ pūruṃ putramuvāca ha //
                <span class="ref">MatsP_34.9</span></p>
            
            
            <p id="MatsP_34.10">
               na jātu kāmaḥ kāmānām upabhogena śāmyati <br />
               haviṣā kṛṣṇavartmeva bhūya evābhivardhate //
                <span class="ref">MatsP_34.10</span></p>
            
            
            <p id="MatsP_34.11">
               yatpṛthivyāṃ vrīhiyavaṃ hiraṇyaṃ paśavaḥ striyaḥ <br />
               nālamekasya tatsarvam iti matvā śamaṃ vrajet //
                <span class="ref">MatsP_34.11</span></p>
            
            
            <p id="MatsP_34.12">
               yathāsukhaṃ yathotsāhaṃ yathākāmamariṃdama <br />
               sevitā viṣayāḥ putra yauvanena mayā tava //
                <span class="ref">MatsP_34.12</span></p>
            
            
            <p id="MatsP_34.13">
               pūro prīto 'smi bhadraṃ te gṛhāṇedaṃ svayauvanam <br />
               rājyaṃ caiva gṛhāṇedaṃ tvaṃ hi me priyakṛtsutaḥ //
                <span class="ref">MatsP_34.13</span></p>
            
            *śaunaka uvāca
            
            
            <p id="MatsP_34.14">
               pratipede jarāṃ rājā yayātirnāhuṣastadā <br />
               yauvanaṃ pratipede sa pūruḥ svaṃ punarātmanaḥ //
                <span class="ref">MatsP_34.14</span></p>
            
            
            <p id="MatsP_34.15">
               abhiṣektukāmaṃ ca nṛpaṃ pūruṃ putraṃ kanīyasam <br />
               brāhmaṇapramukhā varṇā idaṃ vacanamabruvan //
                <span class="ref">MatsP_34.15</span></p>
            
            
            <p id="MatsP_34.16">
               kathaṃ śukrasya dauhitraṃ devayānyāḥ sutaṃ prabho <br />
               jyeṣṭhaṃ yadumatikramya rājyaṃ pūroḥ pradāsyasi //
                <span class="ref">MatsP_34.16</span></p>
            
            
            <p id="MatsP_34.17">
               jyeṣṭho yadustava sutas turvasustadanantaram <br />
               śarmiṣṭhāyāḥ suto druhyus tathānuḥ pūrureva ca //
                <span class="ref">MatsP_34.17</span></p>
            
            
            <p id="MatsP_34.18">
               kathaṃ jyeṣṭhamatikramya kanīyān rājyamarhati <br />
               etatsaṃbodhayāmastvāṃ svadharmamanupālaya //
                <span class="ref">MatsP_34.18</span></p>
            
            *yayātiruvāca
            
            
            <p id="MatsP_34.19">
               brāhmaṇapramukhā varṇāḥ sarve śṛṇvantu me vacaḥ <br />
               jyeṣṭhaṃ prati yato rājyaṃ na deyaṃ me kathaṃcana //
                <span class="ref">MatsP_34.19</span></p>
            
            
            <p id="MatsP_34.20">
               mama jyeṣṭhena yadunā niyogo nānupālitaḥ <br />
               pratikūlaḥ pituryaśca na sa putraḥ satāṃ mataḥ //
                <span class="ref">MatsP_34.20</span></p>
            
            
            <p id="MatsP_34.21">
               mātāpitrorvacanakṛd dhitaḥ pathyaśca yaḥ sutaḥ <br />
               sa putraḥ putravadyaśca vartate pitṛmātṛṣu //
                <span class="ref">MatsP_34.21</span></p>
            
            
            <p id="MatsP_34.22">
               yadunāhamavajñātas tathā turvasunāpi vā <br />
               druhyuṇā cānunā caivam apyavajñā kṛtā bhṛśam //
                <span class="ref">MatsP_34.22</span></p>
            
            
            <p id="MatsP_34.23">
               pūruṇā me kṛtaṃ vākyaṃ mānitaṃ ca viśeṣataḥ <br />
               kanīyānmama dāyādo jarā yena dhṛtā mama //
                <span class="ref">MatsP_34.23</span></p>
            
            
            <p id="MatsP_34.24">
               mama kāmaḥ sa ca kṛtaḥ pūruṇā putrarūpiṇā <br />
               śukreṇa ca varo dattaḥ kāvyenośanasā svayam //
                <span class="ref">MatsP_34.24</span></p>
            
            
            <p id="MatsP_34.25">
               putro yastvānuvarteta sa rājā pṛthivīpatiḥ <br />
               bhavantaḥ pratijānantu pūrū rājye 'bhiṣicyatām //
                <span class="ref">MatsP_34.25</span></p>
            
            *prakṛtaya ūcuḥ
            
            
            <p id="MatsP_34.26">
               yaḥ putro guṇasampanno mātāpitrorhitaḥ sadā <br />
               sarvaṃ so 'rhati kalyāṇaṃ kanīyānapi sa prabhuḥ //
                <span class="ref">MatsP_34.26</span></p>
            
            
            <p id="MatsP_34.27">
               arhaṃ pūroridaṃ rājyaṃ yaḥ priyaḥ priyakṛt tava <br />
               varadānena śukrasya na śakyaṃ vaktumuttaram //
                <span class="ref">MatsP_34.27</span></p>
            
            *śaunaka uvāca
            
            
            <p id="MatsP_34.28">
               paurajānapadais tuṣṭair ityukto nāhuṣastadā <br />
               abhiṣicya tataḥ pūruṃ rājye svasutamātmajam //
                <span class="ref">MatsP_34.28</span></p>
            
            
            <p id="MatsP_34.29">
               dattvā ca pūrave rājyaṃ vanavāsāya dīkṣitaḥ <br />
               purātsa niryayau rājā brāhmaṇaistāpasaiḥ saha //
                <span class="ref">MatsP_34.29</span></p>
            
            
            <p id="MatsP_34.30">
               yadostu yādavā jātās turvasoryavanāḥ sutāḥ <br />
               druhyoścaiva sutā bhojā anostu mlecchajātayaḥ //
                <span class="ref">MatsP_34.30</span></p>
            
            
            <p id="MatsP_34.31">
               pūrostu pauravo vaṃśo yatra jāto 'si pārthiva <br />
               idaṃ varṣasahasrāttu rājyaṃ kurukulāgatam //
                <span class="ref">MatsP_34.31</span></p>
            
            </div>
         
         <div id="d1e29219">
            
            <h3>Matsya-Purāṇa 35</h3>
            *śaunaka uvāca
            
            
            <p id="MatsP_35.1">
               evaṃ sa nāhuṣo rājā yayātiḥ putramīpsitam <br />
               rājye 'bhiṣicya mudito vānaprastho 'bhavanmuniḥ //
                <span class="ref">MatsP_35.1</span></p>
            
            
            <p id="MatsP_35.2">
               uṣitvā vanavāsaṃ sa brāhmaṇaiḥ saha saṃśritaḥ <br />
               phalamūlāśano dānto yathā svargamito gataḥ //
                <span class="ref">MatsP_35.2</span></p>
            
            
            <p id="MatsP_35.3">
               sa gataḥ svargavāsaṃ tu nyavasanmuditaḥ sukhī <br />
               kālasya nātimahataḥ punaḥ śakreṇa pātitaḥ //
                <span class="ref">MatsP_35.3</span></p>
            
            
            <p id="MatsP_35.4">
               vivaśaḥ pracyutaḥ svargād aprāpto medinītalam <br />
               sthitaścāsīd antarikṣe sa tadeti śrutaṃ mayā //
                <span class="ref">MatsP_35.4</span></p>
            
            
            <p id="MatsP_35.5">
               tata eva punaścāpi gataḥ svargamiti śrutiḥ <br />
               rājñā vasumatā sārdham aṣṭakena ca vīryavān <br />
               pratardanena śibinā sametya kila saṃsadi //
                <span class="ref">MatsP_35.5</span></p>
            
            *śatānīka uvāca
            
            
            <p id="MatsP_35.6">
               karmaṇā kena sa divaṃ punaḥ prāpto mahīpatiḥ <br />
               kathamindreṇa bhagavan pātito medinītale //
                <span class="ref">MatsP_35.6</span></p>
            
            
            <p id="MatsP_35.7">
               sarvametad aśeṣeṇa śrotumicchāmi tattvataḥ <br />
               kathyamānaṃ tvayā vipra devarṣigaṇasaṃnidhau //
                <span class="ref">MatsP_35.7</span></p>
            
            
            <p id="MatsP_35.8">
               devarājasamo hy āsīd yayātiḥ pṛthivīpatiḥ <br />
               vardhanaḥ kuruvaṃśasya vibhāvasusamadyutiḥ //
                <span class="ref">MatsP_35.8</span></p>
            
            
            <p id="MatsP_35.9">
               tasya vistīrṇayaśasaḥ satyakīrter mahātmanaḥ <br />
               śrotumicchāmi deveśa divi ceha ca sarvaśaḥ //
                <span class="ref">MatsP_35.9</span></p>
            
            *śaunaka uvāca
            
            
            <p id="MatsP_35.10">
               hanta te kathayiṣyāmi yayāteruttamāṃ kathām <br />
               divi ceha ca puṇyārthāṃ sarvapāpapraṇāśinīm //
                <span class="ref">MatsP_35.10</span></p>
            
            
            <p id="MatsP_35.11">
               yayātirnāhuṣo rājā pūruṃ putraṃ kanīyasam <br />
               rājye 'bhiṣicya muditaḥ pravavrāja vanaṃ tadā //
                <span class="ref">MatsP_35.11</span></p>
            
            
            <p id="MatsP_35.12">
               anteṣu sa vinikṣipya putrān yadupurogamān <br />
               phalamūlāśano rājā vane 'sau nyavasacciram //
                <span class="ref">MatsP_35.12</span></p>
            
            
            <p id="MatsP_35.13">
               sa jitātmā jitakrodhas tarpayan pitṛdevatāḥ <br />
               agnīṃśca vidhivajjuhvan vānaprasthavidhānataḥ //
                <span class="ref">MatsP_35.13</span></p>
            
            
            <p id="MatsP_35.14">
               atithīn pūjayannityaṃ vanyena haviṣā vibhuḥ <br />
               śiloñchavṛttimāsthāya śeṣānnakṛtabhojanaḥ //
                <span class="ref">MatsP_35.14</span></p>
            
            
            <p id="MatsP_35.15">
               pūrṇaṃ sahasraṃ varṣāṇām evaṃvṛttir abhūnnṛpaḥ <br />
               ambubhakṣaḥ sa cābdāṃstrīn āsīn niyatavāṅmanāḥ //
                <span class="ref">MatsP_35.15</span></p>
            
            
            <p id="MatsP_35.16">
               tatastu vāyubhakṣo 'bhūt saṃvatsaramatandritaḥ <br />
               pañcāgnimadhye ca tapas tepe saṃvatsaraṃ punaḥ //
                <span class="ref">MatsP_35.16</span></p>
            
            
            <p id="MatsP_35.17">
               ekapādasthitaścāsīt ṣaṇmāsān anilāśanaḥ <br />
               puṇyakīrtistataḥ svargaṃ jagāmāvṛtya rodasī //
                <span class="ref">MatsP_35.17</span></p>
            
            </div>
         
         <div id="d1e29565">
            
            <h3>Matsya-Purāṇa 36</h3>
            *śaunaka uvāca
            
            
            <p id="MatsP_36.1">
               svargatastu sa rājendro nyavasaddevasadmani <br />
               pūjitastridaśaiḥ sādhyair marudbhirvasubhistathā //
                <span class="ref">MatsP_36.1</span></p>
            
            
            <p id="MatsP_36.2">
               devalokād brahmalokaṃ saṃcaranpuṇyakṛdvaśī <br />
               avasatpṛthivīpālo dīrghakālamiti śrutiḥ //
                <span class="ref">MatsP_36.2</span></p>
            
            
            <p id="MatsP_36.3">
               sa kadācinnṛpaśreṣṭho yayātiḥ śakramāgataḥ <br />
               kathānte tatra śakreṇa pṛṣṭaḥ sa pṛthivīpatiḥ //
                <span class="ref">MatsP_36.3</span></p>
            
            *śakra uvāca
            
            
            <p id="MatsP_36.4">
               yadā sa pūrustava rūpeṇa rājañ jarāṃ gṛhītvā pracacāra loke <br />
               tadā rājyaṃ sampradāyaiva tasmai tvayā kimuktaḥ kathayeha satyam //
                <span class="ref">MatsP_36.4</span></p>
            
            *yayātiruvāca
            
            
            <p id="MatsP_36.5">
               prakṛtyanumate pūruṃ rājye kṛtvedamabruvam <br />
               gaṅgāyamunayormadhye kṛtsno 'yaṃ viṣayastava <br />
               madhye pṛthivyāstvaṃ rājā bhrātaro 'nte 'dhipāstava //
                <span class="ref">MatsP_36.5</span></p>
            
            
            <p id="MatsP_36.6">
               akrodhanaḥ krodhanebhyo viśiṣṭas tathā titikṣur atitikṣor viśiṣṭaḥ <br />
               amānuṣebhyo mānuṣaśca pradhāno vidvāṃstathaivāviduṣaḥ pradhānaḥ //
                <span class="ref">MatsP_36.6</span></p>
            
            
            <p id="MatsP_36.7">
               ākruśyamāno nākrośen manyumeva titikṣati <br />
               ākroṣṭāraṃ nirdahati sukṛtaṃ cāsya vindati //
                <span class="ref">MatsP_36.7</span></p>
            
            
            <p id="MatsP_36.8">
               nāruntudaḥ syānna nṛśaṃsavādī na hīnataḥ param abhyādadīta <br />
               yayāsya vācā para udvijeta na tāṃ vadedruśatīṃ pāpalaulyām //
                <span class="ref">MatsP_36.8</span></p>
            
            
            <p id="MatsP_36.9">
               aruntudaṃ puruṣaṃ tīvravācaṃ vākkaṇṭakair vitudantaṃ manuṣyān <br />
               vidyād alakṣmīkatamaṃ janānāṃ mukhe nibaddhaṃ nirṛtiṃ vahantam //
                <span class="ref">MatsP_36.9</span></p>
            
            
            <p id="MatsP_36.10">
               sadbhiḥ purastādabhipūjitaḥ syāt sadbhistathā pṛṣṭhato rakṣitaḥ syāt <br />
               sadā satām ativādāṃstitikṣet satāṃ vṛttaṃ pālayansādhuvṛtaḥ //
                <span class="ref">MatsP_36.10</span></p>
            
            
            <p id="MatsP_36.11">
               vāksāyakā vadanānniṣpatanti yair āhataḥ śocati vā tryahāni <br />
               parasya no marmasu te patanti tānpaṇḍito nāvasṛjetpareṣu //
                <span class="ref">MatsP_36.11</span></p>
            
            
            <p id="MatsP_36.12">
               nāstīdṛśaṃ saṃvananaṃ triṣu lokeṣu kiṃcana <br />
               yathā maitrī ca lokeṣu dānaṃ ca madhurā ca vāk //
                <span class="ref">MatsP_36.12</span></p>
            
            
            <p id="MatsP_36.13">
               tasmātsāntvaṃ sadā vācyaṃ na vācyaṃ paruṣaṃ kvacit <br />
               pūjyānsampūjayed dadyān nābhiśāpaṃ kadācana //
                <span class="ref">MatsP_36.13</span></p>
            
            Matsya-Purāṇa 37
            *
            indra uvāca
            
            </div>
         
         <div id="d1e29836">
            
            <p id="MatsP_37.1">
               sarvāṇi kāryāṇi samāpya rājan gṛhānparityajya vanaṃ gato 'si <br />
               tattvāṃ pṛcchāmi nahuṣasya putra kenāpi tulyastapasā yayāte //
                <span class="ref">MatsP_37.1</span></p>
            
            *yayātiruvāca
            
            
            <p id="MatsP_37.2">
               nāhaṃ devamanuṣyeṣu na gandharvamaharṣiṣu <br />
               ātmanastapasā tulyaṃ kaṃcitpaśyāmi vāsava //
                <span class="ref">MatsP_37.2</span></p>
            
            *indra uvāca
            
            
            <p id="MatsP_37.3">
               yadāvamaṃsthāḥ sadṛśaḥ śreyasaśca pāpīyasaś cāviditaprabhāvaḥ <br />
               tasmāllokā hy antavantastaveme kṣīṇe puṇye patito 'syadya rājan //
                <span class="ref">MatsP_37.3</span></p>
            
            *yayātiruvāca
            
            
            <p id="MatsP_37.4">
               surarṣigandharvanarāvamānāt kṣayaṃ gatā me yadi śakralokāḥ <br />
               icchāmyahaṃ suralokādvihīnaḥ satāṃ madhye patituṃ devarāja //
                <span class="ref">MatsP_37.4</span></p>
            
            *indra uvāca
            
            
            <p id="MatsP_37.5">
               satāṃ sakāśe patito 'si rājaṃś cyutaḥ pratiṣṭhāṃ yatra labdhāsi bhūyaḥ <br />
               evaṃ viditvā tu punaryayāte na te 'vamānyāḥ sadṛśaḥ śreyase ca //
                <span class="ref">MatsP_37.5</span></p>
            
            *śaunaka uvāca
            
            
            <p id="MatsP_37.6">
               tataḥ papātāmararājajuṣṭāt puṇyāllokātpatamānaṃ yayātim <br />
               samprekṣya rājarṣivaro 'ṣṭakas tam uvāca saddharmavidhānagoptā //
                <span class="ref">MatsP_37.6</span></p>
            
            *aṣṭaka uvāca
            
            
            <p id="MatsP_37.7">
               kastvaṃ yuvā vāsavatulyarūpaḥ svatejasā dīpyamāno yathāgniḥ <br />
               patasyudīrṇāmbudharaprakāśaḥ khe khecarāṇāṃ pravaro yathārkaḥ //
                <span class="ref">MatsP_37.7</span></p>
            
            
            <p id="MatsP_37.8">
               dṛṣṭvā ca tvāṃ sūryapathātpatantaṃ vaiśvānarārkadyutimaprameyam <br />
               kiṃnusvid etat patatīva sarve vitarkayantaḥ parimohitāḥ smaḥ //
                <span class="ref">MatsP_37.8</span></p>
            
            
            <p id="MatsP_37.9">
               dṛṣṭvā ca tvādhiṣṭhitaṃ devamārge śakrārkaviṣṇupratimaprabhāvam <br />
               pratyudgatāstvāṃ vayamadya sarve tasmātpāte tava jijñāsamānāḥ //
                <span class="ref">MatsP_37.9</span></p>
            
            
            <p id="MatsP_37.10">
               na cāpi tvāṃ dhṛṣṇavaḥ praṣṭum agre na ca tvamasmānpṛcchasi ke vayaṃ sma <br />
               tattvāṃ pṛcchāmi spṛhaṇīyarūpaṃ kasya tvaṃ vā kiṃnimittaṃ tvamāgāḥ //
                <span class="ref">MatsP_37.10</span></p>
            
            
            <p id="MatsP_37.11">
               bhayaṃ tu te vyetu viṣādamohau tyajāśu devendrasamānarūpa <br />
               tvāṃ vartamānaṃ hi satāṃ sakāśe śakro na soḍhuṃ balahāpi śaktaḥ //
                <span class="ref">MatsP_37.11</span></p>
            
            
            <p id="MatsP_37.12">
               santaḥ pratiṣṭhā hi sukhacyutānāṃ satāṃ sadaivāmararājakalpa <br />
               te saṃgatāḥ sthāvarajaṅgameśāḥ pratiṣṭhitastvaṃ sadṛśeṣu satsu //
                <span class="ref">MatsP_37.12</span></p>
            
            
            <p id="MatsP_37.13">
               prabhuragniḥ pratapane bhūmirāvapane prabhuḥ <br />
               prabhuḥ sūryaḥ prakāśācca satāṃ cābhyāgataḥ prabhuḥ //
                <span class="ref">MatsP_37.13</span></p>
            
            </div>
         
         <div id="d1e30101">
            
            <h3>Matsya-Purāṇa 38</h3>
            *yayātiruvāca
            
            
            <p id="MatsP_38.1">
               ahaṃ yayātirnahuṣasya putraḥ pūroḥ pitā sarvabhūtāvamānāt <br />
               prabhraṃśito 'haṃ surasiddhalokāt paricyutaḥ prapatāmyalpapuṇyaḥ //
                <span class="ref">MatsP_38.1</span></p>
            
            
            <p id="MatsP_38.2">
               ahaṃ hi pūrvo vayasā bhavadbhayas tenābhivādaṃ bhavatāṃ na yuñje <br />
               yo vidyayā tapasā janmanā vā vṛddhaḥ sa vai sambhavati dvijānām //
                <span class="ref">MatsP_38.2</span></p>
            
            *aṣṭaka uvāca
            
            
            <p id="MatsP_38.3">
               avādīstvaṃ vayasāsmi pravṛddha iti vai rājann adhikaḥ kathaṃcit <br />
               yo vai vidvāṃstapasā sampravṛddhaḥ sa eva pūjyo bhavati dvijānām //
                <span class="ref">MatsP_38.3</span></p>
            
            *yayātiruvāca
            
            
            <p id="MatsP_38.4">
               pratikūlaṃ karmaṇāṃ pāpamāhus tadvartināṃ pravaṇaṃ pāpalokam <br />
               santo 'sato nānvavartanta te vai yadātmanaiṣāṃ pratikūlavādī //
                <span class="ref">MatsP_38.4</span></p>
            
            
            <p id="MatsP_38.5">
               abhūddhanaṃ me vipulaṃ mahadvai viceṣṭamāno 'dhigantā tadasmi <br />
               evaṃ pradhāryātmahite niviṣṭo yo vartate sa vijānāti dhīraḥ //
                <span class="ref">MatsP_38.5</span></p>
            
            
            <p id="MatsP_38.6">
               nānābhāvā bahavo jīvaloke daivādhīnā naṣṭaceṣṭādhikārāḥ <br />
               tattatprāpya na vihanyeta dhīro diṣṭaṃ balīya iti matvātmabuddhyā //
                <span class="ref">MatsP_38.6</span></p>
            
            
            <p id="MatsP_38.7">
               sukhaṃ hi janturyadi vāpi duḥkhaṃ daivādhīnaṃ vindati nātmaśaktyā <br />
               tasmāddiṣṭaṃ balavanmanyamāno na saṃjvarennāpi hṛṣyetkadācit //
                <span class="ref">MatsP_38.7</span></p>
            
            
            <p id="MatsP_38.8">
               duḥkhe na tapyeta sukhe na hṛṣyet samena varteta sadaiva dhīraḥ <br />
               diṣṭaṃ balīya iti manyamāno na saṃjvarennāpi hṛṣyet kadācit //
                <span class="ref">MatsP_38.8</span></p>
            
            
            <p id="MatsP_38.9">
               bhaye na muhyāmyaṣṭakāhaṃ kadācit saṃtāpo me manaso nāsti kaścit <br />
               dhātā yathā māṃ vidadhāti loke dhruvaṃ tathāhaṃ bhaviteti matvā //
                <span class="ref">MatsP_38.9</span></p>
            
            
            <p id="MatsP_38.10">
               saṃsvedajā hy aṇḍajā hy udbhidaśca sarīsṛpāḥ kṛmayo 'py apsu matsyāḥ <br />
               tathāśmānastṛṇakāṣṭhaṃ ca sarvaṃ diṣṭakṣaye svāṃ prakṛtiṃ bhajante //
                <span class="ref">MatsP_38.10</span></p>
            
            
            <p id="MatsP_38.11">
               anityatāṃ sukhaduḥkhasya buddhvā kasmāt saṃtāpamaṣṭakāhaṃ bhajeyam <br />
               kiṃ kuryāṃ vai kiṃca kṛtvā na tapye tasmātsaṃtāpaṃ varjayāmyapramattaḥ //
                <span class="ref">MatsP_38.11</span></p>
            
            *śaunaka uvāca
            
            
            <p id="MatsP_38.12">
               evaṃ bruvāṇaṃ nṛpatiṃ yayātim athāṣṭakaḥ punarevānvapṛcchat <br />
               mātāmahaṃ sarvaguṇopapannaṃ yatra sthitaṃ svargaloke yathāvat //
                <span class="ref">MatsP_38.12</span></p>
            
            *aṣṭaka uvāca
            
            
            <p id="MatsP_38.13">
               ye ye lokāḥ pārthivendra pradhānās tvayā bhuktā yaṃ ca kāle yathā ca <br />
               tanme rājanbrūhi sarvaṃ yathāvat kṣetrajñavadbhāṣase tvaṃ hi dharmam //
                <span class="ref">MatsP_38.13</span></p>
            
            *yayātiruvāca
            
            
            <p id="MatsP_38.14">
               rājāhamāsaṃ tv iha sārvabhaumas tato lokānmahataś cājaryaṃ vai <br />
               tatrāvasaṃ varṣasahasramātraṃ tato lokānparamānabhyupetaḥ //
                <span class="ref">MatsP_38.14</span></p>
            
            
            <p id="MatsP_38.15">
               tataḥ purīṃ puruhūtasya ramyāṃ sahasradvārāṃ śatayojanāntām <br />
               adhyāvasaṃ varṣasahasramātraṃ tato lokānparamānabhyupetaḥ //
                <span class="ref">MatsP_38.15</span></p>
            
            
            <p id="MatsP_38.16">
               tato divyamajaraṃ prāpya lokaṃ prajāpater lokapaterdurāpam <br />
               tatrāvasaṃ varṣasahasramātraṃ tato lokānparamānabhyupetaḥ //
                <span class="ref">MatsP_38.16</span></p>
            
            
            <p id="MatsP_38.17">
               devasya devasya niveśane ca vijitya lokānnyavasaṃ yatheṣṭam <br />
               sampūjyamānastridaśaiḥ samastais tulyaprabhāvadyutirīśvarāṇām //
                <span class="ref">MatsP_38.17</span></p>
            
            
            <p id="MatsP_38.18">
               tathāvasaṃ nandane kāmarūpī saṃvatsarāṇāmayutaṃ śatānām <br />
               sahāpsarobhirvicaranpuṇyagandhān paśyannagān puṣpitāṃścārurūpān //
                <span class="ref">MatsP_38.18</span></p>
            
            
            <p id="MatsP_38.19">
               tatra sthitaṃ māṃ devasukheṣu saktaṃ kāle 'tīte mahati tato 'timātram <br />
               dūto devānāmabravīdugrarūpo dhvaṃsetyuccaistriḥ plutena svareṇa //
                <span class="ref">MatsP_38.19</span></p>
            
            
            <p id="MatsP_38.20">
               etāvanme viditaṃ rājasiṃha tato bhraṣṭo 'haṃ nandanātkṣīṇapuṇyaḥ <br />
               vāco 'śrauṣaṃ cāntarikṣe surāṇām anukrośācchocatāṃ māṃ narendra //
                <span class="ref">MatsP_38.20</span></p>
            
            
            <p id="MatsP_38.21">
               akasmādvai kṣīṇapuṇyo yayātiḥ patatyasau puṇyakṛtpuṇyakīrtiḥ <br />
               tānabruvaṃ patamānastadāhaṃ satāṃ madhye nipateyaṃ kathaṃ nu //
                <span class="ref">MatsP_38.21</span></p>
            
            
            <p id="MatsP_38.22">
               tairākhyātāṃ bhavatāṃ yajñabhūmiṃ samīkṣya caināmahamāgato 'smi <br />
               havirgandhair darśitāṃ yajñabhūmiṃ dhūmāpāṅgaṃ parigṛhya pratītām //
                <span class="ref">MatsP_38.22</span></p>
            
            </div>
         
         <div id="d1e30540">
            
            <h3>Matsya-Purāṇa 39</h3>
            *aṣṭaka uvāca
            
            
            <p id="MatsP_39.1">
               yadā vasannandane kāmarūpe saṃvatsarāṇāmayutaṃ śatānām <br />
               kiṃkāraṇaṃ kārtayugapradhāna hitvā tadvai vasudhām anvapadyaḥ //
                <span class="ref">MatsP_39.1</span></p>
            
            *yayātiruvāca
            
            
            <p id="MatsP_39.2">
               jñātiḥ suhṛtsvajano yo yatheha kṣīṇe vitte tyajyate mānavairhi <br />
               tathā svarge kṣīṇapuṇyaṃ manuṣyaṃ tyajanti sadyaḥ khecarā devasaṃghāḥ //
                <span class="ref">MatsP_39.2</span></p>
            
            *aṣṭaka uvāca
            
            
            <p id="MatsP_39.3">
               kathaṃ tasminkṣīṇapuṇyā bhavanti saṃmuhyate me 'tra mano 'timātram <br />
               kiṃviśiṣṭāḥ kasya dhāmopayānti tadvai brūhi kṣetravittvaṃ mato me //
                <span class="ref">MatsP_39.3</span></p>
            
            *yayātiruvāca
            
            
            <p id="MatsP_39.4">
               imaṃ bhaumaṃ narakaṃ te patanti lālapyamānā naradeva sarve <br />
               te kaṅkagomāyupalāśanārthaṃ kṣitau vivṛddhiṃ bahudhā prayānti //
                <span class="ref">MatsP_39.4</span></p>
            
            
            <p id="MatsP_39.5">
               tasmādevaṃ varjanīyaṃ narendra duṣṭaṃ loke garhaṇīyaṃ ca karma <br />
               ākhyātaṃ te pārthiva sarvametad bhūyaścedānīṃ vada kiṃ te vadāmi //
                <span class="ref">MatsP_39.5</span></p>
            
            *aṣṭaka uvāca
            
            
            <p id="MatsP_39.6">
               yadā tu tāṃs te vitudante vayāṃsi tathā gṛdhrāḥ śitikaṇṭhāḥ pataṃgāḥ <br />
               kathaṃ bhavanti kathamābhavanti tvatto bhaumaṃ narakamahaṃ śṛṇomi //
                <span class="ref">MatsP_39.6</span></p>
            
            *yayātiruvāca
            
            
            <p id="MatsP_39.7">
               ūrdhvaṃ dehātkarmaṇo jṛmbhamāṇād vyaktaṃ pṛthivyām anusaṃcaranti <br />
               imaṃ bhaumaṃ narakaṃ te patanti nāvekṣante varṣapūgānanekān //
                <span class="ref">MatsP_39.7</span></p>
            
            
            <p id="MatsP_39.8">
               ṣaṣṭiṃ sahasrāṇi patanti vyomni tathāśītiṃ caiva tu vatsarāṇām <br />
               tānvai nudante prapatantaḥ prayātān bhīmā bhaumā rākṣasās tīkṣṇadaṃṣṭrāḥ //
                <span class="ref">MatsP_39.8</span></p>
            
            *aṣṭaka uvāca
            
            
            <p id="MatsP_39.9">
               yadetāṃste saṃpatatastudanti bhīmā bhaumā rākṣasāstīkṣṇadaṃṣṭrāḥ <br />
               kathaṃ bhavanti kathamābhavanti kathaṃbhūtā garbhabhūtā bhavanti //
                <span class="ref">MatsP_39.9</span></p>
            
            *yayātiruvāca
            
            
            <p id="MatsP_39.10">
               asṛgretaḥ puṣparasānuyuktam anveti sadyaḥ puruṣeṇa sṛṣṭam <br />
               tava tarayā raja āpadyate ca sa garbhabhūtaḥ samupaiti tatra //
                <span class="ref">MatsP_39.10</span></p>
            
            
            <p id="MatsP_39.11">
               vanaspatīn oṣadhīṃścāviśanti apo vāyuṃ pṛthivīṃ cāntarikṣam <br />
               catuṣpadaṃ dvipadaṃ cāpi sarva evaṃbhūtā garbhabhūtā bhavanti //
                <span class="ref">MatsP_39.11</span></p>
            
            *aṣṭaka uvāca
            
            
            <p id="MatsP_39.12">
               anyadvapurvidadhātīha garbha utāhosvitsvena kāmena yāti <br />
               āpadyamāno narayonimetām ācakṣva me saṃśayātpṛcchatastvam //
                <span class="ref">MatsP_39.12</span></p>
            
            
            <p id="MatsP_39.13">
               śarīradehādisamucchrayaṃ ca cakṣuḥśrotre labhate kena saṃjñām <br />
               etatsarvaṃ tāta ācakṣva pṛṣṭaḥ kṣetrajñaṃ tvāṃ manyamānā hi sarve //
                <span class="ref">MatsP_39.13</span></p>
            
            *yayātiruvāca
            
            
            <p id="MatsP_39.14">
               vāyuḥ samutkarṣati garbhayonim ṛtau retaḥ puṣparasānuyuktam <br />
               sa tatra tanmātrakṛtādhikāraḥ krameṇa saṃvardhayatīha garbham //
                <span class="ref">MatsP_39.14</span></p>
            
            
            <p id="MatsP_39.15">
               sa jāyamāno 'tha gṛhītamātraḥ saṃjñāmadhiṣṭhāya tato manuṣyaḥ <br />
               sa śrotrābhyāṃ vedayatīha śabdaṃ sa vai rūpaṃ paśyati cakṣuṣā ca //
                <span class="ref">MatsP_39.15</span></p>
            
            
            <p id="MatsP_39.16">
               ghrāṇena gandhaṃ jihvayātho rasaṃ ca tvacā sparśaṃ manasā devabhāvam <br />
               ityaṣṭakehopacitaṃ hi viddhi mahātmanaḥ prāṇabhṛtaḥ śarīre //
                <span class="ref">MatsP_39.16</span></p>
            
            *aṣṭaka uvāca
            
            
            <p id="MatsP_39.17">
               yaḥ saṃsthitaḥ puruṣo dahyate vā nikhanyate vāpi nikṛṣyate vā <br />
               abhāvabhūtaḥ sa vināśametya kenātmānaṃ cetayate purastāt //
                <span class="ref">MatsP_39.17</span></p>
            
            *yayātiruvāca
            
            
            <p id="MatsP_39.18">
               hitvā so 'sūn suptavanniṣṭhitatvāt purodhāya sukṛtaṃ duṣkṛtaṃ ca <br />
               anyāṃ yoniṃ puṇyapāpānusārāṃ hitvā dehaṃ bhajate rājasiṃha //
                <span class="ref">MatsP_39.18</span></p>
            
            
            <p id="MatsP_39.19">
               puṇyāṃ yoniṃ puṇyakṛto viśanti pāpāṃ yoniṃ pāpakṛto vrajanti <br />
               kīṭāḥ pataṃgāśca bhavanti pāpān na me vivakṣāsti mahānubhāva //
                <span class="ref">MatsP_39.19</span></p>
            
            
            <p id="MatsP_39.20">
               catuṣpadā dvipadāḥ pakṣiṇaśca tathābhūtā garbhabhūtā bhavanti <br />
               ākhyātametannikhilaṃ hi sarvaṃ bhūyastu kiṃ pṛcchasi rājasiṃha //
                <span class="ref">MatsP_39.20</span></p>
            
            *aṣṭaka uvāca
            
            
            <p id="MatsP_39.21">
               kiṃ svitkṛtvā labhate tāta saṃjñāṃ martyaḥ śreṣṭhāṃ tapasā vidyayā vā <br />
               tanme pṛṣṭaḥ śaṃsa sarvaṃ yathāvac chubhāṃllokān yena gacchetkrameṇa //
                <span class="ref">MatsP_39.21</span></p>
            
            *yayātiruvāca
            
            
            <p id="MatsP_39.22">
               tapaśca dānaṃ ca śamo damaśca hrīr ārjavaṃ sarvabhūtānukampā <br />
               svargasya lokasya vadanti santo dvārāṇi saptaiva mahānti puṃsām //
                <span class="ref">MatsP_39.22</span></p>
            
            
            <p id="MatsP_39.23">
               sarvāṇi caitāni yathoditāni tapaḥpradhānānyabhimarṣakeṇa <br />
               naśyanti mānena tamo 'bhibhūtāḥ puṃsaḥ sadaiveti vadanti santaḥ //
                <span class="ref">MatsP_39.23</span></p>
            
            
            <p id="MatsP_39.24">
               adhīyānaḥ paṇḍitaṃ manyamāno yo vidyayā hanti yaśaḥ parasya <br />
               tasyāntavantaḥ puruṣasya lokā na cāsya tadbrahmaphalaṃ dadāti //
                <span class="ref">MatsP_39.24</span></p>
            
            
            <p id="MatsP_39.25">
               catvāri karmāṇi bhayaṃkarāṇi bhayaṃ prayacchantyayathākṛtāni <br />
               mānāgnihotramuta mānamaunaṃ mānenādhītamuta mānayajñaḥ //
                <span class="ref">MatsP_39.25</span></p>
            
            
            <p id="MatsP_39.26">
               na mānyamāno mudamādadīta na saṃtāpaṃ prāpnuyāccāvamānāt <br />
               santaḥ sataḥ pūjayantīha loke nāsādhavaḥ sādhubuddhiṃ labhante //
                <span class="ref">MatsP_39.26</span></p>
            
            
            <p id="MatsP_39.27">
               iti dadyāditi yajed ityadhīyīta me śrutam <br />
               ityetānyabhayānyāhus tāny avarjyāni nityaśaḥ //
                <span class="ref">MatsP_39.27</span></p>
            
            
            <p id="MatsP_39.28">
               yenāśrayaṃ vedayante purāṇaṃ manīṣiṇo mānase mānayuktam <br />
               tanniḥśreyas tena saṃyogametya parāṃ śāntiṃ prāpnuyuḥ pretya ceha //
                <span class="ref">MatsP_39.28</span></p>
            
            </div>
         
         <div id="d1e31112">
            
            <h3>Matsya-Purāṇa 40</h3>
            *aṣṭaka uvāca
            
            
            <p id="MatsP_40.1">
               carangṛhasthaḥ kathameti devān kathaṃ bhikṣuḥ katham ācāryakarmā <br />
               vānaprasthaḥ satpathe saṃniviṣṭo bahūnyasmin samprati vedayanti //
                <span class="ref">MatsP_40.1</span></p>
            
            *yayātiruvāca
            
            
            <p id="MatsP_40.2">
               āhūtādhyāyī gurukarmasu codyataḥ pūrvotthāyī caramaṃ copaśāyī <br />
               mṛdurdānto dhṛtimānapramattaḥ svādhyāyaśīlaḥ sidhyati brahmacārī //
                <span class="ref">MatsP_40.2</span></p>
            
            
            <p id="MatsP_40.3">
               dharmāgataṃ prāpya dhanaṃ yajeta dadyātsadaivātithīnbhojayecca <br />
               anādadānaśca parairadattaṃ saiṣā gṛhasthopaniṣatpurāṇī //
                <span class="ref">MatsP_40.3</span></p>
            
            
            <p id="MatsP_40.4">
               svavīryajīvī vṛjinānnivṛtto dātā parebhyo na paropatāpī <br />
               tādṛṅmuniḥ siddhimupaiti mukhyāṃ vasann araṇye niyatāhāraceṣṭaḥ //
                <span class="ref">MatsP_40.4</span></p>
            
            
            <p id="MatsP_40.5">
               aśilpajīvī vigṛhaśca nityaṃ jitendriyaḥ sarvato vipramuktaḥ <br />
               anokaśāyī laghu lipsamānaś caran deśānekacaraḥ sa bhikṣuḥ //
                <span class="ref">MatsP_40.5</span></p>
            
            
            <p id="MatsP_40.6">
               rātryā yayā cābhiratāśca lokā bhavanti kāmābhijitāḥ sukhena ca <br />
               tāmeva rātriṃ prayateta vidvān araṇyasaṃstho bhavituṃ yatātmā //
                <span class="ref">MatsP_40.6</span></p>
            
            
            <p id="MatsP_40.7">
               daśaiva pūrvāndaśa cāparāṃstu jñātīṃstathātmānamathaikaviṃśam <br />
               araṇyavāsī sukṛtaṃ dadhāti muktvā tv araṇye svaśarīradhātūn //
                <span class="ref">MatsP_40.7</span></p>
            
            *aṣṭaka uvāca
            
            
            <p id="MatsP_40.8">
               katisvid devamunayo maunāni kati cāpyuta <br />
               bhavantīti tadācakṣva śrotum icchāmahe vayam //
                <span class="ref">MatsP_40.8</span></p>
            *yayātiruvāca
            
            
            <p id="MatsP_40.9">
               araṇye vasato yasya grāmo bhavati pṛṣṭhataḥ <br />
               grāme vā vasato 'raṇyaṃ sa muniḥ syājjanādhipa //
                <span class="ref">MatsP_40.9</span></p>
            
            *aṣṭaka uvāca
            
            
            <p id="MatsP_40.10">
               kathaṃsvidvasato 'raṇye grāmo bhavati pṛṣṭhataḥ <br />
               grāme vā vasato 'raṇyaṃ kathaṃ bhavati pṛṣṭhataḥ //
                <span class="ref">MatsP_40.10</span></p>
            
            *yayātiruvāca
            
            
            <p id="MatsP_40.11">
               na grāmyamupayuñjīta ya āraṇyo munirbhavet <br />
               tathāsya vasato 'raṇye grāmo bhavati pṛṣṭhataḥ //
                <span class="ref">MatsP_40.11</span></p>
            
            
            <p id="MatsP_40.12">
               anagniraniketaś cāpy agotracaraṇo muniḥ <br />
               kaupīnācchādanaṃ yāvat tāvadicchecca cīvaram //
                <span class="ref">MatsP_40.12</span></p>
            
            
            <p id="MatsP_40.13">
               yāvatprāṇābhisaṃdhānaṃ tāvadicchecca bhojanam <br />
               tadāsya vasato grāme 'raṇyaṃ bhavati pṛṣṭhataḥ //
                <span class="ref">MatsP_40.13</span></p>
            
            
            <p id="MatsP_40.14">
               yastu kāmānparityajya tyaktakarmā jitendriyaḥ <br />
               ātiṣṭheta munir maunaṃ sa loke siddhimāpnuyāt //
                <span class="ref">MatsP_40.14</span></p>
            
            
            <p id="MatsP_40.15">
               dhautadantaṃ kṛttanakhaṃ sadā snātamalaṃkṛtam <br />
               asitaṃ sitakarmasthaṃ kastaṃ nārcitumarhati //
                <span class="ref">MatsP_40.15</span></p>
            
            
            <p id="MatsP_40.16">
               tapasā karśitaḥ kṣāmaḥ kṣīṇamāṃsāsthiśoṇitaḥ <br />
               yadā bhavati nirdvaṃdvo munirmaunaṃ samāsthitaḥ //
                <span class="ref">MatsP_40.16</span></p>
            
            
            <p id="MatsP_40.17">
               atha lokamimaṃ jitvā lokaṃ cāpi jayetparam <br />
               āsyena tu yadāhāraṃ govanmṛgayate muniḥ <br />
               athāsya lokaiḥ sarvo yaḥ so 'mṛtatvāya kalpate //
                <span class="ref">MatsP_40.17</span></p>
            
            </div>
         
         <div id="d1e31464">
            
            <h3>Matsya-Purāṇa 41</h3>
            *aṣṭaka uvāca
            
            
            <p id="MatsP_41.1">
               katarastvetayoḥ pūrvaṃ devānāmeti sātmyatām <br />
               ubhayordhāvato rājan sūryacandramasoriva //
                <span class="ref">MatsP_41.1</span></p>
            
            *yayātiruvāca
            
            
            <p id="MatsP_41.2">
               aniketagṛhastheṣu kāmavṛtteṣu saṃyataḥ <br />
               grāma eva caranbhikṣus tayoḥ pūrvataraṃ gataḥ //
                <span class="ref">MatsP_41.2</span></p>
            
            
            <p id="MatsP_41.3">
               aprāpyaṃ dīrghamāyuśca yaḥ prāpto vikṛtiṃ caret <br />
               tapyeta yadi tatkṛtvā caretsograṃ tapastataḥ //
                <span class="ref">MatsP_41.3</span></p>
            
            
            <p id="MatsP_41.4">
               yadvai nṛśaṃsaṃ tadapat hyamāhur yaḥ sevate dharmamanarthabuddhiḥ <br />
               asāvanīśaḥ sa tathaiva rājaṃs tadārjavaṃ sa samādhistadāryam //
                <span class="ref">MatsP_41.4</span></p>
            
            *aṣṭaka uvāca
            
            
            <p id="MatsP_41.5">
               kenādya tvaṃ tu prahito 'si rājan yuvā sragvī darśanīyaḥ suvarcāḥ <br />
               kuta āgataḥ katamasyāṃ diśi tvamutāhosvitpārthivasthānam asti //
                <span class="ref">MatsP_41.5</span></p>
            
            *yayātiruvāca
            
            
            <p id="MatsP_41.6">
               imaṃ bhaumaṃ narakaṃ kṣīṇapuṇyaḥ praveṣṭum ūrvīṃ gaganādviprakīrṇaḥ <br />
               uktvāhaṃ vaḥ prapatiṣyāmy anantaraṃ tvarantvamī brahmaṇo lokapā ye //
                <span class="ref">MatsP_41.6</span></p>
            
            
            <p id="MatsP_41.7">
               satāṃ sakāśe tu vṛtaḥ prapātas te saṅgatā guṇavantastu sarve <br />
               śakrācca labdho hi varo mayaiṣa patiṣyatā bhūmitalaṃ narendra //
                <span class="ref">MatsP_41.7</span></p>
            
            *aṣṭaka uvāca
            
            
            <p id="MatsP_41.8">
               pṛcchāmi tvāṃ prapatantaṃ prapātaṃ yadi lokāḥ pārthiva santi me 'tra <br />
               yadyantarikṣe yadi vā divi śritāḥ kṣetrajñaṃ tvāṃ tasya dharmasya manye //
                <span class="ref">MatsP_41.8</span></p>
            
            *yayātiruvāca
            
            
            <p id="MatsP_41.9">
               yāvatpṛthivyāṃ vihitaṃ gavāśvaṃ sahāraṇyaiḥ paśubhiḥ pakṣibhiśca <br />
               tāvallokā divi te saṃsthitā vai tathā vijānīhi narendrasiṃha //
                <span class="ref">MatsP_41.9</span></p>
            
            *aṣṭaka uvāca
            
            
            <p id="MatsP_41.10">
               tāṃste dadāmi mā prapata prapātaṃ ye me lokā divi rājendra santi <br />
               yadyantarikṣe yadi vā divi śritāstānākrama kṣipramamitrahā'thasi //
                <span class="ref">MatsP_41.10</span></p>
            
            *yayātiruvāca
            
            
            <p id="MatsP_41.11">
               nāsmadvidho 'brāhmaṇo brahmavicca pratigrahe vartate rājamukhya <br />
               yathā pradeyaṃ satataṃ dvijebhyas tadā dade pūrvam ahaṃ narendra //
                <span class="ref">MatsP_41.11</span></p>
            
            
            <p id="MatsP_41.12">
               nābrāhmaṇaḥ kṛpaṇo jātu jīved yadyapi syādbrāhmaṇī vīrapatnī <br />
               so 'haṃ yadevākṛtapūrvaṃ careyaṃ vivitsamānaḥ kimu tatra sādhuḥ //
                <span class="ref">MatsP_41.12</span></p>
            
            *pratardana uvāca
            
            
            <p id="MatsP_41.13">
               pṛcchāmi tvāṃ spṛhaṇīyarūpa pratardano 'haṃ yadi me santi lokāḥ <br />
               yadyantarikṣe yadi vā divi śrutāḥ kṣetrajñaṃ tvāṃ tasya dharmasya manye //
                <span class="ref">MatsP_41.13</span></p>
            
            *yayātiruvāca
            
            
            <p id="MatsP_41.14">
               santi lokā bahavaste narendra apyekaikaṃ sapta śatānyahāni <br />
               madhucyuto ghṛtavanto viśokās tenāntavantaḥ pratipālayanti //
                <span class="ref">MatsP_41.14</span></p>
            
            *pratardana uvāca
            
            
            <p id="MatsP_41.15">
               tāṃste dadāmi patamānasya rājan ye me lokāstava te vai bhavantu <br />
               yadyantarikṣe yadi vā divi śritās tānākrama kṣipramapetamohaḥ //
                <span class="ref">MatsP_41.15</span></p>
            
            *yayātiruvāca
            
            
            <p id="MatsP_41.16">
               nu tulyatejāḥ sukṛtaṃ hi kāmaye yogakṣemaṃ pārthivātpārthivaḥ san <br />
               daivādeśādāpadaṃ prāpya vidvāṃś carennṛśaṃsaṃ hi na jātu rājā //
                <span class="ref">MatsP_41.16</span></p>
            
            
            <p id="MatsP_41.17">
               dharmyaṃ mārgaṃ cintayāno yaśasyaṃ kuryāttapo dharmamavekṣamāṇaḥ <br />
               na madvidho dharmabuddhirhi rājā hy evaṃ kuryātkṛpaṇaṃ māṃ yathāttha //
                <span class="ref">MatsP_41.17</span></p>
            
            
            <p id="MatsP_41.18">
               kuryāmapūrvaṃ na kṛtaṃ yadanyair vivitsamānaḥ kim u tatra sādhuḥ <br />
               bruvāṇamevaṃ nṛpatiṃ yayātiṃ nṛpottamo vasumānabravīt tam //
                <span class="ref">MatsP_41.18</span></p>
            
            </div>
         
         <div id="d1e31841">
            
            <h3>Matsya-Purāṇa 42</h3>
            *vasumānuvāca
            
            
            <p id="MatsP_42.1">
               pṛcchāmyahaṃ vasumānauṣadaśvir yadyasti loko divi mahyaṃ narendra <br />
               yadyantarikṣe prathito mahātman kṣetrajñaṃ tvāṃ tasya dharmasya manye //
                <span class="ref">MatsP_42.1</span></p>
            
            *yayātiruvāca
            
            
            <p id="MatsP_42.2">
               yadantarikṣaṃ pṛthivī diśaśca yattejasā tapate bhānumāṃśca <br />
               lokās tāvanto divi saṃsthitā vai te tvāṃ bhavantaṃ pratipālayanti //
                <span class="ref">MatsP_42.2</span></p>
            
            *vasumānuvāca
            
            
            <p id="MatsP_42.3">
               tāṃs te dadāmi pata māṃ prapātaṃ ye me lokāstava te vai bhavantu <br />
               krīṇīṣvaināṃs tṛṇakenāpi rājan pratigrahaste yadi samyakpraduṣṭaḥ //
                <span class="ref">MatsP_42.3</span></p>
            
            *yayātiruvāca
            
            
            <p id="MatsP_42.4">
               na mithyāhaṃ vikrayaṃ vai smarāmi mayā kṛtaṃ śiśubhāve 'pi rājan <br />
               kuryāṃ na caivākṛtapūrvamanyair vivitsamāno vasumanna sādhu //
                <span class="ref">MatsP_42.4</span></p>
            
            *vasumānuvāca
            
            
            <p id="MatsP_42.5">
               tāṃs tvaṃ lokānpratipadyasva rājan mayā dattānyadi neṣṭaḥ krayaste <br />
               nāhaṃ tānvai pratigantā narendra sarve lokāstāvakā vai bhavantu //
                <span class="ref">MatsP_42.5</span></p>
            
            *śibiruvāca
            
            
            <p id="MatsP_42.6">
               pṛcchāmi tvāṃ śibirauśīnaro 'haṃ mamāpi lokā yadi santi tāta <br />
               yadyantarikṣe yadi vā divi śritāḥ kṣetrajñaṃ tvāṃ tasya dharmasya manye //
                <span class="ref">MatsP_42.6</span></p>
            
            *yayātiruvāca
            
            
            <p id="MatsP_42.7">
               na tvaṃ vācā hṛdayenāpi rājan parīpsamāno māvamaṃsthā narendra <br />
               tenānantā divi lokāḥ sthitā vai vidyudrūpāḥ svanavanto mahāntaḥ //
                <span class="ref">MatsP_42.7</span></p>
            
            *śibiruvāca
            
            
            <p id="MatsP_42.8">
               tāṃs tvaṃ lokānpratipadyasva rājan mayā dattānyadi neṣṭaḥ krayaste <br />
               na cāhaṃ tānpratipadya dattvā yatra tvaṃ tāta gantāsi lokān //
                <span class="ref">MatsP_42.8</span></p>
            
            *yayātiruvāca
            
            
            <p id="MatsP_42.9">
               yathā tvamindrapratimaprabhāvas tecāpyanantā naradeva lokāḥ <br />
               tathādya loke na rame 'nyadatte tasmācchibe nābhinandāmi vācam //
                <span class="ref">MatsP_42.9</span></p>
            
            *aṣṭaka uvāca
            
            
            <p id="MatsP_42.10">
               na cedekaikaśo rājaṃl lokānnaḥ pratinandasi <br />
               sarve pradāya tāṃllokān gantāro narakaṃ vayam //
                <span class="ref">MatsP_42.10</span></p>
            
            *yayātiruvāca
            
            
            <p id="MatsP_42.11">
               yadarhās tadvadadhvaṃ vaḥ santaḥ satyādidarśinaḥ <br />
               ahaṃ tu nābhigṛhṇāmi yatkṛtaṃ na mayā purā //
                <span class="ref">MatsP_42.11</span></p>
            
            
            <p id="MatsP_42.12">
               alipsamānasya tu me yaduktaṃ na tattathāstīha narendrasiṃha <br />
               asya pradānasya yadeva yuktaṃ tasyaiva cānantaphalaṃ bhaviṣyam //
                <span class="ref">MatsP_42.12</span></p>
            
            *aṣṭaka uvāca
            
            
            <p id="MatsP_42.13">
               kasyaite pratidṛśyante rathāḥ pañca hiraṇmayāḥ <br />
               uccaiḥ santaḥ prakāśante jvalanto 'gniśikhā iva //
                <span class="ref">MatsP_42.13</span></p>
            
            *yayātiruvāca
            
            
            <p id="MatsP_42.14">
               bhavatāṃ mama caivaite rathā bhānti hiraṇmayāḥ <br />
               āruhyaiteṣu gantavyaṃ bhavadbhiśca mayā saha //
                <span class="ref">MatsP_42.14</span></p>
            
            *aṣṭaka uvāca
            
            
            <p id="MatsP_42.15">
               ātiṣṭhasva rathaṃ rājan vikramasva vihāyasā <br />
               vayamapyanuyāsyāmo yadā kālo bhaviṣyati //
                <span class="ref">MatsP_42.15</span></p>
            
            *yayātiruvāca
            
            
            <p id="MatsP_42.16">
               sarvairidānīṃ gantavyaṃ saha svargo jito yataḥ <br />
               eṣa vo virajāḥ panthā dṛśyate devasadmagaḥ //
                <span class="ref">MatsP_42.16</span></p>
            
            *śaunaka uvāca
            
            
            <p id="MatsP_42.17">
               te 'bhiruhya rathānsarve prayātā nṛpate nṛpāḥ <br />
               ākrāmanto divaṃ bhānti dharmeṇāvṛtya rodasī //
                <span class="ref">MatsP_42.17</span></p>
            
            *aṣṭaka uvāca
            
            
            <p id="MatsP_42.18">
               ahaṃ manye pūrvameko 'bhigantā sakhā cendraḥ sarvathā me mahātmā <br />
               kasmādevaṃ śibirauśīnaro 'yam eko 'tyayāt sarvaṃ vegena vāhān //
                <span class="ref">MatsP_42.18</span></p>
            
            *yayātiruvāca
            
            
            <p id="MatsP_42.19">
               adadāddevayānāya yāvadvittamaninditaḥ <br />
               uśīnarasya putro 'yaṃ tasmācchreṣṭho hi vaḥ śibiḥ //
                <span class="ref">MatsP_42.19</span></p>
            
            
            <p id="MatsP_42.20">
               dānaṃ śaucaṃ satyamatho hy ahiṃsā hrīḥ śrīstitikṣā samatānṛśaṃsyam <br />
               rājantyetānyatha sarvāṇi rājñi śibau sthitānyapratime subuddhyā <br />
               evaṃ vṛttaṃ hrīniṣevī bibharti tasmācchibir abhigantā rathena //
                <span class="ref">MatsP_42.20</span></p>
            
            *śaunaka uvāca
            
            
            <p id="MatsP_42.21">
               athāṣṭakaḥ punarevānvapṛcchan mātāmahaṃ kautukādindrakalpam <br />
               pṛcchāmi tvāṃ nṛpate brūhi satyaṃ kutaśca kaścāsi kathaṃ tvamāgāḥ <br />
               kṛtaṃ tvayā yaddhi na tasya kartā loke tvadanyo brāhmaṇaḥ kṣatriyo vā //
                <span class="ref">MatsP_42.21</span></p>
            
            *yayātiruvāca
            
            
            <p id="MatsP_42.22">
               yayātirasmi nahuṣasya putraḥ pūroḥ pitā sārvabhaumastvihāsam <br />
               guhyaṃ mantraṃ māmakebhyo bravīmi mātāmaho bhavatāṃ suprakāśaḥ //
                <span class="ref">MatsP_42.22</span></p>
            
            
            <p id="MatsP_42.23">
               sarvām imāṃ pṛthivīṃ nirjigāya ṛddhāṃ mahīmadadāṃ brāhmaṇebhyaḥ <br />
               medhyānaśvānnaikaśas tānsurūpāṃs tadā devāḥ puṇyabhājo bhavanti //
                <span class="ref">MatsP_42.23</span></p>
            
            
            <p id="MatsP_42.24">
               adāmahaṃ pṛthivīṃ brāhmaṇebhyaḥ pūrṇāmimāmakhilānnaiḥ praśastām <br />
               gobhiḥ suvarṇaiśca dhanaiśca mukhyair aśvāḥ sanāgāḥ śataśastvarbudāni //
                <span class="ref">MatsP_42.24</span></p>
            
            
            <p id="MatsP_42.25">
               satyena me dyauśca vasuṃdharā ca tathaivāgnirjvalate mānuṣeṣu <br />
               na me vṛthā vyāhṛtameva vākyaṃ satyaṃ hi santaḥ pratipūjayanti //
                <span class="ref">MatsP_42.25</span></p>
            
            
            <p id="MatsP_42.26*">
               sādhvaṣṭaka prabravīmīha satyaṃ pratardanaṃ vasumantaṃ śibiṃ ca /<br />
               sarve devā munayaśca lokāḥ satyena pūjyā iti me manogatam //
                <span class="ref">MatsP_42.26*</span></p>
            
            
            <p id="MatsP_42.27">
               yo naḥ sarvajitaṃ sarvaṃ yathāvṛttaṃ nivedayet <br />
               anasūyur dvijāgnyebhyaḥ sa bhajennaḥ salokatām //
                <span class="ref">MatsP_42.27</span></p>
            
            *śaunaka uvāca
            
            
            <p id="MatsP_42.28">
               evaṃ rājansa mahātmā yayātiḥ svadauhitraistārito mitravaryaiḥ <br />
               tyaktvā mahīṃ paramodārakarmā svargaṃ gataḥ karmabhirvyāpya pṛthvīm //
                <span class="ref">MatsP_42.28</span></p>
            
            
            <p id="MatsP_42.29">
               evaṃ sarvaṃ vistarato yathāvad ākhyātaṃ te caritaṃ nāhuṣasya <br />
               vaṃśo yasya prathitaṃ pauraveyo yasmiñjātastvaṃ manujendrakalpaḥ //
                <span class="ref">MatsP_42.29</span></p>
            
            </div>
         
         <div id="d1e32451">
            
            <h3>Matsya-Purāṇa 43</h3>
            *sūta uvāca
            
            
            <p id="MatsP_43.1">
               ityetacchaunakādrājā śatānīko niśamya tu <br />
               vismitaḥ parayā prītyā pūrṇacandra ivābabhau //
                <span class="ref">MatsP_43.1</span></p>
            
            
            <p id="MatsP_43.2">
               pūjayāmāsa nṛpatir vidhivaccātha śaunakam <br />
               ratnairgobhiḥ suvarṇaiśca vāsobhirvividhaistathā //
                <span class="ref">MatsP_43.2</span></p>
            
            
            <p id="MatsP_43.3">
               pratigṛhya tataḥ sarvaṃ yadrājñā prahitaṃ dhanam <br />
               dattvā ca brāhmaṇebhyaśca śaunako 'ntaradhīyata //
                <span class="ref">MatsP_43.3</span></p>
            
            *ṛṣaya ūcuḥ
            
            
            <p id="MatsP_43.4">
               yayātervaṃśamicchāmaḥ śrotuṃ vistarato vada <br />
               yaduprabhṛtibhiḥ putrair yadā loke pratiṣṭhitam //
                <span class="ref">MatsP_43.4</span></p>
            
            *sūta uvāca
            
            
            <p id="MatsP_43.5">
               yadorvaṃśaṃ pravakṣyāmi jyeṣṭhasyottamatejasaḥ <br />
               vistareṇānupūrvyā ca gadato me nibodhata //
                <span class="ref">MatsP_43.5</span></p>
            
            
            <p id="MatsP_43.6">
               yadoḥ putrā babhūvurhi pañca devasutopamāḥ <br />
               mahārathā maheṣvāsā nāmatastānnibodhata //
                <span class="ref">MatsP_43.6</span></p>
            
            
            <p id="MatsP_43.7">
               sahasrajir atho jyeṣṭhaḥ kroṣṭurnīlo 'ntiko laghuḥ <br />
               sahasrajestu dāyādaḥ śatajirnāma pārthivaḥ //
                <span class="ref">MatsP_43.7</span></p>
            
            
            <p id="MatsP_43.8">
               śatajerapi dāyādās trayaḥ paramakīrtayaḥ <br />
               haihayaśca hayaścaiva tathā veṇuhayaśca yaḥ //
                <span class="ref">MatsP_43.8</span></p>
            
            
            <p id="MatsP_43.9">
               haihayasya tu dāyādo dharmanetraḥ pratiśrutaḥ <br />
               dharmanetrasya kuntistu saṃhatastasya cātmajaḥ //
                <span class="ref">MatsP_43.9</span></p>
            
            
            <p id="MatsP_43.10">
               saṃhatasya tu dāyādo mahiṣmānnāma pārthivaḥ <br />
               āsīnmahiṣmataḥ putro rudraśreṇyaḥ pratāpavān //
                <span class="ref">MatsP_43.10</span></p>
            
            
            <p id="MatsP_43.11">
               vārāṇasyām abhūdrājā kathitaṃ pūrvameva tu <br />
               rudraśreṇyasya putro 'bhūd durdamo nāma pārthivaḥ //
                <span class="ref">MatsP_43.11</span></p>
            
            
            <p id="MatsP_43.12">
               durdamasya suto dhīmān kanako nāma vīryavān <br />
               kanakasya tu dāyādāś catvāro lokaviśrutāḥ //
                <span class="ref">MatsP_43.12</span></p>
            
            
            <p id="MatsP_43.13">
               kṛtavīryaḥ kṛtāgniśca kṛtavarmā tathaiva ca <br />
               kṛtaujāśca caturtho 'bhūt kṛtavīryāttato 'rjunaḥ //
                <span class="ref">MatsP_43.13</span></p>
            
            
            <p id="MatsP_43.14">
               jātaḥ karasahasreṇa saptadvīpeśvaro nṛpaḥ <br />
               varṣāyutaṃ tapastepe duścaraṃ pṛthivīpatiḥ //
                <span class="ref">MatsP_43.14</span></p>
            
            
            <p id="MatsP_43.15">
               dattamārādhayāmāsa kārtavīryo 'trisambhavam <br />
               tasmai dattā varāstena catvāraḥ puruṣottama //
                <span class="ref">MatsP_43.15</span></p>
            
            
            <p id="MatsP_43.16">
               pūrvaṃ bāhusahasraṃ tu sa vavre rājasattamaḥ <br />
               adharmaṃ caramāṇasya sadbhiścāpi nivāraṇam //
                <span class="ref">MatsP_43.16</span></p>
            
            
            <p id="MatsP_43.17">
               yuddhena pṛthivīṃ jitvā dharmeṇaivānupālanam <br />
               saṃgrāme vartamānasya vadhaścaivādhikādbhavet //
                <span class="ref">MatsP_43.17</span></p>
            
            
            <p id="MatsP_43.18">
               teneyaṃ pṛthivī sarvā saptadvīpā saparvatā <br />
               saptodadhiparikṣiptā kṣāttreṇa vidhinā jitā //
                <span class="ref">MatsP_43.18</span></p>
            
            
            <p id="MatsP_43.19">
               jajñe bāhusahasraṃ vai icchatastasya dhīmataḥ <br />
               ratho dhvajaśca saṃjajña ityevamanuśuśruma //
                <span class="ref">MatsP_43.19</span></p>
            
            
            <p id="MatsP_43.20">
               daśa yajñasahasrāṇi rājñāṃ dvīpeṣu vai tadā <br />
               nirargalāni vṛttāni śrūyante tasya dhīmataḥ //
                <span class="ref">MatsP_43.20</span></p>
            
            
            <p id="MatsP_43.21">
               sarve yajñā mahārājñas tasyāsan bhūridakṣiṇāḥ <br />
               sarve kāñcanayūpāste sarvāḥ kāñcanavedikāḥ //
                <span class="ref">MatsP_43.21</span></p>
            
            
            <p id="MatsP_43.22">
               sarve devaiḥ samaṃ prāptair vimānasthairalaṃkṛtāḥ <br />
               gandharvairapsarobhiśca nityamevopaśobhitāḥ //
                <span class="ref">MatsP_43.22</span></p>
            
            
            <p id="MatsP_43.23">
               tasya yajñe jagau gāthāṃ gandharvo nāradastathā <br />
               kārtavīryasya rājarṣer mahimānaṃ nirīkṣya saḥ //
                <span class="ref">MatsP_43.23</span></p>
            
            
            <p id="MatsP_43.24">
               na nūnaṃ kārtavīryasya gatiṃ yāsyanti kṣatriyāḥ <br />
               yajñairdānaistapobhiśca vikrameṇa śrutena ca //
                <span class="ref">MatsP_43.24</span></p>
            
            
            <p id="MatsP_43.25">
               sa hi saptasu dvīpeṣu khaḍgī cakrī śarāsanī <br />
               rathī dvīpānyanucaran yogī paśyati taskarān //
                <span class="ref">MatsP_43.25</span></p>
            
            
            <p id="MatsP_43.26">
               pañcāśītisahasrāṇi varṣāṇāṃ sa narādhipaḥ <br />
               sa sarvaratnasampūrṇaś cakravartī babhūva ha //
                <span class="ref">MatsP_43.26</span></p>
            
            
            <p id="MatsP_43.27">
               sa eva paśupālo 'bhūt kṣetrapālaḥ sa eva hi <br />
               sa eva vṛṣṭyā parjanyo yogitvādarjuno 'bhavat //
                <span class="ref">MatsP_43.27</span></p>
            
            
            <p id="MatsP_43.28">
               yo 'sau bāhusahasreṇa jyāghātakaṭhinatvacā <br />
               bhāti raśmisahasreṇa śāradeneva bhāskaraḥ //
                <span class="ref">MatsP_43.28</span></p>
            
            
            <p id="MatsP_43.29">
               eṣa nāgaṃ manuṣyeṣu māhiṣmatyāṃ mahādyutiḥ <br />
               karkoṭakasutaṃ jitvā puryāṃ tatra nyaveśayat //
                <span class="ref">MatsP_43.29</span></p>
            
            
            <p id="MatsP_43.30">
               eṣa vegaṃ samudrasya prāvṛṭkāle bhajeta vai <br />
               krīḍanneva sukhodbhinnaḥ pratisroto mahīpatiḥ //
                <span class="ref">MatsP_43.30</span></p>
            
            
            <p id="MatsP_43.31">
               lalatā krīḍatā tena pratisragdāmamālinī <br />
               ūrmibhrukuṭisaṃtrāsāc cakitābhyeti narmadā //
                <span class="ref">MatsP_43.31</span></p>
            
            
            <p id="MatsP_43.32">
               eko bāhusahasreṇa vagāhe sa mahārṇavam <br />
               karotyudvṛttavegāṃ tu narmadāṃ prāvṛḍuddhatām //
                <span class="ref">MatsP_43.32</span></p>
            
            
            <p id="MatsP_43.33">
               tasya bāhusahasreṇa kṣobhyamāṇe mahodadhau <br />
               bhavantyatīva niśceṣṭāḥ pātālasthā mahāsurāḥ //
                <span class="ref">MatsP_43.33</span></p>
            
            
            <p id="MatsP_43.34">
               cūrṇīkṛtamahāvīcilīnamīnamahātimim <br />
               mārutāviddhaphenaugham āvartākṣiptaduḥsaham //
                <span class="ref">MatsP_43.34</span></p>
            
            
            <p id="MatsP_43.35">
               karotyāloḍayanneva doḥsahasreṇa sāgaram <br />
               mandarakṣobhacakitā hy amṛtotpādaśaṅkitāḥ //
                <span class="ref">MatsP_43.35</span></p>
            
            
            <p id="MatsP_43.36">
               tadā niścalamūrdhāno bhavanti ca mahoragāḥ <br />
               sāyāhne kadalīkhaṇḍā nirvātastimitā iva //
                <span class="ref">MatsP_43.36</span></p>
            
            
            <p id="MatsP_43.37">
               evaṃ baddhvā dhanurjyāyām utsiktaṃ pañcabhiḥ śaraiḥ <br />
               laṅkāyāṃ mohayitvā tu sabalaṃ rāvaṇaṃ balāt //
                <span class="ref">MatsP_43.37</span></p>
            
            
            <p id="MatsP_43.38">
               nirjitya baddhvā cānīya māhiṣmatyāṃ babandha ca <br />
               tato gatvā pulastyastu hy arjunaṃ saṃprasādayan //
                <span class="ref">MatsP_43.38</span></p>
            
            
            <p id="MatsP_43.39">
               mumoca rakṣaḥ paulastyaṃ pulastyeneha sāntvitam <br />
               tasya bāhusahasreṇa babhūva jyātalasvanaḥ //
                <span class="ref">MatsP_43.39</span></p>
            
            
            <p id="MatsP_43.40">
               yugāntābhrasahasrasya āsphoṭastvaśaneriva <br />
               aho bata vidhervīryaṃ bhārgavo 'yaṃ yadāchinat //
                <span class="ref">MatsP_43.40</span></p>
            
            
            <p id="MatsP_43.41">
               tadvai sahasraṃ bāhūnāṃ hematālavanaṃ yathā <br />
               yatrāpavastu saṃkruddho hy arjunaṃ śaptavānprabhuḥ //
                <span class="ref">MatsP_43.41</span></p>
            
            
            <p id="MatsP_43.42">
               yasmādvanaṃ pradagdhaṃ vai viśrutaṃ mama haihaya <br />
               tasmātte duṣkaraṃ karma kṛtamanyo hariṣyati //
                <span class="ref">MatsP_43.42</span></p>
            
            
            <p id="MatsP_43.43">
               chittvā bāhusahasraṃ te prathamaṃ tarasā balī <br />
               tapasvī brāhmaṇaśca tvāṃ sa vadhiṣyati bhārgava //
                <span class="ref">MatsP_43.43</span></p>
            
            *sūta uvāca
            
            
            <p id="MatsP_43.44">
               tasya rāmastadā tv āsīn mṛtyuḥ śāpena dhīmataḥ <br />
               varaścaiva tu rājarṣeḥ svayameva vṛtaḥ purā //
                <span class="ref">MatsP_43.44</span></p>
            
            
            <p id="MatsP_43.45">
               tasya putraśataṃ tv āsīt pañca tatra mahārathāḥ <br />
               kṛtāstrā balinaḥ śūrā dharmātmāno mahābalāḥ //
                <span class="ref">MatsP_43.45</span></p>
            
            
            <p id="MatsP_43.46">
               śūrasenaśca śūraśca dhṛṣṭaḥ kroṣṭustathaiva ca <br />
               jayadhvajaśca vaikartā avantiśca viśāṃpate //
                <span class="ref">MatsP_43.46</span></p>
            
            
            <p id="MatsP_43.47">
               jayadhvajasya putrastu tālajaṅgho mahābalaḥ <br />
               tasya putraśatānyeva tālajaṅghā iti śrutāḥ //
                <span class="ref">MatsP_43.47</span></p>
            
            
            <p id="MatsP_43.48">
               teṣāṃ pañca kulāḥ khyātā haihayānāṃ mahātmanām <br />
               vītihotrāśca śāryāto bhojāścāvantayastathā //
                <span class="ref">MatsP_43.48</span></p>
            
            
            <p id="MatsP_43.49">
               kuṇḍikerāśca vikrāntās tālajaṅghās tathaiva ca <br />
               vītihotrasutaścāpi ānarto nāma vīryavān <br />
               durjeyastasya putrastu babhūva mitrakarśanaḥ //
                <span class="ref">MatsP_43.49</span></p>
            
            
            <p id="MatsP_43.50">
               sadbhāvena mahārāja prajā dharmeṇa pālayan <br />
               kārtavīryārjuno nāma rājā bāhusahasravān //
                <span class="ref">MatsP_43.50</span></p>
            
            
            <p id="MatsP_43.51">
               yena sāgaraparyantā dhanuṣā nirjitā mahī <br />
               yastasya kīrtayennāma kalyamutthāya mānavaḥ //
                <span class="ref">MatsP_43.51</span></p>
            
            
            <p id="MatsP_43.52">
               na tasya vittanāśaḥ syān naṣṭaṃ ca labhate punaḥ <br />
               kārtavīryasya yo janma kathayediha dhīmataḥ <br />
               yathāvatsviṣṭapūtātmā svargaloke mahīyate //
                <span class="ref">MatsP_43.52</span></p>
            
            </div>
         
         <div id="d1e33476">
            
            <h3>Matsya-Purāṇa 44</h3>
            *ṛṣaya ūcuḥ
            
            
            <p id="MatsP_44.1">
               kimarthaṃ tadvanaṃ dagdham āpavasya mahātmanaḥ <br />
               kārtavīryeṇa vikramya sūta prabrūhi tattvataḥ //
                <span class="ref">MatsP_44.1</span></p>
            
            
            <p id="MatsP_44.2">
               rakṣitā sa tu rājarṣiḥ prajānāmiti naḥ śrutam <br />
               sa kathaṃ rakṣitā bhūtvā adahattattapovanam //
                <span class="ref">MatsP_44.2</span></p>
            *sūta uvāca
            
            
            <p id="MatsP_44.3">
               ādityo dvijarūpeṇa kārtavīryamupasthitaḥ <br />
               tṛptimekāṃ prayacchasva ādityo 'haṃ nareśvara //
                <span class="ref">MatsP_44.3</span></p>
            
            *rājovāca
            
            
            <p id="MatsP_44.4">
               bhagavankena tṛptiste bhavatyeva divākara <br />
               kīdṛśaṃ bhojanaṃ dadmi hutvā tu vidadhāmyaham //
                <span class="ref">MatsP_44.4</span></p>
            
            *āditya uvāca
            
            
            <p id="MatsP_44.5">
               sthāvaraṃ dehi me sarvam āhāraṃ dadatāṃ vara <br />
               tena tṛpto bhaveyaṃ vai sā me tṛptirhi pārthiva //
                <span class="ref">MatsP_44.5</span></p>
            
            *kārtavīrya uvāca
            
            
            <p id="MatsP_44.6">
               na śakyāḥ sthāvarāḥ sarve tejasā ca balena ca <br />
               nirdagdhuṃ tapatāṃ śreṣṭha tena tvāṃ praṇamāmyaham //
                <span class="ref">MatsP_44.6</span></p>
            
            *āditya uvāca
            
            
            <p id="MatsP_44.7">
               tuṣṭaste 'haṃ śarāndadmi akṣayānsarvatomukhān <br />
               ye prakṣiptā jvaliṣyanti mama tejaḥsamanvitāḥ //
                <span class="ref">MatsP_44.7</span></p>
            
            
            <p id="MatsP_44.8">
               āviṣṭā mama tejobhiḥ śoṣayiṣyanti sthāvarān <br />
               śuṣkān bhasmīkariṣyanti tena tṛptirnarādhipa //
                <span class="ref">MatsP_44.8</span></p>
            
            *sūta uvāca
            
            
            <p id="MatsP_44.9">
               tataḥ śarāṃstadādityas tv arjunāya prayacchata <br />
               tato dadāha samprāptān sthāvarān sarvameva ca //
                <span class="ref">MatsP_44.9</span></p>
            
            
            <p id="MatsP_44.10">
               grāmāṃstathāśramāṃścaiva ghoṣāṇi nagarāṇi ca <br />
               tapovanāni ramyāṇi vanānyupavanāni ca //
                <span class="ref">MatsP_44.10</span></p>
            
            
            <p id="MatsP_44.11">
               evaṃ prācīmanvadahat tataḥ sarvāṃ sa dakṣiṇām <br />
               nirvṛkṣā nistṛṇā bhūmir hatā ghoreṇa tejasā //
                <span class="ref">MatsP_44.11</span></p>
            
            
            <p id="MatsP_44.12">
               etasminneva kāle tu āpavo jalamāsthitaḥ <br />
               daśa varṣasahasrāṇi tatrāste sa mahānṛṣiḥ //
                <span class="ref">MatsP_44.12</span></p>
            
            
            <p id="MatsP_44.13">
               pūrṇe vrate mahātejā udatiṣṭhaṃstapodhanaḥ <br />
               so 'paśyadāśramaṃ dagdham arjunena mahāmuniḥ //
                <span class="ref">MatsP_44.13</span></p>
            
            
            <p id="MatsP_44.14">
               krodhācchaśāpa rājarṣiṃ kīrtitaṃ vo yathā mayā <br />
               kroṣṭoḥ śṛṇuta rājarṣer vaṃśamuttamapauruṣam //
                <span class="ref">MatsP_44.14</span></p>
            
            
            <p id="MatsP_44.15">
               yasyānvavāye sambhūto viṣṇurvṛṣṇikulodvahaḥ <br />
               kroṣṭorevābhavatputro vṛjinīvānmahārathaḥ //
                <span class="ref">MatsP_44.15</span></p>
            
            
            <p id="MatsP_44.16">
               vṛjinīvataśca putro 'bhūt svāho nāma mahābalaḥ <br />
               svāhaputro 'bhavad rājan ruṣaṅgur vadatāṃ varaḥ //
                <span class="ref">MatsP_44.16</span></p>
            
            
            <p id="MatsP_44.17">
               sa tu prasūtimicchan vai ruṣaṅguḥ saumyamātmajam <br />
               citraścitrarathaścāsya putraḥ karmabhiranvitaḥ //
                <span class="ref">MatsP_44.17</span></p>
            
            
            <p id="MatsP_44.18">
               atha caitrarathivīro jajñe vipuladakṣiṇaḥ <br />
               śaśabinduriti khyātaś cakravartī babhūva ha //
                <span class="ref">MatsP_44.18</span></p>
            
            
            <p id="MatsP_44.19">
               atrānuvaṃśaśloko 'yaṃ gītas tasminpurābhavat <br />
               śaśabindostu putrāṇāṃ śatānām abhavacchatam //
                <span class="ref">MatsP_44.19</span></p>
            
            
            <p id="MatsP_44.20">
               dhīmatāṃ cābhirūpāṇāṃ bhūridraviṇatejasām <br />
               teṣāṃ śatapradhānānāṃ pṛthusāhvā mahābalāḥ //
                <span class="ref">MatsP_44.20</span></p>
            
            
            <p id="MatsP_44.21">
               pṛthuśravāḥ pṛthuyaśāḥ pṛthudharmā pṛthuṃjayaḥ <br />
               pṛthukīrtiḥ pṛthumanā rājānaḥ śaśabindavaḥ //
                <span class="ref">MatsP_44.21</span></p>
            
            
            <p id="MatsP_44.22">
               śaṃsanti ca purāṇajñāḥ pṛthuśravasamuttamam <br />
               antarasya suyajñasya suyajñastanayo 'bhavat //
                <span class="ref">MatsP_44.22</span></p>
            
            
            <p id="MatsP_44.23">
               uśanā tu suyajñasya yo rakṣanpṛthivīmimām <br />
               ājahārāśvamedhānāṃ śatamuttamadhārmikaḥ //
                <span class="ref">MatsP_44.23</span></p>
            
            
            <p id="MatsP_44.24">
               titikṣurabhavatputra auśanaḥ śatrutāpanaḥ <br />
               maruttastasya tanayo rājarṣīṇāmanuttamaḥ //
                <span class="ref">MatsP_44.24</span></p>
            
            
            <p id="MatsP_44.25">
               āsīnmaruttatanayau vīraḥ kambalabarhiṣaḥ <br />
               putrastu rukmakavaco vidvānkambalabarhiṣaḥ //
                <span class="ref">MatsP_44.25</span></p>
            
            
            <p id="MatsP_44.26">
               nihatya rukmakavacaḥ parānkavacadhāriṇaḥ <br />
               dhanvino vividhairbāṇair avāpya pṛthivīmimām //
                <span class="ref">MatsP_44.26</span></p>
            
            
            <p id="MatsP_44.27">
               aśvamedhe dadau rājā brāhmaṇebhyastu dakṣiṇām <br />
               yajñe tu rukmakavacaḥ kadācitparavīrahā //
                <span class="ref">MatsP_44.27</span></p>
            
            
            <p id="MatsP_44.28">
               jajñire pañca putrāstu mahāvīryā dhanurbhṛtaḥ <br />
               rukmeṣuḥ pṛthurukmaśca jyāmaghaḥ parigho hariḥ //
                <span class="ref">MatsP_44.28</span></p>
            
            
            <p id="MatsP_44.29">
               parighaṃ ca hariṃ caiva videhe 'sthāpayatpitā <br />
               rukmeṣurabhavadrājā pṛthurukmastadāśrayaḥ //
                <span class="ref">MatsP_44.29</span></p>
            
            
            <p id="MatsP_44.30">
               tebhyaḥ pravrājito rājyāj jyāmaghastu tadāśrame <br />
               praśāntaścāśramasthaśca brāhmaṇenāvabodhitaḥ //
                <span class="ref">MatsP_44.30</span></p>
            
            
            <p id="MatsP_44.31">
               jagāma dhanurādāya deśamanyaṃ dhvajī rathī <br />
               narmadāṃ nṛpa ekākī kevalaṃ vṛttikāmataḥ //
                <span class="ref">MatsP_44.31</span></p>
            
            
            <p id="MatsP_44.32">
               ṛkṣavantaṃ giriṃ gatvā bhuktamanyairupāviśat <br />
               jyāmaghasyābhavadbhāryā caitrā pariṇatā satī //
                <span class="ref">MatsP_44.32</span></p>
            
            
            <p id="MatsP_44.33">
               aputro nyavasadrājā bhāryāmanyāṃ na vindata <br />
               tasyāsīdvijayo yuddhe tatra kanyāmavāpya saḥ //
                <span class="ref">MatsP_44.33</span></p>
            
            
            <p id="MatsP_44.34">
               bhāryāmuvāca saṃtrāsāt snuṣeyaṃ te śucismite <br />
               evamuktābravīdenaṃ kasya ceyaṃ snuṣeti ca //
                <span class="ref">MatsP_44.34</span></p>
            
            *rājovāca
            
            
            <p id="MatsP_44.35">
               yaste janiṣyate putras tasya bhāryā bhaviṣyati <br />
               tasmātsā tapasogreṇa kanyāyāḥ samprasūyata //
                <span class="ref">MatsP_44.35</span></p>
            
            
            <p id="MatsP_44.36">
               putraṃ vidarbhaṃ subhagā caitrā pariṇatā satī <br />
               rājaputryāṃ ca vidvānsa snuṣāyāṃ krathakaiśikau <br />
               lomapādaṃ tṛtīyaṃ tu putraṃ paramadhārmikam //
                <span class="ref">MatsP_44.36</span></p>
            
            
            <p id="MatsP_44.37">
               tasyāṃ vidarbho 'janayac charānraṇaviśāradān <br />
               lomapādānmanuḥ putrā jñātistasya tu cātmajaḥ //
                <span class="ref">MatsP_44.37</span></p>
            
            
            <p id="MatsP_44.38">
               kaiśikasya cidiḥ putras tasmāccaidyā nṛpāḥ smṛtāḥ <br />
               kratho vidarbhaputrastu kuntis tasyātmajo 'bhavat //
                <span class="ref">MatsP_44.38</span></p>
            
            
            <p id="MatsP_44.39">
               kunterdhṛṣṭaḥ suto jajñe raṇadhṛṣṭaḥ pratāpavān <br />
               dhṛṣṭasya putro dharmātmā nirvṛtiḥ paravīrahā //
                <span class="ref">MatsP_44.39</span></p>
            
            
            <p id="MatsP_44.40">
               tadeko nirvṛteḥ putro nāmnā sa tu vidūrathaḥ <br />
               daśārhastasya vai putro vyomastasya ca vai smṛtaḥ <br />
               dāśārhāccaiva vyomāttu putro jīmūta ucyate //
                <span class="ref">MatsP_44.40</span></p>
            
            
            <p id="MatsP_44.41">
               jīmūtaputro vimalas tasya bhīmarathaḥ sutaḥ <br />
               suto bhīmarathasyāsīt smṛto navarathaḥ kila //
                <span class="ref">MatsP_44.41</span></p>
            
            
            <p id="MatsP_44.42">
               tasya cāsīd dṛḍharathaḥ śakunistasya cātmajaḥ <br />
               tasmātkarambhaḥ kārambhir devarāto babhūva ha //
                <span class="ref">MatsP_44.42</span></p>
            
            
            <p id="MatsP_44.43">
               devakṣatro 'bhavadrājā daivarātirmahāyaśāḥ <br />
               devagarbhasamo jajñe devanakṣatranandanaḥ //
                <span class="ref">MatsP_44.43</span></p>
            
            
            <p id="MatsP_44.44">
               madhurnāma mahātejā madhoḥ puravasas tathā <br />
               āsīt puravasāt putraḥ purudvānpuruṣottamaḥ //
                <span class="ref">MatsP_44.44</span></p>
            
            
            <p id="MatsP_44.45">
               janturjajñe 'tha vaidarbhyāṃ bhadrasenyāṃ purudvataḥ <br />
               aikṣvākī cābhavadbhāryā jantostasyāmajāyata //
                <span class="ref">MatsP_44.45</span></p>
            
            
            <p id="MatsP_44.46">
               sātvataḥ sattvasaṃyuktaḥ sātvatāṃ kīrtivardhanaḥ <br />
               imāṃ visṛṣṭiṃ vijñāya jyāmaghasya mahātmanaḥ <br />
               prajāvān eti sāyujyaṃ rājñaḥ somasya dhīmataḥ //
                <span class="ref">MatsP_44.46</span></p>
            
            
            <p id="MatsP_44.47">
               sātvatān sattvasampannān kauśalyā suṣuve sutān <br />
               bhajinaṃ bhajamānaṃ tu divyaṃ devāvṛdhaṃ nṛpa //
                <span class="ref">MatsP_44.47</span></p>
            
            
            <p id="MatsP_44.48">
               andhakaṃ ca mahābhojaṃ vṛṣṇiṃ ca yadunandanam <br />
               teṣāṃ tu sargāś catvāro vistareṇaiva tacchṛṇu //
                <span class="ref">MatsP_44.48</span></p>
            
            
            <p id="MatsP_44.49">
               bhajamānasya sṛñjayyāṃ bāhyakāyāṃ ca bāhyakāḥ <br />
               sṛñjayasya sute dve tu bāhyakāstu tadābhavan //
                <span class="ref">MatsP_44.49</span></p>
            
            
            <p id="MatsP_44.50">
               tasya bhārye bhaginyau dve suṣuvāte bahūnsutān <br />
               nimiṃ ca kṛmilaṃ caiva vṛṣṇiṃ parapuraṃjayam <br />
               te bāhyakāyāṃ sṛñjayyāṃ bhajamānād vijajñire //
                <span class="ref">MatsP_44.50</span></p>
            
            
            <p id="MatsP_44.51">
               yajñe devāvṛdho rājā bandhūnāṃ mitravardhanaḥ <br />
               aputrastvabhavadrājā cacāra paramaṃ tapaḥ <br />
               putraḥ sarvaguṇopeto mama bhūyāditi spṛhan //
                <span class="ref">MatsP_44.51</span></p>
            
            
            <p id="MatsP_44.52">
               saṃyojya mantramevātha parṇāśājalamaspṛśat <br />
               tadopasparśanāttasya cakāra priyamāpagā //
                <span class="ref">MatsP_44.52</span></p>
            
            
            <p id="MatsP_44.53">
               kalyāṇatvānnarapates tasmai sā nimnagottamā <br />
               cintayātha parītātmā jagāmātha viniścayam //
                <span class="ref">MatsP_44.53</span></p>
            
            
            <p id="MatsP_44.54">
               nādhigacchāmyahaṃ nārīṃ yasyāmevaṃvidhaḥ sutaḥ <br />
               jāyeta tasmādadyāhaṃ bhavāmyatha sahasraśaḥ //
                <span class="ref">MatsP_44.54</span></p>
            
            
            <p id="MatsP_44.55">
               atha bhūtvā kumārī sā bibhratī paramaṃ vapuḥ <br />
               jñāpayāmāsa rājānaṃ tāmiyeṣa mahāvrataḥ //
                <span class="ref">MatsP_44.55</span></p>
            
            
            <p id="MatsP_44.56">
               atha sā navame māsi suṣuve saritāṃ varā <br />
               putraṃ sarvaguṇopetaṃ babhruṃ devāvṛdhānnṛpāt //
                <span class="ref">MatsP_44.56</span></p>
            
            
            <p id="MatsP_44.57">
               anuvaṃśe purāṇajñā gāyantīti pariśrutam <br />
               guṇāndevāvṛdhasyāpi kīrtayanto mahātmanaḥ //
                <span class="ref">MatsP_44.57</span></p>
            
            
            <p id="MatsP_44.58">
               yathaiva śṛṇumo dūrād apaśyāmas tathāntikāt <br />
               babhruḥ śreṣṭho manuṣyāṇāṃ devairdevāvṛdhaḥ samaḥ //
                <span class="ref">MatsP_44.58</span></p>
            
            
            <p id="MatsP_44.59">
               ṣaṣṭiśca pūrvapuruṣāḥ sahasrāṇi ca saptatiḥ <br />
               ete 'mṛtatvaṃ samprāptā babhror devāvṛdhānnṛpa //
                <span class="ref">MatsP_44.59</span></p>
            
            
            <p id="MatsP_44.60">
               yajvā dānapatir vīro brahmaṇyaśca dṛḍhavrataḥ <br />
               rūpavānsumahātejāḥ śrutavīryadharastathā //
                <span class="ref">MatsP_44.60</span></p>
            
            
            <p id="MatsP_44.61">
               atha kaṅkasya duhitā suṣuve caturaḥ sutān <br />
               kukuraṃ bhajamānaṃ ca śaśiṃ kambalabarhiṣam //
                <span class="ref">MatsP_44.61</span></p>
            
            
            <p id="MatsP_44.62">
               kukurasya suto vṛṣṇir vṛṣṇestu tanayo dhṛtiḥ <br />
               kapotaromā tasyātha taittiristasya cātmajaḥ //
                <span class="ref">MatsP_44.62</span></p>
            
            
            <p id="MatsP_44.63">
               tasyāsīttanujaḥ sarpo vidvānputro nalaḥ kila <br />
               khyāyate tasya nāmnā sa nandano daradundubhiḥ //
                <span class="ref">MatsP_44.63</span></p>
            
            
            <p id="MatsP_44.64">
               tasminpravitate yajñe abhijātaḥ punarvasuḥ <br />
               aśvamedhaṃ ca putrārtham ājahāra narottamaḥ //
                <span class="ref">MatsP_44.64</span></p>
            
            
            <p id="MatsP_44.65">
               tasya madhye 'tirātrasya sabhāmadhyātsamutthitaḥ <br />
               atastu vidvānkarmajño yajvā dātā punarvasuḥ //
                <span class="ref">MatsP_44.65</span></p>
            
            
            <p id="MatsP_44.66">
               tasyāsīt putramithunaṃ babhūvāvijitaṃ kila <br />
               āhukaścāhukī caiva khyātaṃ mātematāṃ vara //
                <span class="ref">MatsP_44.66</span></p>
            
            
            <p id="MatsP_44.67">
               imāṃścodāharantyatra ślokānprati tamāhukam <br />
               sopāsaṅgānukarṣāṇāṃ sadhvajānāṃ varūthinām //
                <span class="ref">MatsP_44.67</span></p>
            
            
            <p id="MatsP_44.68">
               rathānāṃ meghaghoṣāṇāṃ sahasrāṇi daśaiva tu <br />
               nāsatyavādī nātejā nāyajvā nāsahasradaḥ //
                <span class="ref">MatsP_44.68</span></p>
            
            
            <p id="MatsP_44.69">
               nāśucirnāpyavidvān hi yo bhojeṣvabhyajāyata <br />
               āhukasya bhṛtiṃ prāptā ityetadvai taducyate //
                <span class="ref">MatsP_44.69</span></p>
            
            
            <p id="MatsP_44.70">
               āhukaścāpyavantīṣu svasāraṃ cāhukīṃ dadau <br />
               āhukātkāśyaduhitā dvau putrau samasūyata //
                <span class="ref">MatsP_44.70</span></p>
            
            
            <p id="MatsP_44.71">
               devakaścograsenaśca devagarbhasamāv ubhau <br />
               devakasya sutā vīrā jajñire tridaśopamāḥ //
                <span class="ref">MatsP_44.71</span></p>
            
            
            <p id="MatsP_44.72">
               devavānupadevaśca sudevo devarakṣitaḥ <br />
               teṣāṃ svasāraḥ saptāsan vasudevāya tā dadau //
                <span class="ref">MatsP_44.72</span></p>
            
            
            <p id="MatsP_44.73">
               devakī śrutadevī ca mitradevī yaśodharā <br />
               śrīdevī satyadevī ca sutāpī ceti saptamī //
                <span class="ref">MatsP_44.73</span></p>
            
            
            <p id="MatsP_44.74">
               navograsenasya sutāḥ kaṃsasteṣāṃ tu pūrvajaḥ <br />
               nyagrodhaśca sunāmā ca kaṅkaḥ śaṅkuśca bhūyasaḥ //
                <span class="ref">MatsP_44.74</span></p>
            
            
            <p id="MatsP_44.75">
               ajabhū rāṣṭrapālaśca yuddhamuṣṭiḥ sumuṣṭidaḥ <br />
               teṣāṃ svasāraḥ pañcāsan kaṃsā kaṃsavatī tathā //
                <span class="ref">MatsP_44.75</span></p>
            
            
            <p id="MatsP_44.76">
               sutantū rāṣṭrapālī ca kaṅkā ceti varāṅganāḥ <br />
               ugrasenaḥ sahāpatyo vyākhyātaḥ kukurodbhavaḥ //
                <span class="ref">MatsP_44.76</span></p>
            
            
            <p id="MatsP_44.77">
               bhajamānasya putro 'tha rathimukhyo vidūrathaḥ <br />
               rājādhidevaḥ śūraśca vidūrathasuto 'bhavat //
                <span class="ref">MatsP_44.77</span></p>
            
            
            <p id="MatsP_44.78">
               rājādhidevasya sutau jajñāte devasaṃmitau <br />
               niyamavratapradhānau śoṇāśvaḥ śvetavāhanaḥ //
                <span class="ref">MatsP_44.78</span></p>
            
            
            <p id="MatsP_44.79">
               śoṇāśvasya sutāḥ pañca śūrā raṇaviśāradāḥ <br />
               śamī ca devaśarmā ca nikuntaḥ śakraśatrujit //
                <span class="ref">MatsP_44.79</span></p>
            
            
            <p id="MatsP_44.80">
               śamiputraḥ pratikṣatraḥ pratikṣatrasya cātmajaḥ <br />
               pratikṣetraḥ suto bhojo hṛdīkastasya cātmajaḥ //
                <span class="ref">MatsP_44.80</span></p>
            
            
            <p id="MatsP_44.81">
               hṛdīkasyābhavanputrā daśa bhīmaparākramāḥ <br />
               kṛtavarmāgrajas teṣāṃ śatadhanvā ca madhyamaḥ //
                <span class="ref">MatsP_44.81</span></p>
            
            
            <p id="MatsP_44.82">
               devārhaścaiva nābhaśca bhīṣaṇaśca mahābalaḥ <br />
               ajāto vanajātaśca kanīyakakarambhakau //
                <span class="ref">MatsP_44.82</span></p>
            
            
            <p id="MatsP_44.83">
               devārhasya suto vidvāñ jajñe kambalabarhiṣaḥ <br />
               asāmañjāḥ sutastasya tamojātasya cātmajaḥ //
                <span class="ref">MatsP_44.83</span></p>
            
            
            <p id="MatsP_44.84">
               ajātaputrā vikrāntās trayaḥ paramakīrtayaḥ <br />
               sudaṃṣṭraśca sunābhaśca kṛṣṇa ityandhakā matāḥ //
                <span class="ref">MatsP_44.84</span></p>
            
            
            <p id="MatsP_44.85">
               andhakānāmimaṃ vaṃśaṃ yaḥ kīrtayati nityaśaḥ <br />
               ātmano vipulaṃ vaṃśaṃ prajāvānāpnute naraḥ //
                <span class="ref">MatsP_44.85</span></p>
            
            </div>
         
         <div id="d1e35167">
            
            <h3>Matsya-Purāṇa 45</h3>
            *sūta uvāca
            
            
            <p id="MatsP_45.1">
               gāndhārī caiva mādrī ca vṛṣṇibhārye babhūvatuḥ <br />
               gāndhārī janayāmāsa sumitraṃ mitranandanam //
                <span class="ref">MatsP_45.1</span></p>
            
            
            <p id="MatsP_45.2">
               mādrī yudhājitaṃ putraṃ tato vai devamīḍhuṣam <br />
               anamitraṃ śibiṃ caiva pañcamaṃ kṛtalakṣaṇam //
                <span class="ref">MatsP_45.2</span></p>
            
            
            <p id="MatsP_45.3">
               anamitrasuto nighno nighnasyāpi tu dvau sutau <br />
               prasenaśca mahāvīryaḥ śaktisenaśca tāv ubhau //
                <span class="ref">MatsP_45.3</span></p>
            
            
            <p id="MatsP_45.4">
               syamantakaḥ prasenasya maṇiratnamanuttamam <br />
               pṛthivyāṃ sarvaratnānāṃ rājā vai so 'bhavanmaṇiḥ //
                <span class="ref">MatsP_45.4</span></p>
            
            
            <p id="MatsP_45.5">
               hṛdi kṛtvā tu bahuśo maṇiṃ tamabhiyācitaḥ <br />
               govindo 'pi na taṃ lebhe śakto 'pi na jahāra saḥ //
                <span class="ref">MatsP_45.5</span></p>
            
            
            <p id="MatsP_45.6">
               kadācinmṛgayāṃ yātaḥ prasenastena bhūṣitaḥ <br />
               yathāśabdaṃ sa śuśrāva bile sattvena pūrite //
                <span class="ref">MatsP_45.6</span></p>
            
            
            <p id="MatsP_45.7">
               tataḥ praviśya sa bilaṃ praseno hy ṛkṣamaikṣata <br />
               ṛkṣaḥ prasenaṃ ca tathā ṛkṣaṃ caiva prasenajit //
                <span class="ref">MatsP_45.7</span></p>
            
            
            <p id="MatsP_45.8">
               hatvā ṛkṣaḥ prasenaṃ tu tatastaṃ maṇimādadāt <br />
               adṛṣṭastu hatastena antarbilagatastadā //
                <span class="ref">MatsP_45.8</span></p>
            
            
            <p id="MatsP_45.9">
               prasenaṃ tu hataṃ jñātvā govindaḥ pariśaṅkitaḥ <br />
               govindena hato vyaktaṃ praseno maṇikāraṇāt //
                <span class="ref">MatsP_45.9</span></p>
            
            
            <p id="MatsP_45.10">
               prasenastu gato 'raṇyaṃ maṇiratnena bhūṣitaḥ <br />
               taṃ dṛṣṭvā sa hatastena govindaḥ pratyuvāca ha <br />
               hanmi cainaṃ durācāraṃ śatrubhūtaṃ hi vṛṣṇiṣu //
                <span class="ref">MatsP_45.10</span></p>
            
            
            <p id="MatsP_45.11">
               atha dīrgheṇa kālena mṛgayāṃ nirgataḥ punaḥ <br />
               yadṛcchayā ca govindo bilasyābhyāśamāgamat //
                <span class="ref">MatsP_45.11</span></p>
            
            
            <p id="MatsP_45.12">
               taṃ dṛṣṭvā tu mahāśabdaṃ sa cakre ṛkṣarāḍbalī <br />
               śabdaṃ śrutvā tu govindaḥ khaḍgapāṇiḥ praviśya saḥ <br />
               apaśyajjāmbavantaṃ tam ṛkṣarājaṃ mahābalam //
                <span class="ref">MatsP_45.12</span></p>
            
            
            <p id="MatsP_45.13">
               tatastūrṇaṃ hṛṣīkeśas tamṛkṣapatimañjasā <br />
               jāmbavantaṃ sa jagrāha krodhasaṃraktalocanaḥ //
                <span class="ref">MatsP_45.13</span></p>
            
            
            <p id="MatsP_45.14">
               tuṣṭāvainaṃ tadā ṛkṣaḥ karmabhirvaiṣṇavaiḥ prabhum <br />
               tatastuṣṭastu bhagavān vareṇainamarocayat //
                <span class="ref">MatsP_45.14</span></p>
            
            *jāmbavānuvāca
            
            
            <p id="MatsP_45.15">
               icche cakraprahāreṇa tvatto 'haṃ maraṇaṃ prabho <br />
               kanyā ceyaṃ mama śubhā bhartāraṃ tvāmavāpnuyāt <br />
               yo 'yaṃ maṇiḥ prasenaṃ tu hatvā prāpto mayā prabho //
                <span class="ref">MatsP_45.15</span></p>
            
            
            <p id="MatsP_45.16">
               tataḥ sa jāmbavantaṃ taṃ hatvā cakreṇa vai prabhuḥ <br />
               kṛtakarmā mahābāhuḥ sakanyaṃ maṇimāharat //
                <span class="ref">MatsP_45.16</span></p>
            
            
            <p id="MatsP_45.17">
               dadau satrājitāyainaṃ sarvasātvatasaṃsadi <br />
               tena mithyāpavādena saṃtapto 'yaṃ janārdanaḥ //
                <span class="ref">MatsP_45.17</span></p>
            
            
            <p id="MatsP_45.18">
               tataste yādavāḥ sarve vāsudevamathābruvan <br />
               asmākaṃ tu matirhyāsīt prasenastu tvayā hataḥ //
                <span class="ref">MatsP_45.18</span></p>
            
            
            <p id="MatsP_45.19">
               kaikeyasya sutā bhāryā daśa satrājitaḥ śubhāḥ <br />
               tāsūtpannāḥ sutāstasya śatamekaṃ tu viśrutāḥ <br />
               khyātimanto mahāvīryā bhaṅgakārastu pūrvajaḥ //
                <span class="ref">MatsP_45.19</span></p>
            
            
            <p id="MatsP_45.20">
               atha vratavatī tasmād bhaṅgakārāttu pūrvajāt <br />
               suṣuve sukumārīstu tisraḥ kamalalocanāḥ //
                <span class="ref">MatsP_45.20</span></p>
            
            
            <p id="MatsP_45.21">
               satyabhāmā varā strīṇāṃ vratinī ca dṛḍhavratā <br />
               tathā padmāvatī caiva tāśca kṛṣṇāya so 'dadāt //
                <span class="ref">MatsP_45.21</span></p>
            
            
            <p id="MatsP_45.22">
               anamitrācchinirjajñe kaniṣṭhādvṛṣṇinandanāt <br />
               satyakastasya putrastu sātyakistasya cātmajaḥ //
                <span class="ref">MatsP_45.22</span></p>
            
            
            <p id="MatsP_45.23">
               satyavānyuyudhānastu śinernaptā pratāpavān <br />
               asaṅgo yuyudhānasya dyumnistasyātmajo 'bhavat //
                <span class="ref">MatsP_45.23</span></p>
            
            
            <p id="MatsP_45.24">
               dyumneryugaṃdharaḥ putra iti śainyāḥ prakīrtitāḥ <br />
               anamitrānvayo hy eṣa vyākhyāto vṛṣṇivaṃśajaḥ //
                <span class="ref">MatsP_45.24</span></p>
            
            
            <p id="MatsP_45.25">
               anamitrasya saṃjajñe pṛthvyāṃ vīro yudhājitaḥ <br />
               anyau tu tanayau vīrau vṛṣabhaḥ kṣatra eva ca //
                <span class="ref">MatsP_45.25</span></p>
            
            
            <p id="MatsP_45.26">
               vṛṣabhaḥ kāśirājasya sutāṃ bhāryāmavindata <br />
               jayantastu jayantyāṃ tu putraḥ samabhavacchubhaḥ //
                <span class="ref">MatsP_45.26</span></p>
            
            
            <p id="MatsP_45.27">
               sadāyajño 'tivīraśca śrutavānatithipriyaḥ <br />
               akrūraḥ suṣuve tasmāt sadāyajño 'tidakṣiṇaḥ //
                <span class="ref">MatsP_45.27</span></p>
            
            
            <p id="MatsP_45.28">
               ratnā kanyā ca śaibyasya akrūrastāmavāptavān <br />
               putrānutpādayāmāsa ekādaśa mahābalān //
                <span class="ref">MatsP_45.28</span></p>
            
            
            <p id="MatsP_45.29">
               upalambhaḥ sadālambho vṛkalo vīrya eva ca <br />
               savītaraḥ sadāpakṣaḥ śatrughno vārimejayaḥ //
                <span class="ref">MatsP_45.29</span></p>
            
            
            <p id="MatsP_45.30">
               dharmabhṛddharmavarmāṇau dhṛṣṭamānastathaiva ca <br />
               sarve ca pratihotāro ratnāyāṃ jajñire ca te //
                <span class="ref">MatsP_45.30</span></p>
            
            
            <p id="MatsP_45.31">
               akrūrād ugrasenāyāṃ sutau dvau kulavardhanau <br />
               devavānupadevaśca jajñāte devasaṃnibhau //
                <span class="ref">MatsP_45.31</span></p>
            
            
            <p id="MatsP_45.32">
               aśvinyāṃ ca tataḥ putrāḥ pṛthur vipṛthureva ca <br />
               aśvatthāmā subāhuśca supārśvakagaveṣaṇau //
                <span class="ref">MatsP_45.32</span></p>
            
            
            <p id="MatsP_45.33">
               vṛṣṭinemiḥ sudharmā ca tathā śaryātireva ca <br />
               abhūmir varjabhūmiśca śramiṣṭhaḥ śravaṇastathā //
                <span class="ref">MatsP_45.33</span></p>
            
            
            <p id="MatsP_45.34">
               imāṃ mithyābhiśastiṃ yo veda kṛṣṇādapohitām <br />
               na sa mithyābhiśāpena abhiśāpyo 'tha kenacit //
                <span class="ref">MatsP_45.34</span></p>
            
            </div>
         
         <div id="d1e35860">
            
            <h3>Matsya-Purāṇa 46</h3>
            *sūta uvāca
            
            
            <p id="MatsP_46.1">
               aikṣvākī suṣuve śūraṃ khyātamadbhutamīḍhuṣam <br />
               pauruṣājjajñire śūrād bhojāyāṃ putrakā daśa //
                <span class="ref">MatsP_46.1</span></p>
            
            
            <p id="MatsP_46.2">
               vasudevo mahābāhuḥ pūrvamānakadundubhiḥ <br />
               devamārgastato jajñe tato devaśravāḥ punaḥ //
                <span class="ref">MatsP_46.2</span></p>
            
            
            <p id="MatsP_46.3">
               anādhṛṣṭiḥ śiniścaiva nandaścaiva sasṛñjayaḥ <br />
               śyāmaḥ śamīkaḥ saṃyūpaḥ pañca cāsya varāṅganāḥ //
                <span class="ref">MatsP_46.3</span></p>
            
            
            <p id="MatsP_46.4">
               śrutakīrtiḥ pṛthā caiva śrutādevī śrutaśravāḥ <br />
               rājādhidevī ca tathā pañcaitā vīramātaraḥ //
                <span class="ref">MatsP_46.4</span></p>
            
            
            <p id="MatsP_46.5">
               kṛtasya tu śrutādevī sugrīvaṃ suṣuve sutam <br />
               kaikeyyāṃ śrutakīrtyāṃ tu jajñe so 'nuvrato nṛpaḥ //
                <span class="ref">MatsP_46.5</span></p>
            
            
            <p id="MatsP_46.6">
               śrutaśravasi caidyasya sunīthaḥ samapadyata <br />
               bahuśo dharmacārī sa saṃbabhūvārimardanaḥ //
                <span class="ref">MatsP_46.6</span></p>
            
            
            <p id="MatsP_46.7">
               atha sakhyena vṛddhe 'sau kuntibhoje sutāṃ dadau <br />
               evaṃ kuntī samākhyātā vasudevasvasā pṛthā //
                <span class="ref">MatsP_46.7</span></p>
            
            
            <p id="MatsP_46.8">
               vasudevena sā dattā pāṇḍorbhāryā hy aninditā <br />
               pāṇḍorarthena sā jajñe devaputrān mahārathān //
                <span class="ref">MatsP_46.8</span></p>
            
            
            <p id="MatsP_46.9">
               dharmādyudhiṣṭhiro jajñe vāyorjajñe vṛkāderaḥ <br />
               indrāddhanaṃjayaś caiva śakratulyaparākramaḥ //
                <span class="ref">MatsP_46.9</span></p>
            
            
            <p id="MatsP_46.10">
               mādravatyāṃ tu janitāv aśvibhyābhiti śuśruma <br />
               nakulaḥ sahadevaśca rūpaśīlaguṇānvitau //
                <span class="ref">MatsP_46.10</span></p>
            
            
            <p id="MatsP_46.11">
               rohiṇī pauravī nāma bhāryā hy ānakadundubheḥ <br />
               lebhe jyeṣṭhaṃ sutaṃ rāmaṃ sāraṇaṃ ca sutaṃ priyam //
                <span class="ref">MatsP_46.11</span></p>
            
            
            <p id="MatsP_46.12">
               durdamaṃ damanaṃ subhruṃ piṇḍārakamahāhanū <br />
               citrākṣyau dve kumāryau tu rohiṇyāṃ jajñire tadā //
                <span class="ref">MatsP_46.12</span></p>
            
            
            <p id="MatsP_46.13">
               devakyāṃ jajñire śaureḥ suṣeṇaḥ kīrtimānapi <br />
               udāsī bhadrasenaśca ṛṣivāsastathaiva ca <br />
               ṣaṣṭho bhadravidehaśca kaṃsaḥ sarvānaghātayat //
                <span class="ref">MatsP_46.13</span></p>
            
            
            <p id="MatsP_46.14">
               prathamā yā amāvāsyā vārṣikī tu bhaviṣyati <br />
               tasyāṃ jajñe mahābāhuḥ pūrvaṃ kṛṣṇaḥ prajāpatiḥ //
                <span class="ref">MatsP_46.14</span></p>
            
            
            <p id="MatsP_46.15">
               anujā tv abhavatkṛṣṇā subhadrā bhadrabhāṣiṇī <br />
               devakyāṃ tu mahātejā jajñe śūro mahāyaśāḥ //
                <span class="ref">MatsP_46.15</span></p>
            
            
            <p id="MatsP_46.16">
               sahadevastu tāmrāyāṃ jajñe śauriḥ kulodvahaḥ <br />
               upāsaṅgadharaṃ lebhe tanayaṃ devarakṣitā <br />
               ekāṃ kanyāṃ ca subhagāṃ kaṃsastām abhyaghātayat //
                <span class="ref">MatsP_46.16</span></p>
            
            
            <p id="MatsP_46.17">
               vijayaṃ rocamānaṃ ca vardhamānaṃ tu devalam <br />
               ete sarve mahātmāno hy upadevyāṃ prajajñire //
                <span class="ref">MatsP_46.17</span></p>
            
            
            <p id="MatsP_46.18">
               avagāho mahātmā ca vṛkadevyāmajāyata <br />
               vṛkadevyāṃ svayaṃ jajñe nandako nāma nāmataḥ //
                <span class="ref">MatsP_46.18</span></p>
            
            
            <p id="MatsP_46.19">
               saptamaṃ devakīputraṃ madanaṃ suṣuve nṛpa <br />
               gaveṣaṇaṃ mahābhāgaṃ saṃgrāmeṣvaparājitam //
                <span class="ref">MatsP_46.19</span></p>
            
            
            <p id="MatsP_46.20">
               śraddhādevyā vihāre tu vane hi vicaranpurā <br />
               vaiśyāyāmadadhācchauriḥ putraṃ kauśikamagrajam //
                <span class="ref">MatsP_46.20</span></p>
            
            
            <p id="MatsP_46.21">
               sutanū ratharājī ca śaurerāstāṃ parigrahau <br />
               puṇḍraśca kapilaścaiva vasudevātmajau balau //
                <span class="ref">MatsP_46.21</span></p>
            
            
            <p id="MatsP_46.22">
               jarā nāma niṣādo 'bhūt prathamaḥ sa dhanurdharaḥ <br />
               saubhadraśca bhavaścaiva mahāsattvau babhūvatuḥ //
                <span class="ref">MatsP_46.22</span></p>
            
            
            <p id="MatsP_46.23">
               devabhāgasutaścāpi nāmnāsāv uddhavaḥ smṛtaḥ <br />
               paṇḍitaṃ prathamaṃ prāhur devaśravaḥsamudbhavam //
                <span class="ref">MatsP_46.23</span></p>
            
            
            <p id="MatsP_46.24">
               aikṣvākyalabhatāpatyam anādhṛṣṭeryaśasvinī <br />
               nidhūtasattvaṃ śatrughnaṃ śrāddhastasmādajāyata //
                <span class="ref">MatsP_46.24</span></p>
            
            
            <p id="MatsP_46.25">
               karūṣāyānapatyāya kṛṣṇastuṣṭaḥ sutaṃ dadau <br />
               sucandraṃ tu mahābhāgaṃ vīryavantaṃ mahābalam //
                <span class="ref">MatsP_46.25</span></p>
            
            
            <p id="MatsP_46.26">
               jāmbavatyāḥ sutāv etau dvau ca satkṛtalakṣaṇau <br />
               cārudeṣṇaśca sāmbaśca vīryavantau mahābalau //
                <span class="ref">MatsP_46.26</span></p>
            
            
            <p id="MatsP_46.27">
               tantipālaśca tantiśca nandanasya sutāv ubhau <br />
               śamīkaputrāś catvāro vikrāntāḥ sumahābalāḥ <br />
               virājaśca dhanuścaiva śyāmaśca sṛñjayastathā //
                <span class="ref">MatsP_46.27</span></p>
            
            
            <p id="MatsP_46.28">
               anapatyo 'bhavacchyāmaḥ śamīkastu vanaṃ yayau <br />
               jugupsamāno bhojatvaṃ rājarṣitvamavāptavān //
                <span class="ref">MatsP_46.28</span></p>
            
            
            <p id="MatsP_46.29">
               kṛṣṇasya janmābhyudayaṃ yaḥ kīrtayati nityaśaḥ <br />
               śṛṇoti mānavo nityaṃ sarvapāpaiḥ pramucyate //
                <span class="ref">MatsP_46.29</span></p>
            
            </div>
         
         <div id="d1e36447">
            
            <h3>Matsya-Purāṇa 47</h3>
            *sūta uvāca
            
            
            <p id="MatsP_47.1">
               atha devo mahādevaḥ pūrvaṃ kṛṣṇaḥ prajāpatiḥ <br />
               vihārārthaṃ sa deveśo mānuṣeṣviha jayate //
                <span class="ref">MatsP_47.1</span></p>
            
            
            <p id="MatsP_47.2">
               devakyāṃ vasudevasya tapasā puṣkarekṣaṇaḥ <br />
               caturbāhustadā jāto divyarūpo jvalañśriyā //
                <span class="ref">MatsP_47.2</span></p>
            
            
            <p id="MatsP_47.3">
               śrīvatsalakṣaṇaṃ devaṃ dṛṣṭvā divyaiśca lakṣaṇaiḥ <br />
               uvāca vasudevastaṃ rūpaṃ saṃhara vai prabho //
                <span class="ref">MatsP_47.3</span></p>
            
            
            <p id="MatsP_47.4">
               bhīto 'haṃ deva kaṃsasya tatastvetadbravīmi te <br />
               mama putrā hatāstena jyeṣṭhāste bhīmavikramāḥ //
                <span class="ref">MatsP_47.4</span></p>
            
            
            <p id="MatsP_47.5">
               vasudevavacaḥ śrutvā rūpaṃ saṃharate 'cyutaḥ <br />
               anujñāpya tataḥ śauriṃ nandagopagṛhe 'nayat //
                <span class="ref">MatsP_47.5</span></p>
            
            
            <p id="MatsP_47.6">
               dattvainaṃ nandagopasya rakṣyatāmiti cābravīt <br />
               atastu sarvakalyāṇaṃ yādavānāṃ bhaviṣyati <br />
               ayaṃ tu garbho devakyāṃ jātaḥ kaṃsaṃ haniṣyati //
                <span class="ref">MatsP_47.6</span></p>
            
            *ṛṣaya ūcuḥ
            
            
            <p id="MatsP_47.7">
               ka eṣa vasudevastu devakī ca yaśasvinī <br />
               nandagopaśca kastveṣa yaśodā ca mahāvratā //
                <span class="ref">MatsP_47.7</span></p>
            
            
            <p id="MatsP_47.8">
               yo viṣṇuṃ janayāmāsa yaṃ ca tātetyabhāṣata <br />
               yā garbhaṃ janayāmāsa yā cainaṃ tv abhyavardhayat //
                <span class="ref">MatsP_47.8</span></p>
            
            *sūta uvāca
            
            
            <p id="MatsP_47.9">
               puruṣaḥ kaśyapastvāsīd aditistu priyā smṛtā <br />
               brahmaṇaḥ kaśyapastvaṃśaḥ pṛthivyāstvaditistathā //
                <span class="ref">MatsP_47.9</span></p>
            
            
            <p id="MatsP_47.10">
               atha kāmānmahābāhur devakyāḥ samapūrayat <br />
               ye tayā kāṅkṣitā nityam ajātasya mahātmanaḥ //
                <span class="ref">MatsP_47.10</span></p>
            
            
            <p id="MatsP_47.11">
               so 'vatīrṇo mahīṃ devaḥ praviṣṭo mānuṣīṃ tanum <br />
               mohayansarvabhūtāni yogātmā yogamāyayā //
                <span class="ref">MatsP_47.11</span></p>
            
            
            <p id="MatsP_47.12">
               naṣṭe dharme tathā jajñe viṣṇurvṛṣṇikule prabhuḥ <br />
               kartuṃ dharmasya saṃsthānam asurāṇāṃ praṇāśanam //
                <span class="ref">MatsP_47.12</span></p>
            
            
            <p id="MatsP_47.13">
               rukmiṇī satyabhāmā ca satyā nāgnajitī tathā <br />
               subhāmā ca tathā śaibyā gāndhārī lakṣmaṇā tathā //
                <span class="ref">MatsP_47.13</span></p>
            
            
            <p id="MatsP_47.14">
               mitravindā ca kālindī devī jāmbavatī tathā <br />
               suśīlā ca tathā mādrī kauśalyā vijayā tathā <br />
               evamādīni devīnāṃ sahasrāṇi ca ṣoḍaśa //
                <span class="ref">MatsP_47.14</span></p>
            
            
            <p id="MatsP_47.15">
               rukmiṇī janayāmāsa putrānraṇaviśāradān <br />
               cārudeṣṇaṃ raṇe śūraṃ pradyumnaṃ ca mahābalam //
                <span class="ref">MatsP_47.15</span></p>
            
            
            <p id="MatsP_47.16">
               sucāruṃ bhadracāruṃ ca sudeṣṇaṃ bhadrameva ca <br />
               paraśuṃ cāruguptaṃ ca cārubhadraṃ sucārukam <br />
               cāruhāsaṃ kaniṣṭhaṃ ca kanyāṃ cārumatīṃ tathā //
                <span class="ref">MatsP_47.16</span></p>
            
            
            <p id="MatsP_47.17">
               jajñire satyabhāmāyāṃ bhānurbhramaratekṣaṇaḥ <br />
               rohito dīptimāṃścaiva tāmraś cakro jalaṃdhamaḥ //
                <span class="ref">MatsP_47.17</span></p>
            
            
            <p id="MatsP_47.18">
               catasro jajñire teṣāṃ svasārastu yavīyasīḥ <br />
               jāmbavatyāḥ suto jajñe sāmbaḥ samitiśobhanaḥ //
                <span class="ref">MatsP_47.18</span></p>
            
            
            <p id="MatsP_47.19">
               mitravānmitravindaśca mitravindā varāṅganā <br />
               mitrabāhuḥ sunīthaśca nāgnajityāḥ prajā hi sā //
                <span class="ref">MatsP_47.19</span></p>
            
            
            <p id="MatsP_47.20">
               evamādīni putrāṇāṃ sahasrāṇi nibodhata <br />
               śataṃ śatasahasrāṇāṃ putrāṇāṃ tasya dhīmataḥ //
                <span class="ref">MatsP_47.20</span></p>
            
            
            <p id="MatsP_47.21">
               aśītiśca sahasrāṇi vāsudevasutāstathā <br />
               lakṣamekaṃ tathā proktaṃ putrāṇāṃ ca dvijottamāḥ //
                <span class="ref">MatsP_47.21</span></p>
            
            
            <p id="MatsP_47.22">
               upasaṅgasya tu sutau vajraḥ saṃkṣipta eva ca <br />
               bhūrīndraseno bhūriśca gaveṣaṇasutāv ubhau //
                <span class="ref">MatsP_47.22</span></p>
            
            
            <p id="MatsP_47.23">
               pradyumnasya tu dāyādo vaidarbhyāṃ buddhisattamaḥ <br />
               aniruddho raṇe 'ruddho jajñe 'sya mṛgaketanaḥ //
                <span class="ref">MatsP_47.23</span></p>
            
            
            <p id="MatsP_47.24">
               kāśyā supārśvatanayā sāmbāllebhe tarasvinaḥ <br />
               satyaprakṛtayo devāḥ pañca vīrāḥ prakīrtitāḥ //
                <span class="ref">MatsP_47.24</span></p>
            
            
            <p id="MatsP_47.25">
               tisraḥ koṭyaḥ pravīrāṇāṃ yādavānāṃ mahātmanām <br />
               ṣaṣṭiḥ śatasahasrāṇi vīryavanto mahābalāḥ //
                <span class="ref">MatsP_47.25</span></p>
            
            
            <p id="MatsP_47.26">
               devāṃśāḥ sarva eveha hy utpannāste mahaujasaḥ <br />
               devāsure hatā ye ca tv asurā ye mahābalāḥ //
                <span class="ref">MatsP_47.26</span></p>
            
            
            <p id="MatsP_47.27">
               ihotpannā manuṣyeṣu bādhante sarvamānavān <br />
               teṣāmutsādanārthāya utpanno yādave kule //
                <span class="ref">MatsP_47.27</span></p>
            
            
            <p id="MatsP_47.28">
               kulānāṃ śatamekaṃ ca yādavānāṃ mahātmanām <br />
               sarvametatkulaṃ yāvad vartate vaiṣṇave kule //
                <span class="ref">MatsP_47.28</span></p>
            
            
            <p id="MatsP_47.29">
               viṣṇusteṣāṃ praṇetā ca prabhutve ca vyavasthitaḥ <br />
               nideśasthāyinastasya kathyante sarvayādavāḥ //
                <span class="ref">MatsP_47.29</span></p>
            
            *ṛṣaya ūcuḥ
            
            
            <p id="MatsP_47.30">
               saptarṣayaḥ kuberaśca yakṣo māṇicarastathā <br />
               śālakir nāradaścaiva siddho dhanvantaristathā //
                <span class="ref">MatsP_47.30</span></p>
            
            
            <p id="MatsP_47.31">
               ādidevastathā viṣṇur ebhistu saha daivataḥ <br />
               kimarthaṃ saṃghaśo bhūtāḥ smṛtāḥ sambhūtayaḥ kati //
                <span class="ref">MatsP_47.31</span></p>
            
            
            <p id="MatsP_47.32">
               bhaviṣyāḥ kati caivānye prādurbhāvā mahātmanaḥ <br />
               brahmakṣatreṣu śānteṣu kimarthamiha jāyate //
                <span class="ref">MatsP_47.32</span></p>
            
            
            <p id="MatsP_47.33">
               yadarthamiha sambhūto viṣṇurvṛṣṇyandhakottamaḥ <br />
               punaḥ punarmanuṣyeṣu tannaḥ prabrūhi pṛcchatām //
                <span class="ref">MatsP_47.33</span></p>
            
            *sūta uvāca
            
            
            <p id="MatsP_47.34">
               tyaktvā divyāṃ tanuṃ viṣṇur mānuṣeṣviha jāyate <br />
               yuge tv atha parāvṛtte kāle praśithile prabhuḥ //
                <span class="ref">MatsP_47.34</span></p>
            
            
            <p id="MatsP_47.35">
               devāsuravimardeṣu jāyate harirīśvaraḥ <br />
               hiraṇyakaśipau daitye trailokyaṃ prākpraśāsati //
                <span class="ref">MatsP_47.35</span></p>
            
            
            <p id="MatsP_47.36">
               balinādhiṣṭhite caiva purā lokatraye kramāt <br />
               sakhyamāsītparamakaṃ devānāmasuraiḥ saha //
                <span class="ref">MatsP_47.36</span></p>
            
            
            <p id="MatsP_47.37">
               yugākhyāsurasampūrṇaṃ hy āsīd atyākulaṃ jagat <br />
               nideśasthāyinaścāpi tayordevāsurāḥ samam //
                <span class="ref">MatsP_47.37</span></p>
            
            
            <p id="MatsP_47.38">
               mṛdho balivimardāya sampravṛddhaḥ sudāruṇaḥ <br />
               devānāmasurāṇāṃ ca ghoraḥ kṣayakaro mahān //
                <span class="ref">MatsP_47.38</span></p>
            
            
            <p id="MatsP_47.39">
               kartuṃ dharmavyavasthānaṃ jāyate mānuṣeṣviha <br />
               bhṛgoḥ śāpanimittaṃ tu devāsurakṛte tadā //
                <span class="ref">MatsP_47.39</span></p>
            
            *munaya ūcuḥ
            
            
            <p id="MatsP_47.40">
               kathaṃ devāsurakṛte vyāpāraṃ prāptavānsvataḥ <br />
               devāsuraṃ yathā vṛttaṃ tannaḥ prabrūhi pṛcchatām //
                <span class="ref">MatsP_47.40</span></p>
            
            *sūta uvāca
            
            
            <p id="MatsP_47.41">
               teṣāṃ dāyanimittaṃ te saṃgrāmāstu sudāruṇāḥ <br />
               varāhādyā daśa dvau ca śaṇḍāmarkāntare smṛtāḥ //
                <span class="ref">MatsP_47.41</span></p>
            
            
            <p id="MatsP_47.42">
               nāmatastu samāsena śṛṇutaiṣāṃ vivakṣataḥ <br />
               prathamo nārasiṃhastu dvitīyaścāpi vāmanaḥ //
                <span class="ref">MatsP_47.42</span></p>
            
            
            <p id="MatsP_47.43">
               tṛtīyastu varāhaśca caturtho 'mṛtamanthanaḥ <br />
               saṃgrāmaḥ pañcamaścaiva saṃjātastārakāmayaḥ //
                <span class="ref">MatsP_47.43</span></p>
            
            
            <p id="MatsP_47.44">
               ṣaṣṭho hy āḍībakākhyastu saptamastraipurastathā <br />
               andhakākhyo 'ṣṭamasteṣāṃ navamo vṛtraghātakaḥ //
                <span class="ref">MatsP_47.44</span></p>
            
            
            <p id="MatsP_47.45">
               dhātraśca daśamaścaiva tato hālāhalaḥ smṛtaḥ <br />
               prathito dvādaśasteṣāṃ ghoraḥ kolāhalastathā //
                <span class="ref">MatsP_47.45</span></p>
            
            
            <p id="MatsP_47.46">
               hiraṇyakaśipur daityo nārasiṃhena pātitaḥ <br />
               vāmanena balir baddhas trailokyākramaṇe purā //
                <span class="ref">MatsP_47.46</span></p>
            
            
            <p id="MatsP_47.47">
               hiraṇyākṣo hato dvaṃdve pratighāte tu daivataiḥ <br />
               daṃṣṭrayā tu varāheṇa samudrastu dvidhā kṛtaḥ //
                <span class="ref">MatsP_47.47</span></p>
            
            
            <p id="MatsP_47.48">
               prahlādo nirjito yuddhe indreṇāmṛtamanthane <br />
               virocanastu prāhlādir nityam indravadhodyataḥ //
                <span class="ref">MatsP_47.48</span></p>
            
            
            <p id="MatsP_47.49">
               indreṇaiva tu vikramya nihatastārakāmaye <br />
               aśaknuvansa devānāṃ sarvaṃ soḍhuṃ sadaivatam //
                <span class="ref">MatsP_47.49</span></p>
            
            
            <p id="MatsP_47.50">
               nihatā dānavāḥ sarve trailokye tryambakeṇa tu <br />
               asurāśca piśācāśca dānavāścāndhakāhave //
                <span class="ref">MatsP_47.50</span></p>
            
            
            <p id="MatsP_47.51">
               hatā devamanuṣye sve pitṛbhiścaiva sarvaśaḥ <br />
               saṃpṛkto dānavairvṛtro ghoro hālāhale hataḥ //
                <span class="ref">MatsP_47.51</span></p>
            
            
            <p id="MatsP_47.52">
               tadā viṣṇusahāyena mahendreṇa nivartitaḥ <br />
               hato dhvaje mahendreṇa māyācchannastu yogavit <br />
               dhvajalakṣaṇamāviśya vipracittiḥ sahānujaḥ //
                <span class="ref">MatsP_47.52</span></p>
            
            
            <p id="MatsP_47.53">
               daityāṃśca dānavāṃścaiva saṃyatānkila saṃyutān <br />
               jayankolāhale sarvān devaiḥ parivṛto vṛṣā //
                <span class="ref">MatsP_47.53</span></p>
            
            
            <p id="MatsP_47.54">
               yajñasyāvabhṛthe dṛśyau śaṇḍāmarkau tu daivataiḥ <br />
               ete devāsure vṛttāḥ saṃgrāmā dvādaśaiva tu //
                <span class="ref">MatsP_47.54</span></p>
            
            
            <p id="MatsP_47.55">
               devāsurakṣayakarāḥ prajānāṃ tu hitāya vai <br />
               hiraṇyakaśipū rājā varṣāṇāmarbudaṃ babhau //
                <span class="ref">MatsP_47.55</span></p>
            
            
            <p id="MatsP_47.56">
               dvisaptati tathānyāni niyutānyadhikāni ca <br />
               aśītiṃ ca sahasrāṇi trailokyaiśvaryatāṃ gataḥ //
                <span class="ref">MatsP_47.56</span></p>
            
            
            <p id="MatsP_47.57">
               paryāyeṇa nu rājābhūd balirvarṣāyutaṃ punaḥ <br />
               ṣaṣṭivarṣasahasrāṇi niyutāni ca viṃśatiḥ //
                <span class="ref">MatsP_47.57</span></p>
            
            
            <p id="MatsP_47.58">
               bale rājyādhikārastu yāvatkālaṃ babhūva ha <br />
               tāvatkālaṃ tu prahlādo nivṛtto hy asuraiḥ saha //
                <span class="ref">MatsP_47.58</span></p>
            
            
            <p id="MatsP_47.59">
               indrāstrayaste vijñeyā asurāṇāṃ mahaujasaḥ <br />
               daityasaṃsthamidaṃ sarvam āsīddaśayugaṃ punaḥ //
                <span class="ref">MatsP_47.59</span></p>
            
            
            <p id="MatsP_47.60">
               trailokyamidamavyagraṃ mahendreṇānupālyate <br />
               asapatnamidaṃ sarvam āsīddaśayugaṃ punaḥ //
                <span class="ref">MatsP_47.60</span></p>
            
            
            <p id="MatsP_47.61">
               prahlādasya hate tasmiṃs trailokye kālaparyayāt <br />
               paryāyeṇa tu samprāpte trailokyaṃ pākaśāsane <br />
               tato 'surānparityajya śukro devānagacchata //
                <span class="ref">MatsP_47.61</span></p>
            
            
            <p id="MatsP_47.62">
               yajñe devānatha gataṃ ditijāḥ kāvyamāhvayan <br />
               kiṃ tvaṃ no miṣatāṃ rājyaṃ tyaktvā yajñaṃ punargataḥ //
                <span class="ref">MatsP_47.62</span></p>
            
            
            <p id="MatsP_47.63">
               sthātuṃ na śaknumo hy atra praviśāmo rasātalam <br />
               evamukto 'bravīddaityān viṣaṇṇānsāntvayangirā //
                <span class="ref">MatsP_47.63</span></p>
            
            
            <p id="MatsP_47.64">
               mā bhaiṣṭa dhārayiṣyāmi tejasā svena vo 'surāḥ <br />
               mantrāścauṣadhayaścaiva rasā vasu ca yatparam //
                <span class="ref">MatsP_47.64</span></p>
            
            
            <p id="MatsP_47.65">
               kṛtsnāni mayi tiṣṭhanti pādasteṣāṃ sureṣu vai <br />
               tatsarvaṃ vaḥ pradāsyāmi yuṣmadarthe dhṛtā mayā //
                <span class="ref">MatsP_47.65</span></p>
            
            
            <p id="MatsP_47.66">
               tato devāstu tāndṛṣṭvā vṛtānkāvyena dhīmatā <br />
               saṃmantrayanti devā vai saṃvijñāstu jighṛkṣayā //
                <span class="ref">MatsP_47.66</span></p>
            
            
            <p id="MatsP_47.67">
               kāvyo hy eṣa idaṃ sarvaṃ vyāvartayati no balāt <br />
               sādhu gacchāmahe tūrṇaṃ yāvannādhyāpayiṣyati //
                <span class="ref">MatsP_47.67</span></p>
            
            
            <p id="MatsP_47.68">
               prasahya hatvā śiṣṭāṃstu pātālaṃ prāpayāmahe <br />
               tato devāstu saṃrabdhā dānavān upasṛtya ha //
                <span class="ref">MatsP_47.68</span></p>
            
            
            <p id="MatsP_47.69">
               tataste vadhyamānāstu kāvyamevābhidudruvuḥ <br />
               tataḥ kāvyastu tāndṛṣṭvā tūrṇaṃ devair abhidrutān //
                <span class="ref">MatsP_47.69</span></p>
            
            
            <p id="MatsP_47.70">
               rakṣāṃ kāvyena saṃhṛtya devāste 'pyasurārditāḥ <br />
               kāvyaṃ dṛṣṭvā sthitaṃ devā niḥśaṅkamasurāñjahuḥ //
                <span class="ref">MatsP_47.70</span></p>
            
            
            <p id="MatsP_47.71">
               tataḥ kāvyo 'nucintyātha brāhmaṇo vacanaṃ hitam <br />
               tānuvāca tataḥ kāvyaḥ pūrvaṃ vṛttamanusmaran //
                <span class="ref">MatsP_47.71</span></p>
            
            
            <p id="MatsP_47.72">
               trailokyaṃ vo hṛtaṃ sarvaṃ vāmanena tribhiḥ kramaiḥ <br />
               balirbaddho hato jambho nihataśca virocanaḥ //
                <span class="ref">MatsP_47.72</span></p>
            
            
            <p id="MatsP_47.73">
               mahāsurā dvādaśasu saṃgrāmeṣu surair hatāḥ <br />
               taistairupāyairbhūyiṣṭhaṃ nihatā vaḥ pradhānataḥ //
                <span class="ref">MatsP_47.73</span></p>
            
            
            <p id="MatsP_47.74">
               kiṃcicchīṣṭāstu yūyaṃ vai yuddhaṃ māstviti me matam <br />
               nītiṃ yāṃ vo 'bhidhāsyāmi tiṣṭhadhvaṃ kālaparyayāt //
                <span class="ref">MatsP_47.74</span></p>
            
            
            <p id="MatsP_47.75">
               yāsyāmyahaṃ mahādevaṃ mantrārthaṃ vijayāvaham <br />
               apratīpāṃstato mantrān devātprāpya maheśvarāt <br />
               yudhyāmahe punardevāṃs tataḥ prāpsyatha vai jayam //
                <span class="ref">MatsP_47.75</span></p>
            
            
            <p id="MatsP_47.76">
               tataste kṛtasaṃvādā devān ūcustadāsurāḥ <br />
               nyastaśastrā vayaṃ sarve niḥsaṃnāhā rathairvinā //
                <span class="ref">MatsP_47.76</span></p>
            
            
            <p id="MatsP_47.77">
               vayaṃ tapaścariṣyāmaḥ saṃvṛtā valkalairvane <br />
               prahlādasya vacaḥ śrutvā satyābhivyāhṛtaṃ tu tat //
                <span class="ref">MatsP_47.77</span></p>
            
            
            <p id="MatsP_47.78">
               tato devā nyavartanta vijvarā muditāśca te <br />
               nyastaśastreṣu daityeṣu vinivṛttāstadā surāḥ //
                <span class="ref">MatsP_47.78</span></p>
            
            
            <p id="MatsP_47.79">
               tatastānabravītkāvyaḥ kaṃcitkālamupāsyatha <br />
               nirutsiktās tapoyuktāḥ kālaṃ kāryārthasādhakam //
                <span class="ref">MatsP_47.79</span></p>
            
            
            <p id="MatsP_47.80">
               piturmamāśramasthā vai māṃ pratīkṣata dānavāḥ <br />
               tatsaṃdiśyāsurānkāvyo mahādevaṃ prapadyata //
                <span class="ref">MatsP_47.80</span></p>
            
            *śukra uvāca
            
            
            <p id="MatsP_47.81">
               mantrānicchāmyahaṃ deva ye na santi bṛhaspatau <br />
               parābhavāya devānām asurāṇāṃ jayāya ca //
                <span class="ref">MatsP_47.81</span></p>
            
            
            <p id="MatsP_47.82">
               evamukto 'bravīddevo vrataṃ tvaṃ cara bhārgava <br />
               pūrṇaṃ varṣasahasraṃ tu kaṇadhūmamavākśirāḥ <br />
               yadi pāsyasi bhadraṃ te tato mantrānavāpsyasi //
                <span class="ref">MatsP_47.82</span></p>
            
            
            <p id="MatsP_47.83">
               tatheti samanujñāpya śukrastu bhṛgunandanaḥ <br />
               pādau saṃspṛśya devasya bāḍhamityabravīdvacaḥ <br />
               vrataṃ carāmyahaṃ deva tvayādiṣṭo 'dya vai prabho //
                <span class="ref">MatsP_47.83</span></p>
            
            
            <p id="MatsP_47.84">
               tato 'nusṛṣṭo devena kuṇḍadhāro 'sya dhūmakṛt <br />
               tadā tasmingate śukre hy asurāṇāṃ hitāya vai <br />
               mantrārthaṃ tatra vasati brahmacaryaṃ maheśvare //
                <span class="ref">MatsP_47.84</span></p>
            
            
            <p id="MatsP_47.85">
               tadbuddhvā nītipūrvaṃ tu rājye nyaste tadāsuraiḥ <br />
               asmiṃśchidre tadāmarṣād devāstānsamupādravan <br />
               daṃśitāḥ sāyudhāḥ sarve bṛhaspatipuraḥsarāḥ //
                <span class="ref">MatsP_47.85</span></p>
            
            
            <p id="MatsP_47.86">
               dṛṣṭvāsuragaṇā devān pragṛhītāyudhānpunaḥ <br />
               utpetuḥ sahasā te vai saṃtrastāstānvaco 'bruvan //
                <span class="ref">MatsP_47.86</span></p>
            
            
            <p id="MatsP_47.87">
               nyaste śastre 'bhaye datta ācārye vratamāsthite <br />
               dattvā bhavanto hy abhayaṃ samprāptā no jighāṃsayā //
                <span class="ref">MatsP_47.87</span></p>
            
            
            <p id="MatsP_47.88">
               anācāryā vayaṃ devās tyaktaśastrāstvavasthitāḥ <br />
               cīrakṛṣṇājinadharā niṣkriyā niṣparigrahāḥ //
                <span class="ref">MatsP_47.88</span></p>
            
            
            <p id="MatsP_47.89">
               raṇe vijetuṃ devāṃśca na śakṣyāmaḥ kathaṃcana <br />
               ayuddhena prapatsyāmaḥ śaraṇaṃ kāvyamātaram //
                <span class="ref">MatsP_47.89</span></p>
            
            
            <p id="MatsP_47.90">
               yāpayāmaḥ kṛcchramidaṃ yāvadabhyeti no guruḥ <br />
               nivṛtte ca tathā śukre yotsyāmo daṃśitāyudhāḥ //
                <span class="ref">MatsP_47.90</span></p>
            
            
            <p id="MatsP_47.91">
               evamuktvā tato 'nyonyaṃ śaraṇaṃ kāvyamātaram <br />
               prāpadyanta tato bhītās tebhyo 'dādabhayaṃ tu sā //
                <span class="ref">MatsP_47.91</span></p>
            
            
            <p id="MatsP_47.92">
               na bhetavyaṃ na bhetavyaṃ bhayaṃ tyajata dānavāḥ <br />
               matsaṃnidhau vartatāṃ vo na bhīr bhavitumarhati //
                <span class="ref">MatsP_47.92</span></p>
            
            
            <p id="MatsP_47.93">
               tayā cābhyupapannāṃstān dṛṣṭvā devāstato 'surān <br />
               abhijagmuḥ prasahyaitān avicārya balābalam //
                <span class="ref">MatsP_47.93</span></p>
            
            
            <p id="MatsP_47.94">
               tatastānbādhyamānāṃstu devairdṛṣṭvāsurāṃstadā <br />
               devī kruddhābravīddevān anindrānvaḥ karomyaham //
                <span class="ref">MatsP_47.94</span></p>
            
            
            <p id="MatsP_47.95">
               saṃbhṛtya sarvasambhārān indraṃ sābhyacarattadā <br />
               tastambha devī balavad yogayuktā tapodhanā //
                <span class="ref">MatsP_47.95</span></p>
            
            
            <p id="MatsP_47.96">
               tatastaṃ stambhitaṃ dṛṣṭvā indraṃ devāśca mūkavat <br />
               prādravanta tato bhītā indraṃ dṛṣṭvā vaśīkṛtam //
                <span class="ref">MatsP_47.96</span></p>
            
            
            <p id="MatsP_47.97">
               gateṣu surasaṃgheṣu śakraṃ viṣṇurabhāṣata <br />
               māṃ tvaṃ praviśa bhadraṃ te nayiṣye tvāṃ surottama //
                <span class="ref">MatsP_47.97</span></p>
            
            
            <p id="MatsP_47.98">
               evamuktastato viṣṇuṃ praviveśa puraṃdaraḥ <br />
               viṣṇunā rakṣitaṃ dṛṣṭvā devī kruddhā vaco 'bravīt //
                <span class="ref">MatsP_47.98</span></p>
            
            
            <p id="MatsP_47.99">
               eṣā tvāṃ viṣṇunā sārdhaṃ dahāmi maghavanbalāt <br />
               miṣatāṃ sarvabhūtānāṃ dṛśyatāṃ me tapobalam //
                <span class="ref">MatsP_47.99</span></p>
            
            
            <p id="MatsP_47.100">
               tayā 'bhibhūtau tau devāv indrāviṣṇū babhūvatuḥ <br />
               kathaṃ mucyeva sahitau viṣṇurindram abhāṣata //
                <span class="ref">MatsP_47.100</span></p>
            
            
            <p id="MatsP_47.101">
               indro 'bravījjahi hyenāṃ yāvannau na dahetprabho <br />
               viśeṣaṇābhibhūto 'smi tvatto 'haṃ jahi mā ciram //
                <span class="ref">MatsP_47.101</span></p>
            
            
            <p id="MatsP_47.102">
               tataḥ samīkṣya viṣṇustāṃ strīvadhe kṛcchram āsthitaḥ <br />
               abhidhyāya tataścakram āpaduddharaṇe tu tat //
                <span class="ref">MatsP_47.102</span></p>
            
            
            <p id="MatsP_47.103">
               tatastu tvarayā yuktaḥ śīghrakārī bhayānvitaḥ <br />
               jñātvā viṣṇustatastasyā krūraṃ devyāścikīrṣitam <br />
               kruddhaḥ svamastramādāya śiraściccheda vai bhiyā //
                <span class="ref">MatsP_47.103</span></p>
            
            
            <p id="MatsP_47.104">
               taṃ dṛṣṭvā strīvadhaṃ ghoraṃ cukrodha bhṛgurīśvaraḥ <br />
               tato 'bhiśapto bhṛguṇā viṣṇur bhāryāvadhe tadā //
                <span class="ref">MatsP_47.104</span></p>
            
            
            <p id="MatsP_47.105">
               yasmātte jānato dharmapravadhyā strī niṣūditā <br />
               tasmāttvaṃ saptakṛtveha mānuṣeṣūpapatsjase //
                <span class="ref">MatsP_47.105</span></p>
            
            
            <p id="MatsP_47.106">
               tatastenābhiśāpena naṣṭe dharme punaḥpunaḥ <br />
               lokasya ca hitārthāya jāyate mānuyeṣviha //
                <span class="ref">MatsP_47.106</span></p>
            
            
            <p id="MatsP_47.107">
               anuvyāhṛtya viṣṇuṃ sa tadādāya śirastvaran <br />
               samānīya tataḥ kāyam asau gṛhyedamabravīt //
                <span class="ref">MatsP_47.107</span></p>
            
            
            <p id="MatsP_47.108">
               eṣā tvaṃ viṣpunā devi hatā saṃjīvayāmyaham <br />
               tatastāṃ yojya śirasā abhijīveti so 'bravīt //
                <span class="ref">MatsP_47.108</span></p>
            
            
            <p id="MatsP_47.109">
               yadi kṛtsno mayā dharmo jñāyate carito 'pi vā <br />
               tena satyena jīvasva yadi satyaṃ vadāmyaham //
                <span class="ref">MatsP_47.109</span></p>
            
            
            <p id="MatsP_47.110">
               tatastāṃ prokṣya śītābhir adbhir jīveti so 'bravīt <br />
               tato 'bhivyāhṛte tasya devī saṃjīvitā tadā //
                <span class="ref">MatsP_47.110</span></p>
            
            
            <p id="MatsP_47.111">
               tatastāṃ sarvabhūtāni dṛṣṭvā suptotthitāmiva <br />
               sādhu sādhviti cakruste vacasā sarvatodiśam //
                <span class="ref">MatsP_47.111</span></p>
            
            
            <p id="MatsP_47.112">
               evaṃ pratyāhṛtā tena devī sā bhṛguṇā tadā <br />
               miṣatāṃ devatānāṃ hi tadadbhutam ivābhavad //
                <span class="ref">MatsP_47.112</span></p>
            
            
            <p id="MatsP_47.113">
               asaṃbhrāntena bhṛguṇā patnī saṃjīvitā punaḥ <br />
               dṛṣṭvā cendro nālabhata śarma kāvyabhayātpunaḥ <br />
               prajāgare tataścendro jayantīmidamabravīt //
                <span class="ref">MatsP_47.113</span></p>
            
            
            <p id="MatsP_47.114">
               saṃcintya matimān vākyaṃ svāṃ kanyāṃ pākaśāsanaḥ <br />
               eṣa kāvyo hyamitrāya vrataṃ carati dāruṇam <br />
               tenāhaṃ vyākulaḥ putri kṛto matimatā bhṛśam //
                <span class="ref">MatsP_47.114</span></p>
            
            
            <p id="MatsP_47.115">
               gaccha saṃsādhayasvainaṃ śramāpanayanaiḥ śubhaiḥ <br />
               taistairmanonukūlaiśca hy upacārair atandritā //
                <span class="ref">MatsP_47.115</span></p>
            
            
            <p id="MatsP_47.116">
               kāvyamārādhayasvainaṃ yathā tuṣyeta sa dvijaḥ <br />
               gaccha tvaṃ tasya dattā'si prayatnaṃ kuru matkṛte //
                <span class="ref">MatsP_47.116</span></p>
            
            
            <p id="MatsP_47.117">
               evamuktā jayantī sā vacaḥ saṃgṛhya vai pituḥ <br />
               agacchadyatra ghoraṃ sa tapa ārabhya tiṣṭhati //
                <span class="ref">MatsP_47.117</span></p>
            
            
            <p id="MatsP_47.118">
               taṃ dṛṣṭvā tu pibantaṃ sā kaṇadhūmam avāṅmukham <br />
               yakṣeṇa pātyamānaṃ ca kuṇḍadhāreṇa pātitam //
                <span class="ref">MatsP_47.118</span></p>
            
            
            <p id="MatsP_47.119">
               dṛṣṭvā ca taṃ pātyamānaṃ devī kāvyamavasthitam <br />
               svarūpaṃ dhyānaśāmyantaṃ durbalaṃ bhūtimāsthitam <br />
               pitrā yathoktaṃ vākyaṃ sā kāvye kṛtavatī tadā //
                <span class="ref">MatsP_47.119</span></p>
            
            
            <p id="MatsP_47.120">
               gīrbhiścaivānukūlābhiḥ stuvatī valgubhāṣiṇī <br />
               gātrasaṃvāhanaiḥ kāle sevamānā tvacaḥ sukhaiḥ <br />
               vratacaryānukūlābhir uvāsa bahulāḥ samāḥ //
                <span class="ref">MatsP_47.120</span></p>
            
            
            <p id="MatsP_47.121">
               pūrṇe dhūmavrate tasmin ghore varṣasahasrake <br />
               vareṇa cchandayāmāsa kāvyaṃ prīto bhavastadā //
                <span class="ref">MatsP_47.121</span></p>
            
            *mahādeva uvāca
            
            
            <p id="MatsP_47.122">
               etadvrataṃ tvayaikena cīrṇaṃ nānyena kenacit <br />
               tasmādvai tapasā buddhyā śrutena ca balena ca //
                <span class="ref">MatsP_47.122</span></p>
            
            
            <p id="MatsP_47.123">
               tejasā ca surānsarvāṃs tvameko 'bhibhaviṣyasi <br />
               yaccābhilaṣitaṃ brahman vidyate bhṛgunandana //
                <span class="ref">MatsP_47.123</span></p>
            
            
            <p id="MatsP_47.124">
               prapatsyase tu tatsarvaṃ nānuvācyaṃ tu kasyacit <br />
               sarvābhibhāvī tena tvaṃ bhaviṣyasi dvijottama //
                <span class="ref">MatsP_47.124</span></p>
            
            
            <p id="MatsP_47.125">
               etāndattvā varāṃstasmai bhārgavāya bhavaḥ punaḥ <br />
               prajeśatvaṃ dhaneśatvam avadhyatvaṃ ca vai dadau //
                <span class="ref">MatsP_47.125</span></p>
            
            
            <p id="MatsP_47.126">
               etāṃllabdhvā varānkāvyaḥ samprahṛṣṭatanūruhaḥ <br />
               harṣātprādurbabhau tasya divyastotraṃ maheśvare <br />
               tathā tiryaksthitaścaiva tuṣṭuve nīlalohitam //
                <span class="ref">MatsP_47.126</span></p>
            
            *śukra uvāca
            
            
            <p id="MatsP_47.127">
               namo 'stu śitikaṇṭhāya kaniṣṭhāya suvarcase <br />
               lelihānāya kāvyāya vatsarāyāndhasaḥ pate //
                <span class="ref">MatsP_47.127</span></p>
            
            
            <p id="MatsP_47.128">
               kapardine karālāya haryakṣṇe varadāya ca <br />
               saṃstutāya sutīrthāya devadevāya raṃhase //
                <span class="ref">MatsP_47.128</span></p>
            
            
            <p id="MatsP_47.129">
               uṣṇīṣiṇe suvaktrāya bahurūpāya vedhase <br />
               vasuretāya rudrāya tapase citravāsase //
                <span class="ref">MatsP_47.129</span></p>
            
            
            <p id="MatsP_47.130">
               hrasvāya muktakeśāya senānye rohitāya ca <br />
               kavaye rājavṛkṣāya takṣakakrīḍanāya ca //
                <span class="ref">MatsP_47.130</span></p>
            
            
            <p id="MatsP_47.131">
               sahasraśirase caiva sahasrākṣāya mīdhuṣe <br />
               varāya bhavyarūpāya śvetāya puruṣāya ca //
                <span class="ref">MatsP_47.131</span></p>
            
            
            <p id="MatsP_47.132">
               giriśāya namo 'rkāya baline ājyapāya ca <br />
               sutṛptāya suvastrāya dhanvine bhārgavāya ca //
                <span class="ref">MatsP_47.132</span></p>
            
            
            <p id="MatsP_47.133">
               niṣaṅgiṇe ca tārāya svakṣāya kṣapaṇāya ca <br />
               tāmrāya caiva bhīmāya ugrāya ca śivāya ca //
                <span class="ref">MatsP_47.133</span></p>
            
            
            <p id="MatsP_47.134">
               mahādevāya śarvāya viśvarūpaśivāya ca <br />
               hiraṇyāya variṣṭhāya jyeṣṭhāya madhyamāya ca //
                <span class="ref">MatsP_47.134</span></p>
            
            
            <p id="MatsP_47.135">
               vāstoṣpate pinākāya muktaye kevalāya ca <br />
               mṛgavyādhāya dakṣāya sthāṇave bhīṣaṇāya ca //
                <span class="ref">MatsP_47.135</span></p>
            
            
            <p id="MatsP_47.136">
               bahunetrāya dhuryāya trinetrāyeśvarāya ca <br />
               kapāline ca vīrāya mṛtyave tryambakāya ca //
                <span class="ref">MatsP_47.136</span></p>
            
            
            <p id="MatsP_47.137">
               babhrave ca piśaṅgāya piṅgalāyāruṇāya ca <br />
               pinākine ceṣumate citrāya rohitāya ca //
                <span class="ref">MatsP_47.137</span></p>
            
            
            <p id="MatsP_47.138">
               dundubhyāyaikapādāya ajāya buddhidāya ca <br />
               āraṇyāya gṛhasthāya yataye brahmacāriṇe //
                <span class="ref">MatsP_47.138</span></p>
            
            
            <p id="MatsP_47.139">
               sāṃkhyāya caiva yogāya vyāpine dīkṣitāya ca <br />
               anāhatāya śarvāya bhavyeśāya yamāya ca //
                <span class="ref">MatsP_47.139</span></p>
            
            
            <p id="MatsP_47.140">
               rodhase cekitānāya brahmiṣṭhāya maharṣaye <br />
               catuṣpadāya medhyāya rakṣiṇe śīghragāya ca //
                <span class="ref">MatsP_47.140</span></p>
            
            
            <p id="MatsP_47.141">
               śikhaṇḍine karālāya daṃṣṭriṇe viśvavedhase <br />
               bhāsvarāya pratītāya sudīptāya sumedhase //
                <span class="ref">MatsP_47.141</span></p>
            
            
            <p id="MatsP_47.142">
               krūrāyāvikṛtāyaiva bhīṣaṇāya śivāya ca <br />
               saumyāya caiva mukhyāya dhārmikāya śubhāya ca //
                <span class="ref">MatsP_47.142</span></p>
            
            
            <p id="MatsP_47.143">
               avadhyāyāmṛtāyaiva nityāya śāśvatāya ca <br />
               vyāpṛtāya viśiṣṭāya bharatāya ca sākṣiṇe //
                <span class="ref">MatsP_47.143</span></p>
            
            
            <p id="MatsP_47.144">
               kṣemāya sahamānāya satyāya cāmṛtāya ca <br />
               kartre paraśave caiva śūline divyacakṣuṣe //
                <span class="ref">MatsP_47.144</span></p>
            
            
            <p id="MatsP_47.145">
               somapāyājyapāyaiva dhūmapāyoṣmapāya ca <br />
               śucaye paridhānāya sadyojātāya mṛtyave //
                <span class="ref">MatsP_47.145</span></p>
            
            
            <p id="MatsP_47.146">
               piśitāśāya sarvāya meghāya vidyutāya ca <br />
               vyāvṛttāya variṣṭhāya bharitāya tarakṣave //
                <span class="ref">MatsP_47.146</span></p>
            
            
            <p id="MatsP_47.147">
               tripuraghnāya tīrthāyā-vakrāya romaśāya ca <br />
               tigmāyudhāya vyākhyāya susiddhāya pulastaye //
                <span class="ref">MatsP_47.147</span></p>
            
            
            <p id="MatsP_47.148">
               rocamānāya caṇḍāya sphītāya ṛṣabhāya ca <br />
               vratine yuñjamānāya śucaye cordhvaretase //
                <span class="ref">MatsP_47.148</span></p>
            
            
            <p id="MatsP_47.149">
               asuraghnāya svāghnāya mṛtyughne yajñiyāya ca <br />
               kṛśānave pracetāya vahnaye nirmalāya ca //
                <span class="ref">MatsP_47.149</span></p>
            
            
            <p id="MatsP_47.150">
               rakṣoghnāya paśughnāyāvighnāya śvasitāya ca <br />
               vibhrāntāya mahāntāya arṇave durgamāya ca //
                <span class="ref">MatsP_47.150</span></p>
            
            
            <p id="MatsP_47.151">
               kṛṣṇāya ca jayantāya lokānāmīśvarāya ca <br />
               anāśritāya vedhyāya samatvādhiṣṭhitāya ca //
                <span class="ref">MatsP_47.151</span></p>
            
            
            <p id="MatsP_47.152">
               hiraṇyabāhave caiva vyāptāya ca mahāya ca <br />
               sukarmaṇe prasahyāya ceśānāya sucakṣuṣe //
                <span class="ref">MatsP_47.152</span></p>
            
            
            <p id="MatsP_47.153">
               kṣipreṣave sadaśvāya śivāya mokṣadāya ca <br />
               kapilāya piśaṅgāya mahādevāya dhīmate //
                <span class="ref">MatsP_47.153</span></p>
            
            
            <p id="MatsP_47.154">
               mahākāyāya dīptāya rodanāya sahāya ca <br />
               dṛḍhadhanvine kavacine rathine ca varūthine //
                <span class="ref">MatsP_47.154</span></p>
            
            
            <p id="MatsP_47.155">
               bhṛgunāthāya śukrāya gahvareṣṭhāya vedhase <br />
               amoghāya praśāntāya sumedhāya vṛṣāya ca //
                <span class="ref">MatsP_47.155</span></p>
            
            
            <p id="MatsP_47.156">
               namo 'stu tubhyaṃ bhagavan viśvāya kṛttivāsase <br />
               paśūnāṃ pataye tubhyaṃ bhūtānāṃ pataye namaḥ //
                <span class="ref">MatsP_47.156</span></p>
            
            
            <p id="MatsP_47.157">
               praṇave ṛgyajuḥsāmne svāhāya ca svadhāya ca <br />
               vaṣaṭkārātmane caiva tubhyaṃ mantrātmane namaḥ //
                <span class="ref">MatsP_47.157</span></p>
            
            
            <p id="MatsP_47.158">
               tvaṣṭre dhātre tathā kartre cakṣuḥśrotramayāya ca <br />
               bhūtabhavyabhaveśāya tubhyaṃ karmātmane namaḥ //
                <span class="ref">MatsP_47.158</span></p>
            
            
            <p id="MatsP_47.159">
               vasave caiva sādhyāya rudrādityasurāya ca <br />
               viṣāya mārutāyaiva tubhyaṃ devātmane namaḥ //
                <span class="ref">MatsP_47.159</span></p>
            
            
            <p id="MatsP_47.160">
               agnīṣomavidhijñāya paśumantrauṣadhāya ca <br />
               svayambhuve hy ajāyaiva apūrvaprathamāya ca <br />
               prajānāṃ pataye caiva tubhyaṃ brahmātmane namaḥ //
                <span class="ref">MatsP_47.160</span></p>
            
            
            <p id="MatsP_47.161">
               ātmeśāyātmavaśyāya sarveśātiśayāya ca <br />
               sarvabhūtāṅgabhūtāya tubhyaṃ bhūtātmane namaḥ //
                <span class="ref">MatsP_47.161</span></p>
            
            
            <p id="MatsP_47.162">
               nirguṇāya guṇajñāya vyākṛtāyāmṛtāya ca <br />
               nirupākhyāya mitrāya tubhyaṃ sāṃkhyātmane namaḥ //
                <span class="ref">MatsP_47.162</span></p>
            
            
            <p id="MatsP_47.163">
               pṛthivyai cāntarikṣāya divyāya ca mahāya ca <br />
               janastapāya satyāya tubhyaṃ lokātmane namaḥ //
                <span class="ref">MatsP_47.163</span></p>
            
            
            <p id="MatsP_47.164">
               avyaktāya ca mahate bhūtāderindriyāya ca <br />
               ātmajñāya viśeṣāya tubhyaṃ sarvātmane namaḥ //
                <span class="ref">MatsP_47.164</span></p>
            
            
            <p id="MatsP_47.165">
               nityāya cātmaliṅgāya sūkṣmāyaivetarāya ca <br />
               buddhāya vibhave caiva tubhyaṃ mokṣātmane namaḥ //
                <span class="ref">MatsP_47.165</span></p>
            
            
            <p id="MatsP_47.166">
               namaste triṣu lokeṣu namaste paratas triṣu <br />
               satyānteṣu mahādyeṣu caturṣu ca namo 'stu te //
                <span class="ref">MatsP_47.166</span></p>
            
            
            <p id="MatsP_47.167">
               namaḥ stotre mayā hy asmin yadi na vyāhṛtaṃ bhavet <br />
               madbhakta iti brahmaṇya tatsarvaṃ kṣantumarhasi //
                <span class="ref">MatsP_47.167</span></p>
            
            *sūta uvāca
            
            
            <p id="MatsP_47.168">
               evamābhāṣya deveśam īśvaraṃ nīlalohitam <br />
               prahvo 'bhipraṇatastasmai prāñjalirvāgyato 'bhavat //
                <span class="ref">MatsP_47.168</span></p>
            
            
            <p id="MatsP_47.169">
               kāvyasya gātraṃ saṃspṛśya hastena prītimānbhavaḥ <br />
               nikāmaṃ darśanaṃ dattvā tatraivāntaradhīyata //
                <span class="ref">MatsP_47.169</span></p>
            
            
            <p id="MatsP_47.170">
               tataḥ so 'ntarhite tasmin deveśe 'nucarīṃ tadā <br />
               tiṣṭhantīṃ pārśvato dṛṣṭvā jayantīmidamabravīt //
                <span class="ref">MatsP_47.170</span></p>
            
            
            <p id="MatsP_47.171">
               kasya tvaṃ subhage kā vā duḥkhite mayi duḥkhitā <br />
               mahatā tapasā yuktā kimarthaṃ māṃ niṣevase //
                <span class="ref">MatsP_47.171</span></p>
            
            
            <p id="MatsP_47.172">
               anayā saṃstuto bhaktyā praśrayeṇa damena ca <br />
               snehena caiva suśroṇi prīto 'smi varavarṇini //
                <span class="ref">MatsP_47.172</span></p>
            
            
            <p id="MatsP_47.173">
               kimicchasi varārohe kaste kāmaḥ samṛdhyatām <br />
               tatte sampādayāmyadya yadyapi syātsuduṣkaraḥ //
                <span class="ref">MatsP_47.173</span></p>
            
            
            <p id="MatsP_47.174">
               evamuktābravīdenaṃ tapasā jñātumarhasi <br />
               cikīrṣitaṃ hi me brahmaṃs tvaṃ hi vettha yathātatham //
                <span class="ref">MatsP_47.174</span></p>
            
            
            <p id="MatsP_47.175">
               evamukto 'bravīdenāṃ dṛṣṭvā divyena cakṣuṣā <br />
               mayā saha tvaṃ suśroṇi daśa varṣāṇi bhāmini //
                <span class="ref">MatsP_47.175</span></p>
            
            
            <p id="MatsP_47.176">
               sarvabhūtairadṛśyā ca saṃprayogamihecchasi <br />
               devi cendīvaraśyāme varārhe vāmalocane <br />
               evaṃ vṛṇoṣi kāmaṃ tvaṃ matto vai valgubhāṣiṇi //
                <span class="ref">MatsP_47.176</span></p>
            
            
            <p id="MatsP_47.177">
               evaṃ bhavatu gacchāmo gṛhānno mattakāśini <br />
               tataḥ svagṛhamāgatya jayantyāḥ pāṇimudvahan //
                <span class="ref">MatsP_47.177</span></p>
            
            
            <p id="MatsP_47.178">
               tayā sahāvasaddevyā daśa varṣāṇi bhārgavaḥ <br />
               adṛśyaḥ sarvabhūtānāṃ māyayā saṃvṛtaḥ prabhuḥ //
                <span class="ref">MatsP_47.178</span></p>
            
            
            <p id="MatsP_47.179">
               kṛtārthamāgataṃ dṛṣṭvā kāvyaṃ sarve diteḥ sutāḥ <br />
               abhijagmurgṛhaṃ tasya muditāste didṛkṣavaḥ //
                <span class="ref">MatsP_47.179</span></p>
            
            
            <p id="MatsP_47.180">
               yadā gatā na paśyanti māyayā saṃvṛtaṃ gurum <br />
               lakṣaṇaṃ tasya tadbuddhvā pratijagmuryathāgatam //
                <span class="ref">MatsP_47.180</span></p>
            
            
            <p id="MatsP_47.181">
               bṛhaspatistu saṃruddhaṃ kāvyaṃ jñātvā vareṇa tu <br />
               tuṣṭyarthaṃ daśa varṣāṇi jayantyā hitakāmyayā //
                <span class="ref">MatsP_47.181</span></p>
            
            
            <p id="MatsP_47.182">
               buddhvā tadantaraṃ so 'pi daityānāmindranoditaḥ <br />
               kāvyasya rūpamāsthāya asurān samupāhvayat //
                <span class="ref">MatsP_47.182</span></p>
            
            
            <p id="MatsP_47.183">
               tatastānāgatāndṛṣṭvā bṛhaspatiruvāca ha <br />
               svāgataṃ mama yājyānāṃ prāpto 'haṃ vo hitāya ca //
                <span class="ref">MatsP_47.183</span></p>
            
            
            <p id="MatsP_47.184">
               ahaṃ vo 'dhyāpayiṣyāmi vidyāḥ prāptāstu yā mayā <br />
               tataste hṛṣṭamanaso vidyārthamupapedire //
                <span class="ref">MatsP_47.184</span></p>
            
            
            <p id="MatsP_47.185">
               pūrṇe kāvyastadā tasmin samaye daśavārṣike <br />
               samayānte devayānī tadotpannā iti śrutiḥ <br />
               buddhiṃ cakre tataḥ so 'tha yājyānāṃ pratyavekṣaṇe //
                <span class="ref">MatsP_47.185</span></p>
            
            
            <p id="MatsP_47.186">
               devi gacchāmyahaṃ draṣṭuṃ mama yājyāñśucismite <br />
               vibhrāntavīkṣite sādhvi trivarṇāyatalocane //
                <span class="ref">MatsP_47.186</span></p>
            
            
            <p id="MatsP_47.187">
               evamuktābravīd enaṃ bhaja bhaktānmahāvrata <br />
               eṣa dharmaḥ satāṃ brahman na dharmaṃ lopayāmi te //
                <span class="ref">MatsP_47.187</span></p>
            
            
            <p id="MatsP_47.188">
               tato gatvāsurāndṛṣṭvā devācāryeṇa dhīmatā <br />
               vañcitānkāvyarūpeṇa tataḥ kāvyo 'bravīttu tān //
                <span class="ref">MatsP_47.188</span></p>
            
            
            <p id="MatsP_47.189">
               kāvyaṃ māṃ vo vijānīdhvaṃ toṣito giriśo vibhuḥ <br />
               vañcitā bata yūyaṃ vai sarve śṛṇuta dānavāḥ //
                <span class="ref">MatsP_47.189</span></p>
            
            
            <p id="MatsP_47.190">
               śrutvā tathā bruvāṇaṃ taṃ saṃbhrāntāste tadābhavan <br />
               prekṣantas tāv ubhau tatra sthitāsīnau suvismitāḥ //
                <span class="ref">MatsP_47.190</span></p>
            
            
            <p id="MatsP_47.191">
               sampramūḍhās tataḥ sarve na prābudhyanta kiṃcana <br />
               abravīt sampramūḍheṣu kāvyastānasurāṃstadā //
                <span class="ref">MatsP_47.191</span></p>
            
            
            <p id="MatsP_47.192">
               ācāryo vo hy ahaṃ kāvyo devācāryo 'yamaṅgirāḥ <br />
               anugacchata māṃ daityās tyajatainaṃ bṛhaspatim //
                <span class="ref">MatsP_47.192</span></p>
            
            
            <p id="MatsP_47.193">
               ityuktā hy asurāstena tāv ubhau samavekṣya ca <br />
               yadāsurā viśeṣaṃ tu na jānantyubhayostayoḥ //
                <span class="ref">MatsP_47.193</span></p>
            
            
            <p id="MatsP_47.194">
               bṛhaspatir uvācainān asambhrāntastapodhanaḥ <br />
               kāvyo vo 'haṃ gururdaityā madrūpo 'yaṃ bṛhaspatiḥ //
                <span class="ref">MatsP_47.194</span></p>
            
            
            <p id="MatsP_47.195">
               saṃmohayati rūpeṇa māmakenaiṣa vo 'surāḥ <br />
               śrutvā tasya tataste vai sametya tu tato 'bruvan //
                <span class="ref">MatsP_47.195</span></p>
            
            
            <p id="MatsP_47.196">
               ayaṃ no daśa varṣāṇi satataṃ śāsti vai prabhuḥ <br />
               eṣa vai gururasmākam antarepsurayaṃ dvijaḥ //
                <span class="ref">MatsP_47.196</span></p>
            
            
            <p id="MatsP_47.197">
               tataste dānavāḥ sarve praṇipatyābhinandya ca <br />
               vacanaṃ jagṛhustasya cirābhyāse na mohitāḥ //
                <span class="ref">MatsP_47.197</span></p>
            
            
            <p id="MatsP_47.198">
               ūcus tamasurāḥ sarve krodhasaṃraktalocanāḥ <br />
               ayaṃ gurur hito 'smākaṃ gaccha tvaṃ nāsi no guruḥ //
                <span class="ref">MatsP_47.198</span></p>
            
            
            <p id="MatsP_47.199">
               bhārgavo vāṅgirā vāpi bhagavāneṣa no guruḥ <br />
               sthitā vayaṃ nideśe 'sya sādhu tvaṃ gaccha māciram //
                <span class="ref">MatsP_47.199</span></p>
            
            
            <p id="MatsP_47.200">
               evamuktvāsurāḥ sarve prāpadyanta bṛhaspatim <br />
               yadā na pratyapadyanta kāvyenoktaṃ mahaddhitam //
                <span class="ref">MatsP_47.200</span></p>
            
            
            <p id="MatsP_47.201">
               cukopa bhārgavasteṣām avalepena tena tu <br />
               bodhitā hi mayā yasmān na māṃ bhajatha dānavāḥ //
                <span class="ref">MatsP_47.201</span></p>
            
            
            <p id="MatsP_47.202">
               tasmātpranaṣṭasaṃjñā vai parābhavamavāpsyatha <br />
               iti vyāhṛtya tānkāvyo jagāmātha yathāgatam //
                <span class="ref">MatsP_47.202</span></p>
            
            
            <p id="MatsP_47.203">
               śaptāṃstānasurāñjñātvā kāvyena sa bṛhaspatiḥ <br />
               kṛtārthaḥ sa tadā hṛṣṭaḥ svarūpaṃ pratyapadyata //
                <span class="ref">MatsP_47.203</span></p>
            
            
            <p id="MatsP_47.204">
               buddhyāsurān hatāñjñātvā kṛtārtho 'ntaradhīyata <br />
               tataḥ pranaṣṭe tasmiṃstu vibhrāntā dānavābhavan //
                <span class="ref">MatsP_47.204</span></p>
            
            
            <p id="MatsP_47.205">
               aho vivañcitāḥ smeti parasparamathābruvan <br />
               pṛṣṭhato 'bhimukhāścaiva tāḍitāṅgirasena tu //
                <span class="ref">MatsP_47.205</span></p>
            
            
            <p id="MatsP_47.206">
               vañcitāḥ sopadhānena sve sve vastuni māyayā <br />
               tatastvaparituṣṭāste tameva tvaritā yayuḥ <br />
               prahlādamagrataḥ kṛtvā kāvyasyānupadaṃ punaḥ //
                <span class="ref">MatsP_47.206</span></p>
            
            
            <p id="MatsP_47.207">
               tataḥ kāvyaṃ samāsādya upatasthuravāṅmukhāḥ <br />
               samāgatānpunardṛṣṭvā kāvyo yājyānuvāca ha //
                <span class="ref">MatsP_47.207</span></p>
            
            
            <p id="MatsP_47.208">
               mayā saṃbodhitāḥ sarve yasmānmā nābhinandatha <br />
               tatastenāvamānena gatā yūyaṃ parābhavam //
                <span class="ref">MatsP_47.208</span></p>
            
            
            <p id="MatsP_47.209">
               evaṃ bruvāṇaṃ śukraṃ tu bāṣpasaṃdigdhayā girā <br />
               prahlādastaṃ tadovāca mā nastvaṃ tyaja bhārgava //
                <span class="ref">MatsP_47.209</span></p>
            
            
            <p id="MatsP_47.210">
               svāśrayān bhajamānāṃśca bhaktāṃstvaṃ bhaja bhārgava <br />
               tvayyadṛṣṭe vayaṃ tena devācāryeṇa mohitāḥ <br />
               bhaktānarhasi vai jñātuṃ tapodīrgheṇa cakṣuṣā //
                <span class="ref">MatsP_47.210</span></p>
            
            
            <p id="MatsP_47.211">
               yadi nastvaṃ na kuruṣe prasādaṃ bhṛgunandana <br />
               apadhyātās tvayā hy adya praviśāmo rasātalam //
                <span class="ref">MatsP_47.211</span></p>
            
            
            <p id="MatsP_47.212">
               jñātvā kāvyo yathātattvaṃ kāruṇyādanukampayā <br />
               evaṃ pratyanunīto vai tataḥ kopaṃ niyamya saḥ <br />
               uvācaitānna bhetavyaṃ na gantavyaṃ rasātalam //
                <span class="ref">MatsP_47.212</span></p>
            
            
            <p id="MatsP_47.213">
               avaśyaṃ bhāvino hy arthāḥ prāptavyā mayi jāgrati <br />
               na śakyamanyathā kartuṃ diṣṭaṃ hi balavattaram //
                <span class="ref">MatsP_47.213</span></p>
            
            
            <p id="MatsP_47.214">
               saṃjñā pranaṣṭā yā vo 'dya tāmetāṃ pratipatsyatha <br />
               devāñjitvā sakṛccāpi pātālaṃ pratipatsyatha //
                <span class="ref">MatsP_47.214</span></p>
            
            
            <p id="MatsP_47.215">
               prāpte paryāyakāle ca hīti brahmābhyabhāṣata <br />
               matprasādācca trailokyaṃ bhuktaṃ yuṣmābhirūrjitam //
                <span class="ref">MatsP_47.215</span></p>
            
            
            <p id="MatsP_47.216">
               yugākhyā daśa sampūrṇā devānākramya mūrdhani <br />
               etāvantaṃ ca kālaṃ vai brahmā rājyamabhāṣata //
                <span class="ref">MatsP_47.216</span></p>
            
            
            <p id="MatsP_47.217">
               rājyaṃ sāvarṇike tubhyaṃ punaḥ kila bhaviṣyati <br />
               lokānāmīśvaro bhāvyas tava pautraḥ punarbaliḥ //
                <span class="ref">MatsP_47.217</span></p>
            
            
            <p id="MatsP_47.218">
               evaṃ kila mithaḥ proktaḥ pautraste viṣṇunā svayam <br />
               vācā hṛteṣu lokeṣu tāstāstasyābhavankila //
                <span class="ref">MatsP_47.218</span></p>
            
            
            <p id="MatsP_47.219">
               yasmātpravṛttayaścāsya saṃkāśād abhisaṃdhitāḥ <br />
               tasmādvṛttena prītena tubhyaṃ dattaṃ svayambhuvā //
                <span class="ref">MatsP_47.219</span></p>
            
            
            <p id="MatsP_47.220">
               devarājye balirbhāvya iti māmīśvaro 'bravīt <br />
               tasmādadṛśyo bhūtānāṃ kālāpekṣaḥ sa tiṣṭhati //
                <span class="ref">MatsP_47.220</span></p>
            
            
            <p id="MatsP_47.221">
               prītena cāparo datto varastubhyaṃ svayambhuvā <br />
               tasmānnirutsukastvaṃ vai paryāyaṃ sahito 'suraiḥ //
                <span class="ref">MatsP_47.221</span></p>
            
            
            <p id="MatsP_47.222">
               na hi śakyaṃ mayā tubhyaṃ purastād viprabhāṣitum <br />
               brahmaṇā pratiṣiddho 'haṃ bhaviṣyaṃ jānatā vibho //
                <span class="ref">MatsP_47.222</span></p>
            
            
            <p id="MatsP_47.223">
               imau ca śiṣyau dvau mahyaṃ samāv etau bṛhaspateḥ <br />
               daivataiḥ saha saṃsṛṣṭān sarvānvo dhārayiṣyataḥ //
                <span class="ref">MatsP_47.223</span></p>
            
            
            <p id="MatsP_47.224">
               ityuktā hy asurāḥ sarve kāvyenākliṣṭakarmaṇā <br />
               hṛṣṭāstena yayuḥ sārdhaṃ prahlādena mahātmanā //
                <span class="ref">MatsP_47.224</span></p>
            
            
            <p id="MatsP_47.225">
               avaśyaṃ bhāvyamarthaṃ tu śrutvā śukreṇa bhāṣitam <br />
               sakṛdāśaṃsamānāstu jayaṃ śukreṇa bhāṣitam <br />
               daṃśitāḥ sāyudhāḥ sarve tato devānsamāhvayan //
                <span class="ref">MatsP_47.225</span></p>
            
            
            <p id="MatsP_47.226">
               devāstadāsurāndṛṣṭvā saṃgrāme samupasthitān <br />
               sarve saṃbhṛtasambhārā devāstān samayodhayan //
                <span class="ref">MatsP_47.226</span></p>
            
            
            <p id="MatsP_47.227">
               devāsure tadā tasmin vartamāne śataṃ samāḥ <br />
               ajayannasurā devāṃs tato devā hy amantrayan //
                <span class="ref">MatsP_47.227</span></p>
            
            
            <p id="MatsP_47.228">
               yajñenopāhvayāmas tau tato jeṣyāmahe 'surān <br />
               tadopāmantrayandevāḥ śaṇḍāmarkau tu tāv ubhau //
                <span class="ref">MatsP_47.228</span></p>
            
            
            <p id="MatsP_47.229">
               yajñe cāhūya tau proktau tyajetāmasurān dvijau <br />
               vayaṃ yuvāṃ bhajiṣyāmaḥ saha jitvā tu dānavān //
                <span class="ref">MatsP_47.229</span></p>
            
            
            <p id="MatsP_47.230">
               evaṃ kṛtābhisaṃdhī tau śaṇḍāmarkau surāstathā <br />
               tato devā jayaṃ prāpur dānavāśca parājitāḥ //
                <span class="ref">MatsP_47.230</span></p>
            
            
            <p id="MatsP_47.231">
               śaṇḍāmarkaparityaktā dānavā hy abalāstathā <br />
               evaṃ daityāḥ purā kāvyaśāpenābhihatāstadā //
                <span class="ref">MatsP_47.231</span></p>
            
            
            <p id="MatsP_47.232">
               kāvyaśāpābhibhūtāste nirādhārāśca sarvaśaḥ <br />
               nirasyamānā devaiśca viviśuste rasātalam //
                <span class="ref">MatsP_47.232</span></p>
            
            
            <p id="MatsP_47.233">
               evaṃ nirudyamā devaiḥ kṛtāḥ kṛcchreṇa dānavāḥ <br />
               tataḥ prabhṛti śāpena bhṛgornaimittikena tu //
                <span class="ref">MatsP_47.233</span></p>
            
            
            <p id="MatsP_47.234">
               jajñe punaḥ punarviṣṇur dharme praśithile prabhuḥ <br />
               kurvandharmavyavasthānam asurāṇāṃ praṇāśanam //
                <span class="ref">MatsP_47.234</span></p>
            
            
            <p id="MatsP_47.235">
               prahlādasya nideśe tu na sthāsyantyasurāśca ye <br />
               manuṣyavadhyāste sarve brahmeti vyāharatprabhuḥ //
                <span class="ref">MatsP_47.235</span></p>
            
            
            <p id="MatsP_47.236">
               dharmānnārāyaṇasyāṃśaḥ sambhūtaś cākṣuṣe 'ntare <br />
               yajñaṃ vai vartayāmāsur devā vaivasvate 'ntare //
                <span class="ref">MatsP_47.236</span></p>
            
            
            <p id="MatsP_47.237">
               prādurbhāve tatastasya brahmā hy āsītpurohitaḥ <br />
               yugākhyāyāṃ caturthyāṃ tu āpanneṣu sureṣu vai //
                <span class="ref">MatsP_47.237</span></p>
            
            
            <p id="MatsP_47.238">
               sambhūtastu samudrānte hiraṇyakaśiporvadhe <br />
               dvitīye narasiṃhākhye rudro hy āsītpurohitaḥ //
                <span class="ref">MatsP_47.238</span></p>
            
            
            <p id="MatsP_47.239">
               balisaṃstheṣu lokeṣu tretāyāṃ saptamaṃ prati <br />
               tṛtīye vāmanasyārthe dharmeṇa tu purodhasā //
                <span class="ref">MatsP_47.239</span></p>
            
            
            <p id="MatsP_47.240">
               etās tisraḥ smṛtāstasya divyāḥ sambhūtayo dvijāḥ <br />
               mānuṣāḥ sapta yānyāstu śāpajāstā nibodhata //
                <span class="ref">MatsP_47.240</span></p>
            
            
            <p id="MatsP_47.241">
               tretāyuge tu prathame dattātreyo babhūva ha <br />
               naṣṭe dharme caturthāṃśe mārkaṇḍeyapuraḥsaraḥ //
                <span class="ref">MatsP_47.241</span></p>
            
            
            <p id="MatsP_47.242">
               pañcamaḥ pañcadaśyāṃ ca tretāyāṃ saṃbabhūva ha <br />
               māndhātā cakravartī tu tadottaṅkapuraḥsare //
                <span class="ref">MatsP_47.242</span></p>
            
            
            <p id="MatsP_47.243">
               ekonaviṃśyāṃ tretāyāṃ sarvakṣatrāntakṛdvibhuḥ <br />
               jāmadagnyastathā ṣaṣṭho viśvāmitrapuraḥsaraḥ //
                <span class="ref">MatsP_47.243</span></p>
            
            
            <p id="MatsP_47.244">
               caturviṃśe yuge rāmo vasiṣṭhena purodhasā <br />
               saptamo rāvaṇasyārthe jajñe daśarathātmajaḥ //
                <span class="ref">MatsP_47.244</span></p>
            
            
            <p id="MatsP_47.245">
               aṣṭame dvāpare viṣṇur aṣṭāviṃśe parāśarāt <br />
               vedavyāsastathā jajñe jātūkarṇyapuraḥsaraḥ //
                <span class="ref">MatsP_47.245</span></p>
            
            
            <p id="MatsP_47.246">
               kartuṃ dharmavyavasthānam asurāṇāṃ praṇāśanam <br />
               buddho navamako jajñe tapasā puṣkarekṣaṇaḥ <br />
               devasundararūpeṇa dvaipāyanapuraḥsaraḥ //
                <span class="ref">MatsP_47.246</span></p>
            
            
            <p id="MatsP_47.247">
               tasminneva yuge kṣīṇe saṃdhyāśiṣṭe bhaviṣyati <br />
               kalkī tu viṣṇuyaśasaḥ pārāśaryapuraḥsaraḥ //
                <span class="ref">MatsP_47.247</span></p>
            
            
            <p id="MatsP_47.248">
               daśamo bhāvyasambhūto yājñavalkyapuraḥsaraḥ <br />
               sarvāṃśca bhūtāṃs timitān pāṣaṇḍāṃścaiva sarvaśaḥ //
                <span class="ref">MatsP_47.248</span></p>
            
            
            <p id="MatsP_47.249">
               pragṛhītāyudhair viprair vṛtaḥ śatasahasraśaḥ //
                <span class="ref">MatsP_47.249</span></p>
            
            
            <p id="MatsP_47.250">
               niḥśeṣāñchūdrarājñastu tadā sa tu kariṣyati <br />
               brahmadviṣaḥ sapatnāṃstu saṃhṛtyaiva ca tadvapuḥ //
                <span class="ref">MatsP_47.250</span></p>
            
            
            <p id="MatsP_47.251">
               pañcaviṃśe sthitaḥ kalkiś caritārthaḥ sasainikaḥ <br />
               śūdrān saṃśodhayitvā tu samudrāntaṃ ca vai svayam //
                <span class="ref">MatsP_47.251</span></p>
            
            
            <p id="MatsP_47.252">
               pravṛttacakro balavān saṃhāraṃ tu kariṣyati <br />
               utsādayitvā vṛṣalān prāyaśastānadhārmikān //
                <span class="ref">MatsP_47.252</span></p>
            
            
            <p id="MatsP_47.253">
               tatastadā sa vai kalkiś caritārthaḥ sasainikaḥ <br />
               prajāstaṃ sādhayitvā tu samṛddhāstena vai svayam //
                <span class="ref">MatsP_47.253</span></p>
            
            
            <p id="MatsP_47.254">
               akasmātkopitānyonyaṃ bhaviṣyantīha mohitāḥ <br />
               kṣapayitvā tu te 'nyonyaṃ bhāvinārthena coditāḥ //
                <span class="ref">MatsP_47.254</span></p>
            
            
            <p id="MatsP_47.255">
               tataḥ kāle vyatīte tu sa devo 'ntaradhīyata <br />
               nṛpeṣvatha pranaṣṭeṣu prajānāṃ saṃgrahāttadā //
                <span class="ref">MatsP_47.255</span></p>
            
            
            <p id="MatsP_47.256">
               rakṣaṇe vinivṛtte tu hatvā cānyonyamāhave <br />
               parasparaṃ ca hatvā tu nirākrandāḥ suduḥkhitāḥ //
                <span class="ref">MatsP_47.256</span></p>
            
            
            <p id="MatsP_47.257">
               purāṇi hitvā grāmāṃśca tulyatve niṣparigrahāḥ <br />
               pranaṣṭāśramadharmāśca naṣṭavarṇāśramāstathā //
                <span class="ref">MatsP_47.257</span></p>
            
            
            <p id="MatsP_47.258">
               aṭṭaśūlā nānapadāḥ śivaśūlāścatuṣpathāḥ <br />
               pramadāḥ keśaśūlāśca bhaviṣyanti yugakṣaye //
                <span class="ref">MatsP_47.258</span></p>
            
            
            <p id="MatsP_47.259">
               hrasvadehāyuṣaścaiva bhaviṣyanti vanaukasaḥ <br />
               saritparvatavāsinyo mūlapattraphalāśanāḥ //
                <span class="ref">MatsP_47.259</span></p>
            
            
            <p id="MatsP_47.260">
               cīracarmājinadharāḥ saṃkaraṃ ghoramāśritāḥ <br />
               utpātaduḥkhāḥ svalpārthā bahubādhāśca tāḥ prajāḥ //
                <span class="ref">MatsP_47.260</span></p>
            
            
            <p id="MatsP_47.261">
               evaṃ kaṣṭamanuprāptāḥ kāle saṃdhyaṃśake tadā <br />
               tataḥ kṣayaṃ gamiṣyanti sārdhaṃ kaliyugena tu //
                <span class="ref">MatsP_47.261</span></p>
            
            
            <p id="MatsP_47.262">
               kṣīṇe kaliyuge tasmiṃs tataḥ kṛtamavartata <br />
               ityetatkīrtitaṃ samyag devāsuraviceṣṭitam //
                <span class="ref">MatsP_47.262</span></p>
            
            
            <p id="MatsP_47.263">
               yaduvaṃśaprasaṅgena samāsādvaiṣṇavaṃ yaśaḥ <br />
               turvasostu pravakṣyāmi pūror druhyostathā hy anoḥ //
                <span class="ref">MatsP_47.263</span></p>
            
            </div>
         
         <div id="d1e41697">
            
            <h3>Matsya-Purāṇa 48</h3>
            *sūta uvāca
            
            
            <p id="MatsP_48.1">
               turvasostu suto garbho gobhānustasya cātmajaḥ <br />
               gobhānostu suto vīras trisāriraparājitaḥ //
                <span class="ref">MatsP_48.1</span></p>
            
            
            <p id="MatsP_48.2">
               karaṃdhamastu traisārir bharatastasya cātmajaḥ <br />
               duṣyantaḥ pauravasyāpi tasya putro hy akalmaṣaḥ //
                <span class="ref">MatsP_48.2</span></p>
            
            
            <p id="MatsP_48.3">
               evaṃ yayātiśāpena jarāsaṃkramaṇe purā <br />
               turvasoḥ pauravaṃ vaṃśaṃ praviveśa purā kila //
                <span class="ref">MatsP_48.3</span></p>
            
            
            <p id="MatsP_48.4">
               duṣyantasya tu dāyādo varūtho nāma pārthivaḥ <br />
               varūthāttu tathāṇḍīraḥ saṃdhānastasya cātmajaḥ //
                <span class="ref">MatsP_48.4</span></p>
            
            
            <p id="MatsP_48.5">
               pāṇḍyaśca keralaścaiva colaḥ karṇastathaiva ca <br />
               teṣāṃ janapadāḥ sphītāḥ pāṇḍyāścolāḥ sakeralāḥ //
                <span class="ref">MatsP_48.5</span></p>
            
            
            <p id="MatsP_48.6">
               druhyostu tanayau śūrau setuḥ ketustathaiva ca <br />
               setuputraḥ śaradvāṃstu gandhārastasya cātmajaḥ //
                <span class="ref">MatsP_48.6</span></p>
            
            
            <p id="MatsP_48.7">
               khyāyate yasya nāmnāsau gandhāraviṣayo mahān <br />
               āraṭṭadeśajāstasya turagā vājināṃ varāḥ //
                <span class="ref">MatsP_48.7</span></p>
            
            
            <p id="MatsP_48.8">
               gandhāraputro dharmastu ghṛtastasyātmajo 'bhavat <br />
               ghṛtācca viduṣo jajñe pracetāstasya cātmajaḥ //
                <span class="ref">MatsP_48.8</span></p>
            
            
            <p id="MatsP_48.9">
               pracetasaḥ putraśataṃ rājānaḥ sarva eva te <br />
               mleccharāṣṭrādhipāḥ sarve udīcīṃ diśam āśritāḥ //
                <span class="ref">MatsP_48.9</span></p>
            
            
            <p id="MatsP_48.10">
               anoścaiva sutā vīrās trayaḥ paramadhārmikāḥ <br />
               sabhānaraścākṣuṣaśca parameṣus tathaiva ca //
                <span class="ref">MatsP_48.10</span></p>
            
            
            <p id="MatsP_48.11">
               sabhānarasya putrastu vidvānkolāhalo nṛpaḥ <br />
               kolāhalasya dharmātmā saṃjayo nāma viśrutaḥ //
                <span class="ref">MatsP_48.11</span></p>
            
            
            <p id="MatsP_48.12">
               saṃjayasyābhavatputro vīro nāma puraṃjayaḥ <br />
               janamejayo mahārāja puraṃjayasuto 'bhavat //
                <span class="ref">MatsP_48.12</span></p>
            
            
            <p id="MatsP_48.13">
               janamejayasya rājarṣer mahāśālo 'bhavatsutaḥ <br />
               āsīd indrasamo rājā pratiṣṭhitayaśābhavat //
                <span class="ref">MatsP_48.13</span></p>
            
            
            <p id="MatsP_48.14">
               mahāmanāḥ sutastasya mahāśālasya dhārmikaḥ <br />
               saptadvīpeśvaro jajñe cakravartī mahāmanāḥ //
                <span class="ref">MatsP_48.14</span></p>
            
            
            <p id="MatsP_48.15">
               mahāmanāstu dvau putrau janayāmāsa viśrutau <br />
               uśīnaraṃ ca dharmajñaṃ titikṣuṃ caiva tāv ubhau //
                <span class="ref">MatsP_48.15</span></p>
            
            
            <p id="MatsP_48.16">
               uśīnarasya patnyastu pañca rājarṣisambhavāḥ <br />
               bhṛśā kṛśā navā darśā yā ca devī dṛṣadvatī //
                <span class="ref">MatsP_48.16</span></p>
            
            
            <p id="MatsP_48.17">
               uśīnarasya putrāstu tāsu jātāḥ kulodvahāḥ <br />
               tapasā te tu mahatā jātā vṛddhasya dhārmikāḥ //
                <span class="ref">MatsP_48.17</span></p>
            
            
            <p id="MatsP_48.18">
               bhṛśāyāstu nṛgaḥ putro navāyā nava eva ca <br />
               kṛśāyāstu kṛśo jajñe darśāyāḥ suvrato 'bhavat <br />
               dṛṣadvatyāḥ sutaścāpi śibir auśīnaro nṛpaḥ //
                <span class="ref">MatsP_48.18</span></p>
            
            
            <p id="MatsP_48.19">
               śibestu śibayaḥ putrāś catvāro lokaviśrutāḥ <br />
               pṛthudarbhaḥ suvīraśca kekayo bhadrakastathā //
                <span class="ref">MatsP_48.19</span></p>
            
            
            <p id="MatsP_48.20">
               teṣāṃ janapadāḥ sphītāḥ kekayā bhadrakāstathā <br />
               sauvīrāścaiva paurāśca nṛgasya kekayāstathā //
                <span class="ref">MatsP_48.20</span></p>
            
            
            <p id="MatsP_48.21">
               suvratasya tathāmbaṣṭhā kṛśasya vṛṣalā purī <br />
               navasya navarāṣṭraṃ tu titikṣostu prajāṃ śṛṇu //
                <span class="ref">MatsP_48.21</span></p>
            
            
            <p id="MatsP_48.22">
               titikṣurabhavadrājā pūrvasyāṃ diśi viśrutaḥ <br />
               bṛhadrathaḥ sutastasya tasya seno 'bhavatsutaḥ //
                <span class="ref">MatsP_48.22</span></p>
            
            
            <p id="MatsP_48.23">
               senasya sutapā jajñe sutapastanayo baliḥ <br />
               jāto mānuṣayonyāṃ tu kṣīṇe vaṃśe prajecchayā //
                <span class="ref">MatsP_48.23</span></p>
            
            
            <p id="MatsP_48.24">
               mahāyogī tu sa balir baddho bandhairmahātmanā <br />
               putrānutpādayāmāsa kṣetrajānpañca pārthivān //
                <span class="ref">MatsP_48.24</span></p>
            
            
            <p id="MatsP_48.25">
               aṅgaṃ sa janayāmāsa vaṅgaṃ suhmaṃ tathaiva ca <br />
               puṇḍraṃ kaliṅgaṃ ca tathā bāleyaṃ kṣetramucyate <br />
               bāleyā brāhmaṇāścaiva tasya vaṃśakarāḥ prabho //
                <span class="ref">MatsP_48.25</span></p>
            
            
            <p id="MatsP_48.26">
               baleśca brahmaṇā datto varaḥ prītena dhīmataḥ <br />
               mahāyogitvamāyuśca kalpasya parimāṇakam //
                <span class="ref">MatsP_48.26</span></p>
            
            
            <p id="MatsP_48.27">
               saṃgrāme cāpyajeyatvaṃ dharme caivottamā matiḥ <br />
               traikālyadarśanaṃ caiva prādhānyaṃ prasave tathā //
                <span class="ref">MatsP_48.27</span></p>
            
            
            <p id="MatsP_48.28">
               jayaṃ cāpratimaṃ yuddhe dharme tattvārthadarśanam <br />
               caturo niyatānvarṇān sa vai sthāpayitā prabhuḥ //
                <span class="ref">MatsP_48.28</span></p>
            
            
            <p id="MatsP_48.29">
               teṣāṃ ca pañca dāyādā vaṅgāṅgāḥ suhmakāstathā <br />
               puṇḍrāḥ kaliṅgāśca tathā aṅgasya tu nibodhata //
                <span class="ref">MatsP_48.29</span></p>
            
            *munaya ūcuḥ
            
            
            <p id="MatsP_48.30">
               kathaṃ baleḥ sutā jātāḥ pañca tasya mahātmanaḥ <br />
               kiṃnāmnī mahiṣī tasya janitā katama ṛṣiḥ //
                <span class="ref">MatsP_48.30</span></p>
            
            
            <p id="MatsP_48.31">
               kathaṃ cotpāditāstena tannaḥ prabrūhi pṛcchatām <br />
               māhātmyaṃ ca prabhāvaṃ ca nikhilena vadasva tat //
                <span class="ref">MatsP_48.31</span></p>
            
            *sūta uvāca
            
            
            <p id="MatsP_48.32">
               athośija iti khyāta āsīdvidvānṛṣiḥ purā <br />
               patnī vai mamatā nāma babhūvāsya mahātmanaḥ //
                <span class="ref">MatsP_48.32</span></p>
            
            
            <p id="MatsP_48.33">
               uśijasya yavīyānvai bhrātṛpatnīmakāmayat <br />
               bṛhaspatirmahātejā mamatāmetya kāmataḥ //
                <span class="ref">MatsP_48.33</span></p>
            
            
            <p id="MatsP_48.34">
               uvāca mamatā taṃ tu devaraṃ varavarṇinī <br />
               antarvatnyasmi te bhrātur jyeṣṭhasya tu viramyatām //
                <span class="ref">MatsP_48.34</span></p>
            
            
            <p id="MatsP_48.35">
               ayaṃ tu me mahābhāga garbhaḥ kupyedbṛhaspate <br />
               auśijo bhrātṛjanyaste sopāṅgaṃ vedamudgiran //
                <span class="ref">MatsP_48.35</span></p>
            
            
            <p id="MatsP_48.36">
               amogharetāstvaṃ cāpi na māṃ bhajitumarhasi <br />
               asminn evaṃ gate kāle yathā vā manyase prabho //
                <span class="ref">MatsP_48.36</span></p>
            
            
            <p id="MatsP_48.37">
               evamuktastathā samyag bṛhattejā bṛhaspatiḥ <br />
               kāmātmā sa mahātmāpi na manaḥ so 'bhyavārayat //
                <span class="ref">MatsP_48.37</span></p>
            
            
            <p id="MatsP_48.38">
               saṃbabhūvaiva dharmātmā tayā sārdhamakāmayā <br />
               utsṛjantaṃ tu tadretovācaṃ garbho 'bhyabhāṣata //
                <span class="ref">MatsP_48.38</span></p>
            
            
            <p id="MatsP_48.39">
               bho tāta vācāmadhipa dvayornāstīha saṃsthitiḥ <br />
               amogharetāstvaṃ cāpi pūrvaṃ cāhamihāgataḥ //
                <span class="ref">MatsP_48.39</span></p>
            
            
            <p id="MatsP_48.40">
               so 'śapattaṃ tataḥ kruddha evamukto bṛhaspatiḥ <br />
               putraṃ jyeṣṭhasya vai bhrātur garbhasthaṃ bhagavānṛṣiḥ //
                <span class="ref">MatsP_48.40</span></p>
            
            
            <p id="MatsP_48.41">
               yasmāttvamīdṛśe kāle garbhastho 'pi niṣedhasi <br />
               māmevamuktavāṃstasmāt tamo dīrghaṃ pravekṣyasi //
                <span class="ref">MatsP_48.41</span></p>
            
            
            <p id="MatsP_48.42">
               tato dīrghatamā nāma śāpādṛṣirajāyata <br />
               ato 'ṃśajo bṛhatkīrtir bṛhaspatirivaujasā //
                <span class="ref">MatsP_48.42</span></p>
            
            
            <p id="MatsP_48.43">
               ūrdhvaretāstato 'sau vai vasate bhrāturāśrame <br />
               sa dharmānsaurabheyāṃstu vṛṣabhācchrutavāṃstataḥ //
                <span class="ref">MatsP_48.43</span></p>
            
            
            <p id="MatsP_48.44">
               tasya bhrātā pitṛvyo yaś cakāra bharaṇaṃ tadā <br />
               tasminnivasatastasya yadṛcchātastu vai vṛṣaḥ //
                <span class="ref">MatsP_48.44</span></p>
            
            
            <p id="MatsP_48.45">
               yajñārthamāhṛtāndarbhāṃś cacāra surabhīsutaḥ <br />
               jagrāha taṃ dīrghatamāḥ śṛṅgayostu catuṣpadam //
                <span class="ref">MatsP_48.45</span></p>
            
            
            <p id="MatsP_48.46">
               tenāsau nigṛhītaśca na cacāla padātpadam <br />
               tato 'bravīdvṛṣastaṃ vai muñca māṃ balināṃ vara //
                <span class="ref">MatsP_48.46</span></p>
            
            
            <p id="MatsP_48.47">
               na mayāsāditastāta balavāṃstvatsamaḥ kvacit <br />
               mama cānyaḥ samo vāpi na hi me balasaṃkhyayā <br />
               muñca tāteti ca punaḥ prītaste 'haṃ varaṃ vṛṇu //
                <span class="ref">MatsP_48.47</span></p>
            
            
            <p id="MatsP_48.48">
               evamukto 'bravīdenaṃ jīvanme tvaṃ kva yāsyasi <br />
               eṣa tvāṃ na vimokṣyāmi parasvādaṃ catuṣpadam //
                <span class="ref">MatsP_48.48</span></p>
            
            *vṛṣabha uvāca
            
            
            <p id="MatsP_48.49">
               nāsmākaṃ vidyate tāta pātakaṃ steyameva ca <br />
               bhakṣyābhakṣyaṃ tathā caiva peyāpeyaṃ tathaiva ca //
                <span class="ref">MatsP_48.49</span></p>
            
            
            <p id="MatsP_48.50">
               dvipadāṃ bahavo hy ete dharma eṣa gavāṃ smṛtaḥ <br />
               kāryākārye na vāgamyāgamanaṃ ca tathaiva ca //
                <span class="ref">MatsP_48.50</span></p>
            
            *sūta uvāca
            
            
            <p id="MatsP_48.51">
               gavāṃ dharmaṃ tu vai śrutvā saṃbhrāntastu visṛjya tam <br />
               śaktyānnapānadānāttu gopatiṃ saṃprasādayat //
                <span class="ref">MatsP_48.51</span></p>
            
            
            <p id="MatsP_48.52">
               prasādite gate tasmin godharmaṃ bhaktitastu saḥ <br />
               manasaiva samādadhyau tanniṣṭhastatparo hi saḥ //
                <span class="ref">MatsP_48.52</span></p>
            
            
            <p id="MatsP_48.53">
               tato yavīyasaḥ patnīṃ gautamasyābhyapadyata <br />
               kṛtāvalepāṃ tāṃ matvā so 'naḍvāniva na kṣamaḥ //
                <span class="ref">MatsP_48.53</span></p>
            
            
            <p id="MatsP_48.54">
               godharmaṃ tu paraṃ matvā snuṣāṃ tāmabhyapadyata <br />
               nirbhartsya cainaṃ ruddhvā ca bāhubhyāṃ sampragṛhya ca //
                <span class="ref">MatsP_48.54</span></p>
            
            
            <p id="MatsP_48.55">
               bhāvyamarthaṃ tu taṃ jñātvā māhātmyāttamuvāca sā <br />
               viparyayaṃ tu tvaṃ labdhvā anaḍvāniva vartase //
                <span class="ref">MatsP_48.55</span></p>
            
            
            <p id="MatsP_48.56">
               gamyāgamyaṃ na jānīṣe godharmātprārthayansutām <br />
               durvṛttaṃ tvāṃ tyajāmyadya gaccha tvaṃ svena karmaṇā //
                <span class="ref">MatsP_48.56</span></p>
            
            
            <p id="MatsP_48.57">
               kāṣṭhe samudge prakṣipya gaṅgāmbhasi samutsṛjat <br />
               yasmāttvamandho vṛddhaśca bhartavyo duradhiṣṭhitaḥ //
                <span class="ref">MatsP_48.57</span></p>
            
            
            <p id="MatsP_48.58">
               tamuhyamānaṃ vegena srotaso 'bhyāśamāgataḥ <br />
               jagrāha taṃ sa dharmātmā balir vairocanistadā //
                <span class="ref">MatsP_48.58</span></p>
            
            
            <p id="MatsP_48.59">
               antaḥpure jugopainaṃ bhakṣyabhojyaiśca tarpayan <br />
               prītaścaiva vareṇaiva cchandayāmāsa vai balim //
                <span class="ref">MatsP_48.59</span></p>
            
            
            <p id="MatsP_48.60">
               tasmācca sa varaṃ vavre putrārthe dānavarṣabhaḥ <br />
               saṃtānārthaṃ mahābhāgabhāryāyāṃ mama mānada <br />
               putrāndharmārthatattvajñān utpādayitumarhasi //
                <span class="ref">MatsP_48.60</span></p>
            
            
            <p id="MatsP_48.61">
               evamukto 'tha devarṣis tathāstvityuktavān prabhuḥ <br />
               sa tasya rājā svāṃ bhāryāṃ sudeṣṇāṃ nāma prāhiṇot <br />
               andhaṃ vṛddhaṃ ca taṃ jñātvā na sā devī jagāma ha //
                <span class="ref">MatsP_48.61</span></p>
            
            
            <p id="MatsP_48.62">
               śūdrāṃ dhātreyikāṃ tasmāv andhāya prāhiṇottadā <br />
               tasyāṃ kakṣīvadādīṃśca śūdrayonāv ṛṣir vaśī //
                <span class="ref">MatsP_48.62</span></p>
            
            
            <p id="MatsP_48.63">
               janayāmāsa dharmātmā śūdrān ityevamādikam <br />
               uvāca taṃ balī rājā dṛṣṭvā kakṣīvadādikān //
                <span class="ref">MatsP_48.63</span></p>
            
            *rājovāca
            
            
            <p id="MatsP_48.64">
               pravīṇān ṛṣidharmasya ceśvarān brahmavādinaḥ <br />
               vidvān pratyakṣadharmāṇāṃ buddhimān vṛttimāñchucīn //
                <span class="ref">MatsP_48.64</span></p>
            
            
            <p id="MatsP_48.65">
               mamaiva ceti hovāca taṃ dīrghatamasaṃ baliḥ <br />
               natyuvāca munistaṃ vai mamaivamiti cābravīt //
                <span class="ref">MatsP_48.65</span></p>
            
            
            <p id="MatsP_48.66">
               utpannāḥ śūdrayonā tu bhavacchande surottama <br />
               andhaṃ vṛddhaṃ ca māṃ jñātvā sudeṣṇā mahiṣī tava <br />
               prāhiṇod avamānānme śūdrāṃ dhātreyikāṃ nṛpa //
                <span class="ref">MatsP_48.66</span></p>
            
            
            <p id="MatsP_48.67">
               tataḥ prasādayāmāsa balis tamṛṣisattamam <br />
               baliḥ sudeṣṇāṃ tāṃ bhāryāṃ bhartsayāmāsa dānavaḥ //
                <span class="ref">MatsP_48.67</span></p>
            
            
            <p id="MatsP_48.68">
               punaścainām alaṃkṛtya ṛṣaye pratyapādayat <br />
               tāṃ sa dīrghatamā devīṃ tathā kṛtavatīṃ tadā //
                <span class="ref">MatsP_48.68</span></p>
            
            
            <p id="MatsP_48.69">
               dadhnā lavaṇamiśreṇa tv abhyaktaṃ madhukena tu <br />
               liha mām ajugupsantī āpādatalamastakam <br />
               tatastvaṃ prāpsyase devi putrānvai manasepsitān //
                <span class="ref">MatsP_48.69</span></p>
            
            
            <p id="MatsP_48.70">
               tasya sā tadvaco devī sarvaṃ kṛtavatī tadā <br />
               tasya sāpānam āsādya devī pariharattadā //
                <span class="ref">MatsP_48.70</span></p>
            
            
            <p id="MatsP_48.71">
               tāmuvāca tataḥ so 'tha yatte parihṛtaṃ śubhe <br />
               vināpānaṃ kumāraṃ tu janayiṣyasi pūrvajam //
                <span class="ref">MatsP_48.71</span></p>
            
            *sudeṣṇovāca
            
            
            <p id="MatsP_48.72">
               nārhasi tvaṃ mahābhāga putraṃ me dātumīdṛśam <br />
               toṣitaśca yathāśakti prasādaṃ kuru me prabho //
                <span class="ref">MatsP_48.72</span></p>
            
            *dīrghatamā uvāca
            
            
            <p id="MatsP_48.73">
               tavāpacārāddevyeṣa nānyathā bhavitā śubhe <br />
               naiva dāsyati putraste pautrau vai dāsyate phalam //
                <span class="ref">MatsP_48.73</span></p>
            
            
            <p id="MatsP_48.74">
               tasyāpānaṃ vinā caiva yogyabhāvo bhaviṣyati <br />
               tasmād dīrghatamāṅgeṣu kukṣau spṛṣṭvedam abravīt //
                <span class="ref">MatsP_48.74</span></p>
            
            
            <p id="MatsP_48.75">
               prāśitaṃ yadyadaṅgeṣu na sopasthaṃ śucismite <br />
               tena tiṣṭhanti te garbhe paurṇamāsyām ivoḍurāṭ //
                <span class="ref">MatsP_48.75</span></p>
            
            
            <p id="MatsP_48.76">
               bhaviṣyanti kumārāstu pañca devasutopamāḥ <br />
               tejasvinaḥ suvṛttāśca yajvāno dhārmikāśca te //
                <span class="ref">MatsP_48.76</span></p>
            
            *sūta uvāca
            
            
            <p id="MatsP_48.77">
               tadaṃśastu sudeṣṇāyā jyeṣṭhaḥ putro vyajāyata <br />
               aṅgastathā kaliṅgaśca puṇḍraḥ suhmastathaiva ca //
                <span class="ref">MatsP_48.77</span></p>
            
            
            <p id="MatsP_48.78">
               vaṅgarājastu pañcaite baleḥ putrāśca kṣetrajāḥ <br />
               ityete dīrghatamasā balerdattāḥ sutāstathā //
                <span class="ref">MatsP_48.78</span></p>
            
            
            <p id="MatsP_48.79">
               pratiṣṭhāmāgatānāṃ hi brāhmaṇyaṃ kārayaṃstataḥ <br />
               tato mānuṣayonyāṃ sa janayāmāsa vai prajāḥ //
                <span class="ref">MatsP_48.79</span></p>
            
            
            <p id="MatsP_48.80">
               tatastaṃ dīrghatamasaṃ surabhirvākyamabravīt <br />
               vicārya yasmādgodharmaṃ pramāṇaṃ te kṛtaṃ vibho //
                <span class="ref">MatsP_48.80</span></p>
            
            
            <p id="MatsP_48.81">
               śaktyā cānanyayāsmāsu tena prītāsmi te 'nagha <br />
               tasmāttubhyaṃ tamo dīrgham āghrāyāpanudāmi vai //
                <span class="ref">MatsP_48.81</span></p>
            
            
            <p id="MatsP_48.82">
               bārhaspatyastathaivaiṣa pāpmā vai tiṣṭhati tvayi <br />
               jarāṃ mṛtyuṃ tamaścaiva āghrāyāpanudāmi te //
                <span class="ref">MatsP_48.82</span></p>
            
            
            <p id="MatsP_48.83">
               sadyaḥ sa ghrātamātrastu asito munisattamaḥ <br />
               āyuṣmāṃśca vapuṣmāṃśca cakṣuṣmāṃśca tato 'bhavat //
                <span class="ref">MatsP_48.83</span></p>
            
            
            <p id="MatsP_48.84">
               go 'bhyāhate tamasi vai gautamastu tato 'bhavat <br />
               kākṣīvāṃstu tato gatvā saha pitrā girivrajam //
                <span class="ref">MatsP_48.84</span></p>
            
            
            <p id="MatsP_48.85">
               dṛṣṭvā spṛṣṭvā piturvai sa hy upaviṣṭaściraṃ tapaḥ <br />
               tataḥ kālena mahatā tapasā bhāvitastu saḥ //
                <span class="ref">MatsP_48.85</span></p>
            
            
            <p id="MatsP_48.86">
               vidhūya mātṛjaṃ kāyaṃ brāhmaṇyaṃ prāptavānvibhuḥ <br />
               tato 'bravītpitā taṃ vai putravānasmyahaṃ tvayā //
                <span class="ref">MatsP_48.86</span></p>
            
            
            <p id="MatsP_48.87">
               satputreṇa tu dharmajña kṛtārtho 'haṃ yaśasvinā <br />
               muktvātmānaṃ tato 'sau vai prāptavānbrahmaṇaḥ kṣayam //
                <span class="ref">MatsP_48.87</span></p>
            
            
            <p id="MatsP_48.88">
               brāhmaṇyaṃ prāpya kākṣīvān sahasramasṛjatsutān <br />
               kauṣmāṇḍā gautamāścaiva smṛtāḥ kākṣīvataḥ sutāḥ //
                <span class="ref">MatsP_48.88</span></p>
            
            
            <p id="MatsP_48.89">
               ityeṣa dīrghatamaso balervairocanasya ca <br />
               samāgamo vaḥ kathitaḥ saṃtatiścobhayostathā //
                <span class="ref">MatsP_48.89</span></p>
            
            
            <p id="MatsP_48.90">
               balistānabhinandyāha pañca putrānakalmaṣān <br />
               kṛtārthaḥ so 'pi dharmātmā yogamāyāvṛtaḥ svayam //
                <span class="ref">MatsP_48.90</span></p>
            
            
            <p id="MatsP_48.91">
               adṛśyaḥ sarvabhūtānāṃ kālāpekṣaḥ sa vai prabhuḥ <br />
               tatrāṅgasya tu dāyādo rājāsīddadhivāhanaḥ //
                <span class="ref">MatsP_48.91</span></p>
            
            
            <p id="MatsP_48.92">
               dadhivāhanaputrastu rājā divirathaḥ smṛtaḥ <br />
               āsīd divirathāpatyaṃ vidvāndharmaratho nṛpaḥ //
                <span class="ref">MatsP_48.92</span></p>
            
            
            <p id="MatsP_48.93">
               sa hi dharmarathaḥ śrīmāṃs tena viṣṇupade girau <br />
               somaḥ śukreṇa vai rājñā saha pīto mahātmanā //
                <span class="ref">MatsP_48.93</span></p>
            
            
            <p id="MatsP_48.94">
               atha dharmarathasyābhūt putraścitrarathaḥ kila <br />
               tasya satyarathaḥ putras tasmāddaśarathaḥ kila //
                <span class="ref">MatsP_48.94</span></p>
            
            
            <p id="MatsP_48.95">
               lomapāda iti khyātas tasya śāntā sutābhavat <br />
               atha dāśarathir vīraś caturaṅgo mahāyaśāḥ //
                <span class="ref">MatsP_48.95</span></p>
            
            
            <p id="MatsP_48.96">
               ṛṣyaśṛṅgaprasādena jajñe svakulavardhanaḥ <br />
               caturaṅgasya putrastu pṛthulākṣa iti smṛtaḥ //
                <span class="ref">MatsP_48.96</span></p>
            
            
            <p id="MatsP_48.97">
               pṛthulākṣasutaścāpi campanāmā babhūva ha <br />
               campasya tu purī campā pūrvaṃ yā mālinī bhavat //
                <span class="ref">MatsP_48.97</span></p>
            
            
            <p id="MatsP_48.98">
               pūrṇabhadraprasādena haryaṅgo 'sya suto 'bhavat <br />
               yajñe vibhāṇḍakāccāsya vāraṇaḥ śatruvāraṇaḥ //
                <span class="ref">MatsP_48.98</span></p>
            
            
            <p id="MatsP_48.99">
               avatārayāmāsa mahīṃ mantrairvāhanamuttamam <br />
               haryaṅgasya tu dāyādo jāto bhadrarathaḥ kila //
                <span class="ref">MatsP_48.99</span></p>
            
            
            <p id="MatsP_48.100">
               atha bhadrarathasyāsīd bṛhatkarmā janeśvaraḥ <br />
               bṛhadbhānuḥ sutastasya tasmājjajñe mahātmavān //
                <span class="ref">MatsP_48.100</span></p>
            
            
            <p id="MatsP_48.101">
               bṛhadbhānustu rājendro janayāmāsa vai sutam <br />
               nāmnā jayadrathaṃ nāma tasmādbṛhadratho nṛpaḥ //
                <span class="ref">MatsP_48.101</span></p>
            
            
            <p id="MatsP_48.102">
               āsīdbṛhadrathāccaiva viśvajijjanamejayaḥ <br />
               dāyādastasya cāṅgo vai tasmātkarṇo 'bhavannṛpaḥ //
                <span class="ref">MatsP_48.102</span></p>
            
            
            <p id="MatsP_48.103">
               karṇasya vṛṣasenastu pṛthusenastathātmajaḥ <br />
               ete 'ṅgasyātmajāḥ sarve rājānaḥ kīrtitā mayā <br />
               vistareṇānupūrvyācca pūrostu śṛṇuta dvijāḥ //
                <span class="ref">MatsP_48.103</span></p>
            
            *ṛṣaya ūcuḥ
            
            
            <p id="MatsP_48.104">
               kathaṃ sūtātmajaḥ karṇaḥ kathamaṅgasya cātmajaḥ <br />
               etad icchāmahe śrotum atyantakuśalo hy asi //
                <span class="ref">MatsP_48.104</span></p>
            
            *sūta uvāca
            
            
            <p id="MatsP_48.105">
               bṛhadbhānusuto jajñe rājā nāmnā bṛhanmanāḥ <br />
               tasya patnīdvayaṃ hy āsīc chaibyasya tanaye hy ubhe <br />
               yaśodevī ca satyā ca tayorvaṃśaṃ ca me śṛṇu //
                <span class="ref">MatsP_48.105</span></p>
            
            
            <p id="MatsP_48.106">
               jayadrathaṃ tu rājānaṃ yaśodevī hy ajījanat <br />
               sā bṛhanmanasaḥ satyā vijayaṃ nāma viśrutam //
                <span class="ref">MatsP_48.106</span></p>
            
            
            <p id="MatsP_48.107">
               vijayasya bṛhatputras tasya putro bṛhadrathaḥ <br />
               bṛhadrathasya putrastu satyakarmā mahāmanāḥ //
                <span class="ref">MatsP_48.107</span></p>
            
            
            <p id="MatsP_48.108">
               satyakarmaṇo 'dhirathaḥ sūtaścādhirathaḥ smṛtaḥ <br />
               yaḥ karṇaṃ pratijagrāha tena karṇastu sūtajaḥ <br />
               taccedaṃ sarvamākhyātaṃ karṇaṃ prati yathoditam //
                <span class="ref">MatsP_48.108</span></p>
            
            </div>
         
         <div id="d1e43873">
            
            <h3>Matsya-Purāṇa 49</h3>
            *sūta uvāca
            
            
            <p id="MatsP_49.1">
               pūroḥ putro mahātejā rājā sa janamejayaḥ <br />
               prācītvataḥ sutastasya yaḥ prācīmakaroddiśam //
                <span class="ref">MatsP_49.1</span></p>
            
            
            <p id="MatsP_49.2">
               prācītvatasya tanayo manasyuśca tathābhavat <br />
               rājā pītāyudho nāma manasyorabhavatsutaḥ //
                <span class="ref">MatsP_49.2</span></p>
            
            
            <p id="MatsP_49.3">
               dāyādastasya cāpyāsīd dhundhurnāma mahīpatiḥ <br />
               dhundhorbahuvidhaḥ putraḥ sampātistasya cātmajaḥ //
                <span class="ref">MatsP_49.3</span></p>
            
            
            <p id="MatsP_49.4">
               sampātestu raṃhavarcā bhadrāśvastasya cātmajaḥ <br />
               bhadrāśvasya dhṛtāyāṃ tu daśāpsarasi sūnavaḥ //
                <span class="ref">MatsP_49.4</span></p>
            
            
            <p id="MatsP_49.5">
               auceyuśca hṛṣeyuśca kakṣeyuśca saneyukaḥ <br />
               dhṛteyuśca vineyuśca sthaleyuścaiva sattamaḥ //
                <span class="ref">MatsP_49.5</span></p>
            
            
            <p id="MatsP_49.6">
               dharmeyuḥ saṃnateyuśca puṇyeyuśceti te daśa <br />
               auceyorjvalanā nāma bhāryā vai takṣakātmajā //
                <span class="ref">MatsP_49.6</span></p>
            
            
            <p id="MatsP_49.7">
               tasyāṃ sa janayāmāsa antināraṃ mahīpatim <br />
               antināro manasvinyāṃ putrāñjajñe parāñchubhān //
                <span class="ref">MatsP_49.7</span></p>
            
            
            <p id="MatsP_49.8">
               amūrtarayasaṃ vīraṃ trivanaṃ caiva dhārmikam <br />
               gaurī kanyā tṛtīyā ca māndhāturjananī śubhā //
                <span class="ref">MatsP_49.8</span></p>
            
            
            <p id="MatsP_49.9">
               ilinā tu yamasyāsīt kanyā yājanayatsutān <br />
               brahmavādaparākrāntāñ chubhadā tv ilinā hy abhūt //
                <span class="ref">MatsP_49.9</span></p>
            
            
            <p id="MatsP_49.10">
               upadānavī sutāṃllebhe caturastvilinātmajāt <br />
               ṛṣyantamatha duṣyantaṃ pravīram anadhaṃ tathā //
                <span class="ref">MatsP_49.10</span></p>
            
            
            <p id="MatsP_49.11">
               cakravartī tato yajñe duṣyantātsamitiṃjayaḥ <br />
               śakuntalāyāṃ bharato yasya nāmnā ca bhāratāḥ //
                <span class="ref">MatsP_49.11</span></p>
            
            
            <p id="MatsP_49.12">
               dauṣyantīṃ prati rājānaṃ vāgūce cāśarīriṇī <br />
               mātā bhastrā pituḥ putro yena jātaḥ sa eva saḥ //
                <span class="ref">MatsP_49.12</span></p>
            
            
            <p id="MatsP_49.13">
               bharasva putraṃ duṣyanta māvamaṃsthāḥ śakuntalām <br />
               retodhāṃ nayate putraḥ paretaṃ yamasādanāt <br />
               tvaṃ cāsya dhātā garbhasya satyamāha śakuntalā //
                <span class="ref">MatsP_49.13</span></p>
            
            
            <p id="MatsP_49.14">
               bharatasya vinaṣṭeṣu tanayeṣu purā kila <br />
               putrāṇāṃ mātṛkāt kopāt sumahānsaṃkṣayaḥ kṛtaḥ //
                <span class="ref">MatsP_49.14</span></p>
            
            
            <p id="MatsP_49.15">
               tato marudbhirānīya putraḥ sa tu bṛhaspateḥ <br />
               saṃkrāmito bharadvājo marudbhirbharatasya tu //
                <span class="ref">MatsP_49.15</span></p>
            
            *ṛṣaya ūcuḥ
            
            
            <p id="MatsP_49.16">
               bharatasya bharadvājaḥ putrārthaṃ mārutaiḥ katham <br />
               saṃkrāmito mahātejās tanno brūhi yathātatham //
                <span class="ref">MatsP_49.16</span></p>
            
            *sūta uvāca
            
            
            <p id="MatsP_49.17">
               patnyāmāpannasattvāyām uśijaḥ sa sthito bhuvi <br />
               bhrāturbhāryāṃ sa dṛṣṭvā tu bṛhaspatiruvāca ha //
                <span class="ref">MatsP_49.17</span></p>
            
            
            <p id="MatsP_49.18">
               upatiṣṭha svalaṃkṛtya maithunāya ca māṃ śubhe <br />
               evamuktābravīdenaṃ svayameva bṛhaspatim //
                <span class="ref">MatsP_49.18</span></p>
            
            
            <p id="MatsP_49.19">
               garbhaḥ pariṇataścāyaṃ brahma vyāharate girā <br />
               amogharetāstvaṃ cāpi dharmaṃ caivaṃ vigarhitam //
                <span class="ref">MatsP_49.19</span></p>
            
            
            <p id="MatsP_49.20">
               evamukto 'bravīdenāṃ svayameva bṛhaspatiḥ <br />
               nopadeṣṭavyo vinayas tvayā me varavarṇini //
                <span class="ref">MatsP_49.20</span></p>
            
            
            <p id="MatsP_49.21">
               dharṣamāṇaḥ prasahyaināṃ maithunāyopacakrame <br />
               tato bṛhaspatiṃ garbho dharṣamāṇamuvāca ha //
                <span class="ref">MatsP_49.21</span></p>
            
            
            <p id="MatsP_49.22">
               saṃniviṣṭo hy ahaṃ pūrvam iha nāma bṛhaspate <br />
               amogharetāśca bhavān nāvakāśa iha dvayoḥ //
                <span class="ref">MatsP_49.22</span></p>
            
            
            <p id="MatsP_49.23">
               evamuktaḥ sa garbheṇa kupitaḥ pratyuvāca ha <br />
               yasmāttvamīdṛśe kāle sarvabhūtepsite sati <br />
               abhiṣedhasi tasmāttvaṃ tamo dīrghaṃ pravekṣyasi //
                <span class="ref">MatsP_49.23</span></p>
            
            
            <p id="MatsP_49.24">
               tataḥ kāmaṃ saṃnivartya tasyānandādbṛhaspateḥ <br />
               tadretastvapatadbhūmau nivṛttaṃ śiśuko 'bhavat //
                <span class="ref">MatsP_49.24</span></p>
            
            
            <p id="MatsP_49.25">
               sadyojātaṃ kumāraṃ tu dṛṣṭvā taṃ mamatābravīt <br />
               gamiṣyāmi gṛhaṃ svaṃ vai bharasvainaṃ bṛhaspate //
                <span class="ref">MatsP_49.25</span></p>
            
            
            <p id="MatsP_49.26">
               evamuktvā gatā sā tu gatāyāṃ so 'pi taṃ tyajat <br />
               mātāpitṛbhyāṃ tyaktaṃ tu dṛṣṭvā taṃ marutaḥ śiśum <br />
               jagṛhustaṃ bharadvājaṃ marutaḥ kṛpayā sthitāḥ //
                <span class="ref">MatsP_49.26</span></p>
            
            
            <p id="MatsP_49.27">
               tasminkāle tu bharato bahubhir ṛtubhirvibhuḥ <br />
               putranaimittikairyajñair ayajatputralipsayā //
                <span class="ref">MatsP_49.27</span></p>
            
            
            <p id="MatsP_49.28">
               yadā sa yajamānastu putraṃ nāsādayatprabhuḥ <br />
               tataḥ kratuṃ marutsomaṃ putrārthe samupāharat //
                <span class="ref">MatsP_49.28</span></p>
            
            
            <p id="MatsP_49.29">
               tena te marutastasya marutsomena tuṣṭuvuḥ <br />
               upaninyurbharadvājaṃ putrārthaṃ bharatāya vai //
                <span class="ref">MatsP_49.29</span></p>
            
            
            <p id="MatsP_49.30">
               dāyādo 'ṅgirasaḥ sūnor aurasastu bṛhaspateḥ <br />
               saṃkrāmito bharadvājo marudbhirbharataṃ prati //
                <span class="ref">MatsP_49.30</span></p>
            
            
            <p id="MatsP_49.31">
               bharatastu bharadvājaṃ putraṃ prāpya vibhur bravīt <br />
               ādāv ātmahitāya tvaṃ kṛtārtho 'haṃ tvayā vibho //
                <span class="ref">MatsP_49.31</span></p>
            
            
            <p id="MatsP_49.32">
               pūrvaṃ tu vitathe tasmin kṛte vai putrajanmani <br />
               tatastu vitatho nāma bharadvājo nṛpo 'bhavat //
                <span class="ref">MatsP_49.32</span></p>
            
            
            <p id="MatsP_49.33">
               tasmādapi bharadvājād brāhmaṇāḥ kṣatriyā bhuvi <br />
               dvyāmuṣyāyaṇakaulīnāḥ smṛtāste dvividhena ca //
                <span class="ref">MatsP_49.33</span></p>
            
            
            <p id="MatsP_49.34">
               tato jāte hi vitathe bharataśca divaṃ yayau <br />
               bharadvājo divaṃ yāto hy abhiṣicya sutamṛṣiḥ //
                <span class="ref">MatsP_49.34</span></p>
            
            
            <p id="MatsP_49.35">
               dāyādo vitathasyāsīd bhuvamanyur mahāyaśāḥ <br />
               mahābhūtopamāḥ putrāś catvāro bhuvamanyavaḥ //
                <span class="ref">MatsP_49.35</span></p>
            
            
            <p id="MatsP_49.36">
               bṛhatkṣatro mahāvīryo naro gargaśca vīryavān <br />
               narasya saṃkṛtiḥ putras tasya putro mahāyaśāḥ //
                <span class="ref">MatsP_49.36</span></p>
            
            
            <p id="MatsP_49.37">
               gurudhī rantidevaśca satkṛtyāṃ tāv ubhau smṛtau <br />
               gargasya caiva dāyādaḥ śibirvidvānajāyata //
                <span class="ref">MatsP_49.37</span></p>
            
            
            <p id="MatsP_49.38">
               smṛtāḥ śaibyāstato gargāḥ kṣatropetā dvijātayaḥ <br />
               āhāryatanayaścaiva dhīmānāsīd urukṣavaḥ //
                <span class="ref">MatsP_49.38</span></p>
            
            
            <p id="MatsP_49.39">
               tasya bhāryā viśālā tu suṣuve putrakatrayam <br />
               tryuṣaṇaṃ puṣkariṃ caiva kaviṃ caiva mahāyaśāḥ //
                <span class="ref">MatsP_49.39</span></p>
            
            
            <p id="MatsP_49.40">
               urukṣavāḥ smṛtā hy ete sarve brāhmaṇatāṃ gatāḥ <br />
               kāvyānāṃ tu varā hy ete trayaḥ proktā maharṣayaḥ //
                <span class="ref">MatsP_49.40</span></p>
            
            
            <p id="MatsP_49.41">
               gargāḥ saṃkṛtayaḥ kāvyāḥ kṣatropetā dvijātayaḥ <br />
               saṃbhṛtāṅgiraso dakṣā bṛhatkṣatrasya ca kṣitiḥ //
                <span class="ref">MatsP_49.41</span></p>
            
            
            <p id="MatsP_49.42">
               bṛhatkṣatrasya dāyādo hastināmā babhūva ha <br />
               tenedaṃ nirmitaṃ pūrvaṃ puraṃ tu gajasāhvayam //
                <span class="ref">MatsP_49.42</span></p>
            
            
            <p id="MatsP_49.43">
               hastinaścaiva dāyādās trayaḥ paramakīrtayaḥ <br />
               ajamīḍho dvimīḍhaśca purumīḍhastathaiva ca //
                <span class="ref">MatsP_49.43</span></p>
            
            
            <p id="MatsP_49.44">
               ajamīḍhasya patnyastu tisraḥ kurukulodvahāḥ <br />
               nīlinī dhūminī caiva keśinī caiva viśrutā //
                <span class="ref">MatsP_49.44</span></p>
            
            
            <p id="MatsP_49.45">
               sa tāsu janayāmāsa putrānvai devavarcasaḥ <br />
               tapaso 'nte mahātejā jātā vṛddhasya dhārmikāḥ //
                <span class="ref">MatsP_49.45</span></p>
            
            
            <p id="MatsP_49.46">
               bhāradvājaprasādena vistaraṃ teṣu me śṛṇu <br />
               ājamīḍhasya keśinyāṃ kaṇvaḥ samabhavatkila //
                <span class="ref">MatsP_49.46</span></p>
            
            
            <p id="MatsP_49.47">
               medhātithiḥ sutastasya tasmātkāṇvāyanā dvijāḥ <br />
               ajamīḍhasya bhūminyāṃ jajñe bṛhadanur nṛpaḥ //
                <span class="ref">MatsP_49.47</span></p>
            
            
            <p id="MatsP_49.48">
               bṛhadanor bṛhanto 'tha bṛhantasya bṛhanmanāḥ <br />
               bṛhanmanaḥsutaścāpi bṛhaddhanuriti śrutaḥ //
                <span class="ref">MatsP_49.48</span></p>
            
            
            <p id="MatsP_49.49">
               bṛhaddhanor bṛhadiṣuḥ putrastasya jayadrathaḥ <br />
               aśvajittanayastasya senajit tasya cātmajaḥ //
                <span class="ref">MatsP_49.49</span></p>
            
            
            <p id="MatsP_49.50">
               atha senajitaḥ putrāś catvāro lokaviśrutāḥ <br />
               rucirāśvaśca kāvyaśca rājā dṛḍharathastathā //
                <span class="ref">MatsP_49.50</span></p>
            
            
            <p id="MatsP_49.51">
               vatsaścāvartako rājā yasyaite parivatsakāḥ <br />
               rucirāśvasya dāyādaḥ pṛthuseno mahāyaśāḥ //
                <span class="ref">MatsP_49.51</span></p>
            
            
            <p id="MatsP_49.52">
               pṛthusenasya paurastu paurānnīpo 'tha jajñivān <br />
               nīpasyaikaśataṃ tv āsīt putrāṇām amitaujasām //
                <span class="ref">MatsP_49.52</span></p>
            
            
            <p id="MatsP_49.53">
               nīpā iti samākhyātā rājānaḥ sarva eva te <br />
               teṣāṃ vaṃśakaraḥ śrīmān nīpānāṃ kīrtivardhanaḥ //
                <span class="ref">MatsP_49.53</span></p>
            
            
            <p id="MatsP_49.54">
               kāvyācca samaro nāma sadeṣṭasamaro 'bhavat <br />
               samarasya pārasampārau sadaśva iti te trayaḥ //
                <span class="ref">MatsP_49.54</span></p>
            
            
            <p id="MatsP_49.55">
               putrāḥ sarvaguṇopetā jātā vai viśrutā bhuvi <br />
               pāraputraḥ pṛthurjātaḥ pṛthostu sukṛto 'bhavat //
                <span class="ref">MatsP_49.55</span></p>
            
            
            <p id="MatsP_49.56">
               jajñe sarvaguṇopeto vibhrājastasya cātmajaḥ <br />
               vibhrājasya tu dāyādas tv aṇuho nāma vīryavān //
                <span class="ref">MatsP_49.56</span></p>
            
            
            <p id="MatsP_49.57">
               babhūva śukajāmātā kṛtvībhartā mahāyaśāḥ <br />
               aṇuhasya tu dāyādo brahmadatto mahīpatiḥ //
                <span class="ref">MatsP_49.57</span></p>
            
            
            <p id="MatsP_49.58">
               yugadattaḥ sutastasya viṣvakseno mahāyaśāḥ <br />
               vibhrājaḥ punar ājātaḥ sukṛteneha karmaṇā //
                <span class="ref">MatsP_49.58</span></p>
            
            
            <p id="MatsP_49.59">
               viṣvaksenasya putrastu udakseno babhūva ha <br />
               bhallāṭastasya putrastu tasyāsījjanamejayaḥ <br />
               ugrāyudhena tasyārthe sarve nīpāḥ praṇāśitāḥ //
                <span class="ref">MatsP_49.59</span></p>
            
            *ṛṣaya ūcuḥ
            
            
            <p id="MatsP_49.60">
               ugrāyudhaḥ kasya sutaḥ kasya vaṃśe sa kathyate <br />
               kimarthaṃ tena te nīpāḥ sarve caiva praṇāśitāḥ //
                <span class="ref">MatsP_49.60</span></p>
            
            *sūta uvāca
            
            
            <p id="MatsP_49.61">
               ugrāyudhaḥ sūryavaṃśyas tapastepe varāśrame <br />
               sthāṇubhūto 'ṣṭasāhasraṃ taṃ bheje janamejayaḥ //
                <span class="ref">MatsP_49.61</span></p>
            
            
            <p id="MatsP_49.62">
               tasya rājyaṃ pratiśrutya nīpān ājaghnivān prabhuḥ <br />
               uvāca sāntvaṃ vividhaṃ jaghnuste vai hy ubhāv api //
                <span class="ref">MatsP_49.62</span></p>
            
            
            <p id="MatsP_49.63">
               hanyamānāgatān ūce yasmāddhetorna me vacaḥ <br />
               śaraṇāgatarakṣārthaṃ tasmādevaṃ śapāmi vaḥ //
                <span class="ref">MatsP_49.63</span></p>
            
            
            <p id="MatsP_49.64">
               yadi me 'sti tapastaptaṃ sarvānnayatu vo yamaḥ <br />
               tatastān kṛpyamāṇāṃstu yamena purataḥ sa tu //
                <span class="ref">MatsP_49.64</span></p>
            
            
            <p id="MatsP_49.65">
               kṛpayā parayāviṣṭo janamejayam ūcivān <br />
               gatānetānimānvīrāṃs tvaṃ me rakṣitumarhasi //
                <span class="ref">MatsP_49.65</span></p>
            
            *janamejaya uvāca
            
            
            <p id="MatsP_49.66">
               are pāpā durācārā bhavitāro 'sya kiṃkarāḥ <br />
               tathetyuktastato rājā yamena yuyudhe ciram //
                <span class="ref">MatsP_49.66</span></p>
            
            
            <p id="MatsP_49.67">
               vyādhibhirnārakairghorair yamena saha tānbalāt <br />
               vijitya munaye prādāt tadadbhutamivābhavat //
                <span class="ref">MatsP_49.67</span></p>
            
            
            <p id="MatsP_49.68">
               yamastuṣṭastatastasmai muktijñānaṃ dadau param <br />
               sarve yathocitaṃ kṛtvā jagmuste kṛṣṇamavyayam //
                <span class="ref">MatsP_49.68</span></p>
            
            
            <p id="MatsP_49.69">
               yeṣāṃ tu caritaṃ gṛhya hanyate nāpamṛtyubhiḥ <br />
               iha loke pare caiva sukhamakṣayyamaśnute //
                <span class="ref">MatsP_49.69</span></p>
            
            
            <p id="MatsP_49.70">
               ajamīḍhasya dhūminyāṃ vidvāñjajñe yavīnaraḥ <br />
               dhṛtimāṃstasya putrastu tasya satyadhṛtiḥ smṛtaḥ <br />
               atha satyadhṛteḥ putro dṛḍhanemiḥ pratāpavān //
                <span class="ref">MatsP_49.70</span></p>
            
            
            <p id="MatsP_49.71">
               dṛḍhanemisutaścāpi sudharmā nāma pārthivaḥ <br />
               āsītsudharmatanayaḥ sārvabhaumaḥ pratāpavān //
                <span class="ref">MatsP_49.71</span></p>
            
            
            <p id="MatsP_49.72">
               sārvabhaumeti vikhyātaḥ pṛthivyām ekarāḍ babhau <br />
               tasyānvavāye mahati mahāpauravanandanaḥ //
                <span class="ref">MatsP_49.72</span></p>
            
            
            <p id="MatsP_49.73">
               mahāpauravaputrastu rājā rukmarathaḥ smṛtaḥ <br />
               atha rukmarathasyāsīt supārśvo nāma pārthivaḥ //
                <span class="ref">MatsP_49.73</span></p>
            
            
            <p id="MatsP_49.74">
               supārśvatanayaścāpi sumatirnāma dhārmikaḥ <br />
               sumaterapi dharmātmā rājā saṃnatimānapi //
                <span class="ref">MatsP_49.74</span></p>
            
            
            <p id="MatsP_49.75">
               tasyāsītsaṃnatimataḥ kṛto nāma suto mahān <br />
               hiraṇyanābhinaḥ śiṣyaḥ kauśalyasya mahātmanaḥ //
                <span class="ref">MatsP_49.75</span></p>
            
            
            <p id="MatsP_49.76">
               caturviṃśatidhā yena proktā vai sāmasaṃhitāḥ <br />
               smṛtāste prācyasāmānaḥ kārtā nāmeha sāmagāḥ //
                <span class="ref">MatsP_49.76</span></p>
            
            
            <p id="MatsP_49.77">
               kārtirugrāyudho 'sau vai mahāpauravavardhanaḥ <br />
               babhūva yena vikramya pṛthukasya pitā hataḥ //
                <span class="ref">MatsP_49.77</span></p>
            
            
            <p id="MatsP_49.78">
               nīlo nāma mahārājaḥ pāñcālādhipatirvaśī <br />
               ugrāyudhasya dāyādaḥ kṣemo nāma mahāyaśāḥ //
                <span class="ref">MatsP_49.78</span></p>
            
            
            <p id="MatsP_49.79">
               kṣemātsunīthaḥ saṃjajñe sunīthasya nṛpaṃjayaḥ <br />
               nṛpaṃjayācca viratha ityete pauravāḥ stutāḥ //
                <span class="ref">MatsP_49.79</span></p>
            
            </div>
         
         <div id="d1e45445">
            
            <h3>Matsya-Purāṇa 50</h3>
            *sūta uvāca
            
            
            <p id="MatsP_50.1">
               ajamīḍhasya nīlinyāṃ nīlaḥ samabhavannṛpaḥ <br />
               nīlasya tapasogreṇa suśāntirudapadyata //
                <span class="ref">MatsP_50.1</span></p>
            
            
            <p id="MatsP_50.2">
               purujānuḥ suśāntestu pṛthustu purujānutaḥ <br />
               bhadrāśvaḥ pṛthudāyādo bhadrāśvatanayāñchṛṇu //
                <span class="ref">MatsP_50.2</span></p>
            
            
            <p id="MatsP_50.3">
               mudgalaśca jayaścaiva rājā bṛhadiṣustathā <br />
               javīnaraśca vikrāntaḥ kapilaścaiva pañcamaḥ //
                <span class="ref">MatsP_50.3</span></p>
            
            
            <p id="MatsP_50.4">
               pañcānāṃ caiva pañcālān etāñjanapadānviduḥ <br />
               pañcālarakṣiṇo hy ete deśānāmiti naḥ śrutam //
                <span class="ref">MatsP_50.4</span></p>
            
            
            <p id="MatsP_50.5">
               mudgalasyāpi maudgalyāḥ kṣatropetā dvijātayaḥ <br />
               ete hy aṅgirasaḥ pakṣaṃ saṃśritāḥ kāṇvamudgalāḥ //
                <span class="ref">MatsP_50.5</span></p>
            
            
            <p id="MatsP_50.6">
               mudgalasya suto jajñe brahmiṣṭhaḥ sumahāyaśāḥ <br />
               indrasenaḥ sutastasya vindhyāśvastasya cātmajaḥ //
                <span class="ref">MatsP_50.6</span></p>
            
            
            <p id="MatsP_50.7">
               vindhyāśvānmithunaṃ jajñe menakāyāmiti śrutiḥ <br />
               divodāsaśca rājarṣir ahalyā ca yaśasvinī //
                <span class="ref">MatsP_50.7</span></p>
            
            
            <p id="MatsP_50.8">
               śaradvatastu dāyādam ahalyā samprasūyata <br />
               śatānandamṛṣiśreṣṭhaṃ tasyāpi sumahātapāḥ //
                <span class="ref">MatsP_50.8</span></p>
            
            
            <p id="MatsP_50.9">
               sutaḥ satyadhṛtirnāma dhanurvedasya pāragaḥ <br />
               āsītsatyadhṛteḥ śukram amoghaṃ dhārmikasya tu //
                <span class="ref">MatsP_50.9</span></p>
            
            
            <p id="MatsP_50.10">
               skannaṃ retaḥ satyadhṛter dṛṣṭvā cāpsarasaṃ jale <br />
               mithunaṃ tatra saṃbhṛtaṃ tasminsarasi saṃbhṛtam //
                <span class="ref">MatsP_50.10</span></p>
            
            
            <p id="MatsP_50.11">
               tataḥ sarasi tasmiṃstu kramamāṇaṃ mahīpatiḥ <br />
               dṛṣṭvā jagrāha kṛpayā śaṃtanurmṛgayāṃ gataḥ //
                <span class="ref">MatsP_50.11</span></p>
            
            
            <p id="MatsP_50.12">
               ete śaradvataḥ putrā ākhyātā gautamā varāḥ <br />
               ata ūrdhvaṃ pravakṣyāmi divodāsasya vai prajāḥ //
                <span class="ref">MatsP_50.12</span></p>
            
            
            <p id="MatsP_50.13">
               divodāsasya dāyādo dharmiṣṭho mitrayurnṛpaḥ <br />
               maitrāyaṇāvaraḥ so 'tha maitreyastu tataḥ smṛtaḥ //
                <span class="ref">MatsP_50.13</span></p>
            
            
            <p id="MatsP_50.14">
               ete vaṃśyā yateḥ pakṣāḥ kṣatropetāstu bhārgavāḥ <br />
               rājā caidyavaro nāma maitreyasya sutaḥ smṛtaḥ //
                <span class="ref">MatsP_50.14</span></p>
            
            
            <p id="MatsP_50.15">
               atha caidyavarādvidvān sudāsastasya cātmajaḥ <br />
               ajamīḍhaḥ punarjātaḥ kṣīṇe vaṃśe tu somakaḥ //
                <span class="ref">MatsP_50.15</span></p>
            
            
            <p id="MatsP_50.16">
               somakasya suto jantur hate tasmiñchataṃ babhau <br />
               putrāṇāmajamīḍhasya somakasya mahātmanaḥ //
                <span class="ref">MatsP_50.16</span></p>
            
            
            <p id="MatsP_50.17">
               mahiṣī tv ajamīḍhasya dhūminī putravardhinī <br />
               putrābhāve tapastepe śataṃ varṣāṇi duścaram //
                <span class="ref">MatsP_50.17</span></p>
            
            
            <p id="MatsP_50.18">
               hutvāgniṃ vidhivatsamyak pavitrīkṛtabhojanā <br />
               agnihotrakrameṇaiva sā suṣvāpa mahāvratā //
                <span class="ref">MatsP_50.18</span></p>
            
            
            <p id="MatsP_50.19">
               tasyāṃ vai dhūmavarṇāyām ajamīḍhaḥ samīyivān <br />
               ṛkṣaṃ sā janayāmāsa dhūmavarṇaṃ śatāgrajam //
                <span class="ref">MatsP_50.19</span></p>
            
            
            <p id="MatsP_50.20">
               ṛkṣātsaṃvaraṇo jajñe kuruḥ saṃvaraṇāt tataḥ <br />
               yaḥ prayāgamatikramya kurukṣetramakalpayat //
                <span class="ref">MatsP_50.20</span></p>
            
            
            <p id="MatsP_50.21">
               kṛṣyatastu mahārājo varṣāṇi subahūnyatha <br />
               kṛṣyamāṇastataḥ śakro bhayāttasmai varaṃ dadau //
                <span class="ref">MatsP_50.21</span></p>
            
            
            <p id="MatsP_50.22">
               puṇyaṃ ca ramaṇīyaṃ ca kurukṣetraṃ tu tatsmṛtam <br />
               tasyānvavāyaḥ sumahān yasya nāmnā tu kauravāḥ //
                <span class="ref">MatsP_50.22</span></p>
            
            
            <p id="MatsP_50.23">
               kurostu dayitāḥ putrāḥ sudhanvā jahnureva ca <br />
               parīkṣicca mahātejāḥ prajanaścārimardanaḥ //
                <span class="ref">MatsP_50.23</span></p>
            
            
            <p id="MatsP_50.24">
               sudhanvanastu dāyādaḥ putro matimatāṃ varaḥ <br />
               cyavanastasya putrastu rājā dharmārthatattvavit //
                <span class="ref">MatsP_50.24</span></p>
            
            
            <p id="MatsP_50.25">
               cyavanasya kṛmiḥ putra ṛkṣājjajñe mahātapāḥ <br />
               kṛmeḥ putro mahāvīryaḥ khyātastvindrasamo vibhuḥ //
                <span class="ref">MatsP_50.25</span></p>
            
            
            <p id="MatsP_50.26">
               caidyoparicaro vīro vasurnāmāntarikṣagaḥ <br />
               caidyoparicarājjajñe girikā sapta vai sutān //
                <span class="ref">MatsP_50.26</span></p>
            
            
            <p id="MatsP_50.27">
               mahāratho magadharāḍ viśruto yo bṛhadrathaḥ <br />
               pratyaśravāḥ kuśaścaiva caturtho harivāhanaḥ //
                <span class="ref">MatsP_50.27</span></p>
            
            
            <p id="MatsP_50.28">
               pañcamaśca yajuścaiva matsyaḥ kālī ca saptamī <br />
               bṛhadrathasya dāyādaḥ kuśāgro nāma viśrutaḥ //
                <span class="ref">MatsP_50.28</span></p>
            
            
            <p id="MatsP_50.29">
               kuśāgrasyātmajaścaiva vṛṣabho nāma vīryavān <br />
               vṛṣabhasya tu dāyādaḥ puṇyavānnāma pārthivaḥ //
                <span class="ref">MatsP_50.29</span></p>
            
            
            <p id="MatsP_50.30">
               puṇyaḥ puṇyavataścaiva rājā satyadhṛtistataḥ <br />
               dāyādastasya dhanuṣas tasmātsarvaśca jajñivān //
                <span class="ref">MatsP_50.30</span></p>
            
            
            <p id="MatsP_50.31">
               sarvasya sambhavaḥ putras tasmādrājā bṛhadrathaḥ <br />
               dve tasya śakale jāte jarayā saṃdhitaś ca saḥ //
                <span class="ref">MatsP_50.31</span></p>
            
            
            <p id="MatsP_50.32">
               jarayā saṃdhito yasmāj jarāsaṃdhastataḥ smṛtaḥ <br />
               jetā sarvasya kṣatrasya jarāsaṃdho mahābalaḥ //
                <span class="ref">MatsP_50.32</span></p>
            
            
            <p id="MatsP_50.33">
               jarāsaṃdhasya putrastu sahadevaḥ pratāpavān <br />
               sahadevātmajaḥ śrīmān somavit sa mahātapāḥ //
                <span class="ref">MatsP_50.33</span></p>
            
            
            <p id="MatsP_50.34">
               śrutaśravāstu somāder māgadhāḥ parikīrtitāḥ <br />
               jahnustvajanayatputraṃ surathaṃ nāma bhūmipam //
                <span class="ref">MatsP_50.34</span></p>
            
            
            <p id="MatsP_50.35">
               surathasya tu dāyādo vīro rājā vidūrathaḥ <br />
               vidūrathasutaścāpi sārvabhauma iti smṛtaḥ //
                <span class="ref">MatsP_50.35</span></p>
            
            
            <p id="MatsP_50.36">
               sārvabhaumājjayatseno rucirastasya cātmajaḥ <br />
               rucirāttu tato bhaumas tvaritāyustato 'bhavat //
                <span class="ref">MatsP_50.36</span></p>
            
            
            <p id="MatsP_50.37">
               akrodhanas tv āyusutas tasmāddevātithiḥ smṛtaḥ <br />
               devātithestu dāyādo dakṣa eva babhūva ha //
                <span class="ref">MatsP_50.37</span></p>
            
            
            <p id="MatsP_50.38">
               bhīmasenastato dakṣād dilīpas tasya cātmajaḥ <br />
               dilīpasya pratīpastu tasya putrās trayaḥ smṛtāḥ //
                <span class="ref">MatsP_50.38</span></p>
            
            
            <p id="MatsP_50.39">
               devāpiḥ śaṃtanuścaiva vāhlīkaścaiva te trayaḥ <br />
               vāhlīkasya tu dāyādāḥ sapta vāhlīśvarā nṛpāḥ <br />
               devāpistu hy apadhyātaḥ prajābhirabhavanmuniḥ //
                <span class="ref">MatsP_50.39</span></p>
            
            *munaya ūcuḥ
            
            
            <p id="MatsP_50.40">
               prajābhistu kimarthaṃ vai hy apadhyāto janeśvaraḥ <br />
               ko doṣo rājaputrasya prajābhiḥ samudāhṛtaḥ //
                <span class="ref">MatsP_50.40</span></p>
            
            *sūta uvāca
            
            
            <p id="MatsP_50.41">
               kilāsīdrājaputrastu kuṣṭhī taṃ nābhyapūjayan <br />
               kāryaṃ caiva tu devānāṃ kṣatraṃ prati dvijottamāḥ <br />
               bhaviṣyaṃ kīrtayiṣyāmi śaṃtanostu nibodhata //
                <span class="ref">MatsP_50.41</span></p>
            
            
            <p id="MatsP_50.42">
               śaṃtanustvabhavadrājā vidvānsa vai mahābhiṣak <br />
               idaṃ codāharantyatra ślokaṃ prati mahābhiṣak //
                <span class="ref">MatsP_50.42</span></p>
            
            
            <p id="MatsP_50.43">
               yaṃ yaṃ karābhyāṃ spṛśati jīrṇaṃ rogiṇameva ca <br />
               punaryuvā ca bhavati tasmāttaṃ śaṃtanuṃ viduḥ //
                <span class="ref">MatsP_50.43</span></p>
            
            
            <p id="MatsP_50.44">
               tattasya śaṃtanutvaṃ hi prajābhiriha kīrtyate <br />
               tato 'vṛṇuta bhāryārthaṃ śaṃtanurjāhnavīṃ nṛpa //
                <span class="ref">MatsP_50.44</span></p>
            
            
            <p id="MatsP_50.45">
               tasyāṃ devavrataṃ nāma kumāraṃ janayadvibhuḥ <br />
               kālī vicitravīryaṃ tu dāśeyī janayatsutam //
                <span class="ref">MatsP_50.45</span></p>
            
            
            <p id="MatsP_50.46">
               śaṃtanordayitaṃ putraṃ śāntātmānamakalmaṣam <br />
               kṛṣṇadvaipāyano nāma kṣetre vaicitraviryake //
                <span class="ref">MatsP_50.46</span></p>
            
            
            <p id="MatsP_50.47">
               dhṛtarāṣṭraṃ ca pāṇḍuṃ ca viduraṃ cāpyajījanat <br />
               dhṛtarāṣṭrastu gāndhāryāṃ putrānajanayacchatam //
                <span class="ref">MatsP_50.47</span></p>
            
            
            <p id="MatsP_50.48">
               teṣāṃ duryodhanaḥ śreṣṭhaḥ sarvakṣatrasya vai prabhuḥ <br />
               mādrī kuntī tathā caiva pāṇḍorbhārye babhūvatuḥ //
                <span class="ref">MatsP_50.48</span></p>
            
            
            <p id="MatsP_50.49">
               devadattāḥ sutāḥ pañca pāṇḍorarthe 'bhijajñire <br />
               dharmādyudhiṣṭhiro jajñe mārutācca vṛkodaraḥ //
                <span class="ref">MatsP_50.49</span></p>
            
            
            <p id="MatsP_50.50">
               indrāddhanaṃjayaścaiva indratulyaparākramaḥ <br />
               nakulaṃ sahadevaṃ ca mādryaśvibhyāmajījanat //
                <span class="ref">MatsP_50.50</span></p>
            
            
            <p id="MatsP_50.51">
               pañcaite pāṇḍavebhyastu draupadyāṃ jajñire sutāḥ <br />
               draupadyajanayacchreṣṭhaṃ prativindhyaṃ yudhiṣṭhirāt //
                <span class="ref">MatsP_50.51</span></p>
            
            
            <p id="MatsP_50.52">
               śrutasenaṃ bhīmasenāc chrutakīrtiṃ dhanaṃjayāt <br />
               caturthaṃ śrutakarmāṇaṃ sahadevād ajāyata //
                <span class="ref">MatsP_50.52</span></p>
            
            
            <p id="MatsP_50.53">
               nakulācca śatānīkaṃ draupadeyāḥ prakīrtitāḥ <br />
               tebhyo 'pare pāṇḍaveyāḥ ṣaḍevānye mahārathāḥ //
                <span class="ref">MatsP_50.53</span></p>
            
            
            <p id="MatsP_50.54">
               haiḍambo bhīmasenāttu putro jajñe ghaṭotkacaḥ <br />
               kāśī baladharādbhīmāj jajñe vai sarvagaṃ sutam //
                <span class="ref">MatsP_50.54</span></p>
            
            
            <p id="MatsP_50.55">
               suhotraṃ tanayaṃ mādrī sahadevādasūyata <br />
               kareṇumatyāṃ caidyāyāṃ niramitrastu nākuliḥ //
                <span class="ref">MatsP_50.55</span></p>
            
            
            <p id="MatsP_50.56">
               subhadrāyāṃ rathī pārthād abhimanyurajāyata <br />
               yaudheyaṃ devakī caiva putraṃ jajñe yudhiṣṭhirāt //
                <span class="ref">MatsP_50.56</span></p>
            
            
            <p id="MatsP_50.57">
               abhimanyoḥ parīkṣittu putraḥ parapurajayaḥ <br />
               janamejayaḥ parīkṣitaḥ putraḥ paramadhārmikaḥ //
                <span class="ref">MatsP_50.57</span></p>
            
            
            <p id="MatsP_50.58">
               brahmāṇaṃ kalpayāmāsa sa vai vājasaneyakam <br />
               sa vaiśampāyanenaiva śaptaḥ kila maharṣiṇā //
                <span class="ref">MatsP_50.58</span></p>
            
            
            <p id="MatsP_50.59">
               na sthāsyatīha durbuddhe tavaitadvacanaṃ bhuvi <br />
               yāvatsthāsyasi tvaṃ loke tāvadeva prapatsyati //
                <span class="ref">MatsP_50.59</span></p>
            
            
            <p id="MatsP_50.60">
               kṣatrasya vijayaṃ jñātvā tataḥprabhṛti sarvaśaḥ <br />
               abhigamya sthitāścaiva nṛpaṃ ca janamejayam //
                <span class="ref">MatsP_50.60</span></p>
            
            
            <p id="MatsP_50.61">
               tataḥprabhṛti śāpena kṣatriyasya tu yājinaḥ <br />
               utsannā yājino yajñe tataḥprabhṛti sarvaśaḥ //
                <span class="ref">MatsP_50.61</span></p>
            
            
            <p id="MatsP_50.62">
               kṣatrasya yājinaḥ kecic chāpāttasya mahātmanaḥ <br />
               paurṇamāsena haviṣā iṣṭvā tasminprajāpatim <br />
               sa vaiśampāyanenaiva praviśanvāritastataḥ //
                <span class="ref">MatsP_50.62</span></p>
            
            
            <p id="MatsP_50.63">
               parīkṣitaḥ suto 'sau vai pauravo janamejayaḥ <br />
               dvir aśvamedhamāhṛtya mahāvājasaneyakaḥ //
                <span class="ref">MatsP_50.63</span></p>
            
            
            <p id="MatsP_50.64">
               pravartayitvā taṃ sarvam ṛṣiṃ vājasaneyakam <br />
               vivāde brāhmaṇaiḥ sārdham abhiśapto vanaṃ yayau //
                <span class="ref">MatsP_50.64</span></p>
            
            
            <p id="MatsP_50.65">
               janamejayācchatānīkas tasmājjajñe sa vīryavān <br />
               janamejayaḥ śatānīkaṃ putraṃ rājye 'bhiṣiktavān //
                <span class="ref">MatsP_50.65</span></p>
            
            
            <p id="MatsP_50.66">
               athāśvamedhena tataḥ śatānīkasya vīryavān <br />
               jajñe 'dhisomakṛṣṇākhyaḥ sāmprataṃ yo mahāyaśāḥ //
                <span class="ref">MatsP_50.66</span></p>
            
            
            <p id="MatsP_50.67">
               tasmiñchāsati rāṣṭraṃ tu yuṣmābhiridamāhṛtam <br />
               durāpaṃ dīrghasattraṃ vai trīṇi varṣāṇi puṣkare <br />
               varṣadvayaṃ kurukṣetre dṛṣadvatyāṃ dvijottamāḥ //
                <span class="ref">MatsP_50.67</span></p>
            
            *munaya ūcuḥ
            
            
            <p id="MatsP_50.68">
               bhaviṣyaṃ śrotumicchāmaḥ prajānāṃ lomaharṣaṇe <br />
               purā kila yadetadvai vyatītaṃ kīrtitaṃ tvayā //
                <span class="ref">MatsP_50.68</span></p>
            
            
            <p id="MatsP_50.69">
               yeṣu vai sthāsyate kṣatram utpatsyante nṛpāśca ye <br />
               teṣām āyuṣpramāṇaṃ ca nāmataścaiva tānnṛpān //
                <span class="ref">MatsP_50.69</span></p>
            
            
            <p id="MatsP_50.70">
               kṛtayugapramāṇaṃ ca tretādvāparayostathā <br />
               kaliyugapramāṇaṃ ca yugadoṣaṃ yugakṣayam //
                <span class="ref">MatsP_50.70</span></p>
            
            
            <p id="MatsP_50.71">
               sukhaduḥkhapramāṇaṃ ca prajādoṣaṃ yugasya tu <br />
               etatsarvaṃ prasaṃkhyāya pṛcchatāṃ brūhi naḥ prabho //
                <span class="ref">MatsP_50.71</span></p>
            
            *sūta uvāca
            
            
            <p id="MatsP_50.72">
               yathā me kīrtitaṃ pūrvaṃ vyāsenākliṣṭakarmaṇā <br />
               bhāvyaṃ kaliyugaṃ caiva tathā manvantarāṇi ca //
                <span class="ref">MatsP_50.72</span></p>
            
            
            <p id="MatsP_50.73">
               anāgatāni sarvāṇi bruvato me nibodhata <br />
               ata ūrdhvaṃ pravakṣyāmi bhaviṣyā ye nṛpāstathā //
                <span class="ref">MatsP_50.73</span></p>
            
            
            <p id="MatsP_50.74">
               aiḍekṣvākvanvaye caiva paurave cānvaye tathā <br />
               yeṣu saṃsthāsyate tacca aiḍekṣvākukulaṃ śubham <br />
               tānsarvānkīrtayiṣyāmi bhaviṣye kathitānnṛpān //
                <span class="ref">MatsP_50.74</span></p>
            
            
            <p id="MatsP_50.75">
               tebhyo 'pare 'pi ye tv anye hy utpatsyante nṛpāḥ punaḥ <br />
               kṣatrāḥ pāraśavāḥ śūdrās tathānye ye bahiścarāḥ //
                <span class="ref">MatsP_50.75</span></p>
            
            
            <p id="MatsP_50.76">
               andhāḥ śakāḥ pulindāśca cūlikā yavanāstathā <br />
               kaivartābhīraśabarā ye cānye mlecchasambhavāḥ <br />
               paryāyataḥ pravakṣyāmi nāmataścaiva tānnṛpān //
                <span class="ref">MatsP_50.76</span></p>
            
            
            <p id="MatsP_50.77">
               adhisomakṛṣṇaś caiteṣāṃ prathamaṃ vartate nṛpaḥ <br />
               tasyānvavāye vakṣyāmi bhaviṣye kathitānnṛpān //
                <span class="ref">MatsP_50.77</span></p>
            
            
            <p id="MatsP_50.78">
               adhisomakṛṣṇaputrastu vivakṣurbhavitā nṛpaḥ <br />
               gaṅgayā tu hṛte tasmin nagare nāgasāhvaye //
                <span class="ref">MatsP_50.78</span></p>
            
            
            <p id="MatsP_50.79">
               tyaktvā vivakṣurnagaraṃ kauśāmbyāṃ tu nivatsyati <br />
               bhaviṣyāṣṭau sutāstasya mahābalaparākramāḥ //
                <span class="ref">MatsP_50.79</span></p>
            
            
            <p id="MatsP_50.80">
               bhūrirjyeṣṭhaḥ sutastasya tasya citrarathaḥ smṛtaḥ <br />
               śucidravaścitrarathād vṛṣṇimāṃśca śucidravāt //
                <span class="ref">MatsP_50.80</span></p>
            
            
            <p id="MatsP_50.81">
               vṛṣṇimataḥ suṣeṇaśca bhaviṣyati śucirnṛpaḥ <br />
               tasmātsuṣeṇādbhavitā sunītho nāma pārthivaḥ //
                <span class="ref">MatsP_50.81</span></p>
            
            
            <p id="MatsP_50.82">
               nṛpātsunīthādbhavitā nṛcakṣuḥ sumahāyaśāḥ <br />
               nṛcakṣuṣastu dāyādo bhavitā vai sukhīvalaḥ //
                <span class="ref">MatsP_50.82</span></p>
            
            
            <p id="MatsP_50.83">
               sukhīvalasutaścāpi bhāvī rājā pariṣṇavaḥ <br />
               pariṣṇavasutaścāpi bhavitā sutapā nṛpaḥ //
                <span class="ref">MatsP_50.83</span></p>
            
            
            <p id="MatsP_50.84">
               medhāvī tasya dāyādo bhaviṣyati na saṃśayaḥ <br />
               medhāvinaḥ sutaścāpi bhaviṣyati puraṃjayaḥ //
                <span class="ref">MatsP_50.84</span></p>
            
            
            <p id="MatsP_50.85">
               urvo bhāvyaḥ sutastasya tigmātmā tasya cātmajaḥ <br />
               tigmādbṛhadratho bhāvyo vasudāmā bṛhadrathāt //
                <span class="ref">MatsP_50.85</span></p>
            
            
            <p id="MatsP_50.86">
               vasudāmnaḥ śatānīko bhaviṣyodayanastataḥ <br />
               bhaviṣyate codayanād vīge rājā vahīnaraḥ //
                <span class="ref">MatsP_50.86</span></p>
            
            
            <p id="MatsP_50.87">
               vahīnarātmajaścaiva daṇḍapāṇirbhaviṣyati <br />
               daṇḍapāṇerniramitro niramitrāttu kṣemakaḥ //
                <span class="ref">MatsP_50.87</span></p>
            
            
            <p id="MatsP_50.88">
               atrānuvaṃśaśloko 'yaṃ gīto vipraiḥ purātanaiḥ <br />
               brahmakṣatrasya yo yonir vaṃśo devarṣisatkṛtaḥ <br />
               kṣemakaṃ prāpya rājānaṃ saṃsthāsyati kalau yuge //
                <span class="ref">MatsP_50.88</span></p>
            
            
            <p id="MatsP_50.89">
               ityeṣa pauravo vaṃśo yathāvadiha kīrtitaḥ <br />
               dhīmataḥ pāṇḍuputrasya cārjunasya mahātmanaḥ //
                <span class="ref">MatsP_50.89</span></p>
            
            </div>
         
         <div id="d1e47222">
            
            <h3>Matsya-Purāṇa 51</h3>
            *ṛṣaya ūcuḥ
            
            
            <p id="MatsP_51.1">
               ye pūjyāḥ syur dvijātīnām agnayaḥ sūta sarvadā <br />
               tānidānīṃ samācakṣva tadvaṃśaṃ cānupūrvaśaḥ //
                <span class="ref">MatsP_51.1</span></p>
            
            *sūta uvāca
            
            
            <p id="MatsP_51.2">
               yo 'sāv agnirabhīmānī smṛtaḥ svāyambhuve 'ntare <br />
               brahmaṇo mānasaḥ putras tasmātsvāhā vyajījanat //
                <span class="ref">MatsP_51.2</span></p>
            
            
            <p id="MatsP_51.3">
               pāvakaṃ pavamānaṃ ca śuciragniśca yaḥ smṛtaḥ <br />
               nirmathyaḥ pavamāno 'gnir vaidyutaḥ pāvakātmajaḥ //
                <span class="ref">MatsP_51.3</span></p>
            
            
            <p id="MatsP_51.4">
               śuciragniḥ smṛtaḥ sauraḥ sthāvarāścaiva te smṛtāḥ <br />
               pavamānātmajo hy agnir havyavāhaḥ sa ucyate //
                <span class="ref">MatsP_51.4</span></p>
            
            
            <p id="MatsP_51.5">
               pāvakaḥ saharakṣastu havyavāhamukhaḥ śuciḥ <br />
               devānāṃ havyavāho 'gniḥ prathamo brahmaṇaḥ sutaḥ //
                <span class="ref">MatsP_51.5</span></p>
            
            
            <p id="MatsP_51.6">
               saharakṣaḥ surāṇāṃ tu trayāṇāṃ te trayo 'gnayaḥ <br />
               eteṣāṃ putrapautrāśca catvāriṃśattathaiva ca //
                <span class="ref">MatsP_51.6</span></p>
            
            
            <p id="MatsP_51.7">
               pravakṣye nāmatastānvai pravibhāgena tānpṛthak <br />
               pāvano laukiko hy agniḥ prathamo brahmaṇaśca yaḥ //
                <span class="ref">MatsP_51.7</span></p>
            
            
            <p id="MatsP_51.8">
               brahmaudanāgnis tatputro bharato nāma viśrutaḥ <br />
               vaiśvānaro havyavāho vahanhavyaṃ mamāra saḥ //
                <span class="ref">MatsP_51.8</span></p>
            
            
            <p id="MatsP_51.9">
               sa mṛto 'tharvaṇaḥ putro mathitaḥ puṣkarodadhiḥ <br />
               yo 'tharvā laukiko hy agnir dakṣiṇāgniḥ sa ucyate //
                <span class="ref">MatsP_51.9</span></p>
            
            
            <p id="MatsP_51.10">
               bhṛgoḥ prajāyatātharvā hy aṅgirātharvaṇaḥ smṛtaḥ <br />
               tasya hy alaukiko hy agnir dakṣiṇāgniḥ sa vai smṛtaḥ //
                <span class="ref">MatsP_51.10</span></p>
            
            
            <p id="MatsP_51.11">
               atha yaḥ pavamānastu nirmathyo 'gniḥ sa ucyate <br />
               sa ca vai gārhapatyo 'gniḥ prathamo brahmaṇaḥ smṛtaḥ //
                <span class="ref">MatsP_51.11</span></p>
            
            
            <p id="MatsP_51.12">
               tataḥ sabhyāvasathyau ca saṃśatyās tau sutāvubhau <br />
               tataḥ ṣoḍaśa nadyastu cakame havyavāhanaḥ <br />
               yaḥ khalvāhavanīyo 'gnir abhimānī dvijaiḥ smṛtaḥ //
                <span class="ref">MatsP_51.12</span></p>
            
            
            <p id="MatsP_51.13">
               kāverīṃ kṛṣṇaveṇīṃ ca narmadāṃ yamunāṃ tathā <br />
               godāvarīṃ vitastāṃ ca candrabhāgāmirāvatīm //
                <span class="ref">MatsP_51.13</span></p>
            
            
            <p id="MatsP_51.14">
               vipāśāṃ kauśikīṃ caiva śatadruṃ sarayūṃ tathā <br />
               sītāṃ manasvinīṃ caiva hrādinīṃ pāvanāṃ tathā //
                <span class="ref">MatsP_51.14</span></p>
            
            
            <p id="MatsP_51.15">
               tāsu ṣoḍaśadhātmānaṃ pravibhajya pṛthakpṛthak <br />
               tadā tu viharaṃstāsu dhiṣṇyecchaḥ sa babhūva ha //
                <span class="ref">MatsP_51.15</span></p>
            
            
            <p id="MatsP_51.16">
               svābhidhānasthitā dhiṣṇyās tāsūtpannāśca dhiṣṇavaḥ <br />
               dhiṣṇyeṣu jajñire yasmāt tataste dhiṣṇavaḥ smṛtāḥ //
                <span class="ref">MatsP_51.16</span></p>
            
            
            <p id="MatsP_51.17">
               ityete vai nadīputrā dhiṣṇyeṣu pratipedire <br />
               teṣāṃ viharaṇīyā ye upastheyāśca tāñśṛṇu <br />
               vibhuḥ pravāhaṇo 'gnīdhras tatrasthā dhiṣṇavo 'pare //
                <span class="ref">MatsP_51.17</span></p>
            
            
            <p id="MatsP_51.18">
               viharati yathāsthānaṃ puṇyāhe samupakrame <br />
               anirdeśyānivāryāṇām agnīnāṃ śṛṇuta kramam //
                <span class="ref">MatsP_51.18</span></p>
            
            
            <p id="MatsP_51.19">
               vāsavo 'gniḥ kṛśānuryo dvitīyottaravedikaḥ <br />
               samrāḍagnisuto hyaṣṭāv upatiṣṭhanti tāndvijāḥ //
                <span class="ref">MatsP_51.19</span></p>
            
            
            <p id="MatsP_51.20">
               parjanyaḥ pavamānastu dvitīyaḥ so 'nudṛśyate <br />
               pāvakoṣṇaḥ samūhyastu vottare so 'gnirucyate //
                <span class="ref">MatsP_51.20</span></p>
            
            
            <p id="MatsP_51.21">
               havyasūdo hy asaṃmṛjyaḥ śāmitraḥ sa vibhāvyate <br />
               śatadhāmā sudhājyotī raudraiśvaryaḥ sa ucyate //
                <span class="ref">MatsP_51.21</span></p>
            
            
            <p id="MatsP_51.22">
               brahmajyotir vasudhāmā brahmasthānīya ucyate <br />
               ajaikapādupastheyaḥ sa vai śālāmukho yataḥ //
                <span class="ref">MatsP_51.22</span></p>
            
            
            <p id="MatsP_51.23">
               anirdeśyo hyahirbudhnyo bahirante tu dakṣiṇau <br />
               putrā hyete tu sarvasya upastheyā dvijaiḥ smṛtāḥ //
                <span class="ref">MatsP_51.23</span></p>
            
            
            <p id="MatsP_51.24">
               tato viharaṇīyāṃstu vakṣyāmyaṣṭau tu tānsutān <br />
               hautriyasya suto hyagnir barhiṣo havyavāhanaḥ //
                <span class="ref">MatsP_51.24</span></p>
            
            
            <p id="MatsP_51.25">
               praśaṃsyo 'gniḥ pracetāstu dvitīyaḥ saṃsahāyakaḥ <br />
               suto hyagner viśvavedā brāhmaṇācchaṃsirucyate //
                <span class="ref">MatsP_51.25</span></p>
            
            
            <p id="MatsP_51.26">
               apāṃ yoniḥ smṛtaḥ svāmbhaḥ seturnāma vibhāvyate <br />
               dhiṣṇya āharaṇā hyete somenejyanta vai dvijaiḥ //
                <span class="ref">MatsP_51.26</span></p>
            
            
            <p id="MatsP_51.27">
               tato yaḥ pāvako nāmnā yaḥ sadbhiryoga ucyate <br />
               agniḥ so 'vabhṛtho jñeyo varuṇena sahejyate //
                <span class="ref">MatsP_51.27</span></p>
            
            
            <p id="MatsP_51.28">
               hṛdayasya suto hyagner jaṭhare 'sau nṛṇāṃ pacan <br />
               manyumāñjaṭharaścāgnir viddhāgniḥ satataṃ smṛtaḥ //
                <span class="ref">MatsP_51.28</span></p>
            
            
            <p id="MatsP_51.29">
               parasparotthito hyagnir bhūtānīha vibhurdahan <br />
               agnermanyumataḥ putro ghoraḥ saṃvartakaḥ smṛtaḥ //
                <span class="ref">MatsP_51.29</span></p>
            
            
            <p id="MatsP_51.30">
               pibannapaḥ sa vasati samudre vaḍavāmukhe <br />
               samudravāsinaḥ putraḥ saharakṣo vibhāvyate //
                <span class="ref">MatsP_51.30</span></p>
            
            
            <p id="MatsP_51.31">
               saharakṣastu vai kāmān gṛhe sa vasate nṛṇām <br />
               kravyādagniḥ sutastasya puruṣānyo 'tti vai mṛtān //
                <span class="ref">MatsP_51.31</span></p>
            
            
            <p id="MatsP_51.32">
               ityete pāvakasyāgner dvijaiḥ putrāḥ prakīrtitāḥ <br />
               tataḥ sutāstu sauvīryād gandharvairasurair hṛtāḥ //
                <span class="ref">MatsP_51.32</span></p>
            
            
            <p id="MatsP_51.33">
               mathito yastvaraṇyāṃ tu so 'gnirāpa samindhanam <br />
               āyur nāmnā tu bhagavān paśau yastu praṇīyate //
                <span class="ref">MatsP_51.33</span></p>
            
            
            <p id="MatsP_51.34">
               āyuṣo mahimānputro dahanastu tataḥ sutaḥ <br />
               pākayajñeṣv abhīmānī hutaṃ havyaṃ bhunakti yaḥ //
                <span class="ref">MatsP_51.34</span></p>
            
            
            <p id="MatsP_51.35">
               sarvasmāddevalokācca havyaṃ kavyaṃ bhunakti yaḥ <br />
               putro 'sya sahito hyagnir adbhutaḥ sa mahāyaśāḥ //
                <span class="ref">MatsP_51.35</span></p>
            
            
            <p id="MatsP_51.36">
               prāyaścitteṣvabhīmānī hṛtaṃ havyaṃ bhunakti yaḥ <br />
               adbhutasya suto vīro devāṃśastu mahānsmṛtaḥ //
                <span class="ref">MatsP_51.36</span></p>
            
            
            <p id="MatsP_51.37">
               vividhāgnistatastasya tasya putro mahākaviḥ <br />
               vividhāgnisutādarkād agnayo 'ṣṭau sutāḥ smṛtāḥ //
                <span class="ref">MatsP_51.37</span></p>
            
            
            <p id="MatsP_51.38">
               kāmyāsviṣṭiṣvabhīmānī rakṣohāyatikṛcca yaḥ <br />
               surabhirvasumānnādo haryaśvaścaiva rukmavān //
                <span class="ref">MatsP_51.38</span></p>
            
            
            <p id="MatsP_51.39">
               pravargyaḥ kṣemavāṃścaiva ityaṣṭau ca prakīrtitāḥ <br />
               śucyagnestu prajā hyeṣā agnayaśca caturdaśa //
                <span class="ref">MatsP_51.39</span></p>
            
            
            <p id="MatsP_51.40">
               ityete hyagnayaḥ proktāḥ praṇītā ye hi cādhvare <br />
               samatīte tu sarge ye yāmaiḥ saha surottamaiḥ //
                <span class="ref">MatsP_51.40</span></p>
            
            
            <p id="MatsP_51.41">
               svāyambhuve 'ntare pūrvam agnayaste 'bhimāninaḥ <br />
               ete viharaṇīyeṣu cetanācetaneṣviha //
                <span class="ref">MatsP_51.41</span></p>
            
            
            <p id="MatsP_51.42">
               sthānābhimānino 'gnīdhrāḥ prāgāsanhavyavāhanāḥ <br />
               kāmyanaimittikādyāste ye te karmasvavasthitāḥ //
                <span class="ref">MatsP_51.42</span></p>
            
            
            <p id="MatsP_51.43">
               pūrve manvantare 'tīte śukrairyāmaiśca taiḥ saha <br />
               ete devagaṇaiḥ sārdhaṃ prathamasyāntare manoḥ //
                <span class="ref">MatsP_51.43</span></p>
            
            
            <p id="MatsP_51.44">
               ityetā yonayo hyaktāḥ sthānākhyā jātavedasām <br />
               svārociṣādiṣu jñeyāḥ savarṇānteṣu saptasu //
                <span class="ref">MatsP_51.44</span></p>
            
            
            <p id="MatsP_51.45">
               tairevaṃ tu prasaṃkhyātaṃ sāmpratānāgateṣviha <br />
               manvantareṣu sarveṣu lakṣaṇaṃ jātavedasām //
                <span class="ref">MatsP_51.45</span></p>
            
            
            <p id="MatsP_51.46">
               manvantareṣu sarveṣu nānārūpaprayojanaiḥ <br />
               vartante vartamānaiśca yāmairdevaiḥ sahāgnayaḥ //
                <span class="ref">MatsP_51.46</span></p>
            
            
            <p id="MatsP_51.47">
               anāgataiḥ suraiḥ sārdhaṃ vatsyanto 'nāgatāstvatha <br />
               ityeṣa pracayo 'gnīnāṃ mayā prokto yathākramam <br />
               vistareṇānupūrvyā ca kimanyacchrotumicchatha //
                <span class="ref">MatsP_51.47</span></p>
            
            </div>
         
         <div id="d1e48156">
            
            <h3>Matsya-Purāṇa 52</h3>
            *ṛṣaya ūcuḥ
            
            
            <p id="MatsP_52.1">
               idānīṃ prāha yadviṣṇuḥ pṛṣṭaḥ paramamuttamam <br />
               tadidānīṃ samācakṣva dharmādharmasya vistaram //
                <span class="ref">MatsP_52.1</span></p>
            
            *sūta uvāca
            
            
            <p id="MatsP_52.2">
               evamekārṇave tasmin matsyarūpī janārdanaḥ <br />
               vistāramādisargasya pratisargasya cākhilam //
                <span class="ref">MatsP_52.2</span></p>
            
            
            <p id="MatsP_52.3">
               kathayāmāsa viśvātmā manave sūryasūnave <br />
               karmayogaṃ ca sāṃkhyaṃ ca yathāvadvistarānvitam //
                <span class="ref">MatsP_52.3</span></p>
            
            *ṛṣaya ūcuḥ
            
            
            <p id="MatsP_52.4">
               śrotumicchāmahe sūta karmayogasya lakṣaṇam <br />
               yasmādaviditaṃ loke na kiṃcittava suvrata //
                <span class="ref">MatsP_52.4</span></p>
            
            *sūta uvāca
            
            
            <p id="MatsP_52.5">
               karmayogaṃ ca vakṣyāmi yathā viṣṇuvibhāṣitam <br />
               jñānayogasahasrāddhi karmayogaḥ praśasyate //
                <span class="ref">MatsP_52.5</span></p>
            
            
            <p id="MatsP_52.6">
               karmayogodbhavaṃ jñānaṃ tasmāttatparamaṃ padam <br />
               karmajñānodbhavaṃ brahma na ca jñānamakarmaṇaḥ //
                <span class="ref">MatsP_52.6</span></p>
            
            
            <p id="MatsP_52.7">
               tasmātkarmaṇi yuktātmā tattvamāpnoti śāśvatam <br />
               vedo 'khilo dharmamūlam ācāraścaiva tadvidām //
                <span class="ref">MatsP_52.7</span></p>
            
            
            <p id="MatsP_52.8">
               aṣṭāvātmaguṇās tasmin pradhānatvena saṃsthitāḥ <br />
               dayā sarveṣu bhūteṣu kṣāntī rakṣāturasya tu //
                <span class="ref">MatsP_52.8</span></p>
            
            
            <p id="MatsP_52.9">
               anasūyā tathā loke śaucamantarbahirdvijāḥ <br />
               anāyāseṣu kāryeṣu māṅgalyācārasevanam //
                <span class="ref">MatsP_52.9</span></p>
            
            
            <p id="MatsP_52.10">
               na ca dravyeṣu kārpaṇyam ārteṣūpārjiteṣu ca <br />
               tathāspṛhā paradravye parastrīṣu ca sarvadā //
                <span class="ref">MatsP_52.10</span></p>
            
            
            <p id="MatsP_52.11">
               aṣṭāvātmaguṇāḥ proktāḥ purāṇasya tu kovidaiḥ <br />
               ayameva kriyāyogo jñānayogasya sādhakaḥ //
                <span class="ref">MatsP_52.11</span></p>
            
            
            <p id="MatsP_52.12">
               karmayogaṃ vinā jñānaṃ kasyacin neha dṛśyate <br />
               śrutismṛtyuditaṃ dharmam upatiṣṭhetprayatnataḥ //
                <span class="ref">MatsP_52.12</span></p>
            
            
            <p id="MatsP_52.13">
               devatānāṃ pitṝṇāṃ ca manuṣyāṇāṃ ca sarvadā <br />
               kuryādaharaharyajñair bhūtarṣigaṇatarpaṇam //
                <span class="ref">MatsP_52.13</span></p>
            
            
            <p id="MatsP_52.14">
               svādhyāyairarcayeccarṣīn homairvidvānyathāvidhi <br />
               pitṝñchrāddhair annadānair bhūtāni balikarmabhiḥ //
                <span class="ref">MatsP_52.14</span></p>
            
            
            <p id="MatsP_52.15">
               pañcaite vihitā yajñāḥ pañcasūnāpanuttaye <br />
               kaṇḍanī peṣaṇī cullī jalakumbhī pramārjanī //
                <span class="ref">MatsP_52.15</span></p>
            
            
            <p id="MatsP_52.16">
               pañca sūnā gṛhasthasya tena svargaṃ na gacchati <br />
               tatpāpanāśanāyāmī pañca yajñāḥ prakīrtitāḥ //
                <span class="ref">MatsP_52.16</span></p>
            
            
            <p id="MatsP_52.17">
               dvāviṃśatistathāṣṭau ca ye saṃskārāḥ prakīrtitāḥ <br />
               tadyukto 'pi na mokṣāya yastvātmaguṇavarjitaḥ //
                <span class="ref">MatsP_52.17</span></p>
            
            
            <p id="MatsP_52.18">
               tasmādātmaguṇopetaḥ śrutikarma samācaret <br />
               gobrāhmaṇānāṃ vittena sarvadā bhadramācaret //
                <span class="ref">MatsP_52.18</span></p>
            
            
            <p id="MatsP_52.19">
               gobhūhiraṇyavāsobhir gandhamālyodakena ca <br />
               pūjayedbrahmaviṣṇvarkarudravasvātmakaṃ śivam //
                <span class="ref">MatsP_52.19</span></p>
            
            
            <p id="MatsP_52.20">
               vratopavāsair vidhivacchraddhayā ca vimatsaraḥ <br />
               yo 'sāv atīndriyaḥ śāntaḥ sūkṣmo 'vyaktaḥ sanātanaḥ <br />
               vāsudevo jaganmūrtis tasya sambhūtayo hy amī //
                <span class="ref">MatsP_52.20</span></p>
            
            
            <p id="MatsP_52.21">
               brahmā viṣṇuśca bhagavān mārtaṇḍo vṛṣavāhanaḥ <br />
               aṣṭau ca vasavastadvad ekādaśa gaṇādhipāḥ <br />
               lokapālādhipāścaiva pitaro mātarastathā //
                <span class="ref">MatsP_52.21</span></p>
            
            
            <p id="MatsP_52.22">
               imā vibhūtayaḥ proktāś carācarasamanvitāḥ <br />
               brahmādyāś caturo mūlam avyaktādhipatiḥ smṛtaḥ //
                <span class="ref">MatsP_52.22</span></p>
            
            
            <p id="MatsP_52.23">
               oṃ oṃ brahmaṇā cātha sūryeṇa viṣṇunātha śivena vā <br />
               abhedātpūjitena syāt pūjitaṃ sacarācaram //
                <span class="ref">MatsP_52.23</span></p>
            
            
            <p id="MatsP_52.24">
               brahmādīnāṃ paraṃ dhāma trayāṇāmapi saṃsthitiḥ <br />
               vedamūrtāv ataḥ pūṣā pūjanīyaḥ prayatnataḥ //
                <span class="ref">MatsP_52.24</span></p>
            
            
            <p id="MatsP_52.25">
               tasmādagnidvijamukhān kṛtvā sampūjayedimān <br />
               dānairvratopavāsaiśca japahomādinā naraḥ //
                <span class="ref">MatsP_52.25</span></p>
            
            
            <p id="MatsP_52.26">
               iti kriyāyogaparāyaṇasya vedāntaśāstrasmṛtivatsalasya <br />
               vikarmabhītasya sadā na kiṃcit prāptavyamastīha pare ca loke //
                <span class="ref">MatsP_52.26</span></p>
            
            </div>
         
         <div id="d1e48682">
            
            <h3>Matsya-Purāṇa 53</h3>
            *munaya ūcuḥ
            
            
            <p id="MatsP_53.1">
               purāṇasaṃkhyāmācakṣva sūta vistaraśaḥ kramāt <br />
               dānadharmamaśeṣaṃ tu yathāvadanupūrvaśaḥ //
                <span class="ref">MatsP_53.1</span></p>
            
            *sūta uvāca
            
            
            <p id="MatsP_53.2">
               idameva purāṇeṣu purāṇapuruṣastadā <br />
               yaduktavānsa viśvātmā manave tannibodhata //
                <span class="ref">MatsP_53.2</span></p>
            
            *matsya uvāca
            
            
            <p id="MatsP_53.3">
               purāṇaṃ sarvaśāstrāṇāṃ prathamaṃ brahmaṇā smṛtam <br />
               anantaraṃ ca vaktrebhyo vedāstasya vinirgatāḥ //
                <span class="ref">MatsP_53.3</span></p>
            
            
            <p id="MatsP_53.4">
               purāṇamekamevāsīt tadā kalpāntare 'nagha <br />
               trivargasādhanaṃ puṇyaṃ śatakoṭipravistaram //
                <span class="ref">MatsP_53.4</span></p>
            
            
            <p id="MatsP_53.5">
               nirdagdheṣu ca lokeṣu vājirūpeṇa vai mayā <br />
               aṅgāni caturo vedān purāṇaṃ nyāyavistaram //
                <span class="ref">MatsP_53.5</span></p>
            
            
            <p id="MatsP_53.6">
               mīmāṃsāṃ dharmaśāstraṃ ca parigṛhya mayā kṛtam <br />
               matsyarūpeṇa ca punaḥ kalpādāvudakārṇave //
                <span class="ref">MatsP_53.6</span></p>
            
            
            <p id="MatsP_53.7">
               aśeṣam etatkathitam udakāntargatena ca <br />
               śrutvā jagāda ca munīn prati devāṃścaturmukhaḥ //
                <span class="ref">MatsP_53.7</span></p>
            
            
            <p id="MatsP_53.8">
               pravṛttiḥ sarvaśāstrāṇāṃ purāṇasyābhavattataḥ <br />
               kālenāgrahaṇaṃ dṛṣṭvā purāṇasya tato nṛpa //
                <span class="ref">MatsP_53.8</span></p>
            
            
            <p id="MatsP_53.9">
               vyāsarūpamahaṃ kṛtvā saṃharāmi yuge yuge <br />
               caturlakṣapramāṇena dvāpare dvāpare sadā //
                <span class="ref">MatsP_53.9</span></p>
            
            
            <p id="MatsP_53.10">
               tathāṣṭādaśadhā kṛtvā bhūrloke 'sminprakāśyate <br />
               adyāpi devaloke 'smiñ chatakoṭipravistaram //
                <span class="ref">MatsP_53.10</span></p>
            
            
            <p id="MatsP_53.11">
               tadartho 'tra caturlakṣaṃ saṃkṣepeṇa nivaśitaḥ <br />
               purāṇāni daśāṣṭau ca sāmprataṃ tadihocyate //
                <span class="ref">MatsP_53.11</span></p>
            
            
            <p id="MatsP_53.12">
               nāmatastāni vakṣyāmi śṛṇudhvaṃ munisattamāḥ <br />
               brahmaṇābhihitaṃ pūrvaṃ yāvanmātraṃ marīcaye //
                <span class="ref">MatsP_53.12</span></p>
            
            
            <p id="MatsP_53.13">
               brāhmaṃ tridaśasāhasraṃ purāṇaṃ parikīrtyate <br />
               likhitvā tacca yo dadyāj jaladhenusamanvitam <br />
               vaiśākhapūrṇimāyāṃ ca brahmaloke mahīyate //
                <span class="ref">MatsP_53.13</span></p>
            
            
            <p id="MatsP_53.14">
               etadeva yadā padmam abhūddhairaṇmayaṃ jagat <br />
               tadvṛttāntāśrayaṃ tadvat pādmamityucyate budhaiḥ <br />
               pādmaṃ tatpañcapañcāśatsahasrāṇīha kathyate //
                <span class="ref">MatsP_53.14</span></p>
            
            
            <p id="MatsP_53.15">
               tatpurāṇaṃ ca yo dadyāt suvarṇakamalānvitam <br />
               jyeṣṭhe māsi tilairyuktam aśvamedhaphalaṃ labhet //
                <span class="ref">MatsP_53.15</span></p>
            
            
            <p id="MatsP_53.16">
               vārāhakalpavṛttāntam adhikṛtya parāśaraḥ <br />
               yatprāha dharmānakhilāṃs tadyuktaṃ vaiṣṇavaṃ viduḥ //
                <span class="ref">MatsP_53.16</span></p>
            
            
            <p id="MatsP_53.17">
               tadāṣāḍhe ca yo dadyād ghṛtadhenusamanvitam <br />
               paurṇamāsyāṃ vipūtātmā sa padaṃ yāti vāruṇam <br />
               trayoviṃśatisāhasraṃ tatpramāṇaṃ vidurbudhāḥ //
                <span class="ref">MatsP_53.17</span></p>
            
            
            <p id="MatsP_53.18">
               śvetakalpaprasaṅgena dharmānvāyurihābravīt <br />
               yatra tadvāyavīyaṃ syād rudramāhātmyasaṃyutam <br />
               caturviṃśasahasrāṇi purāṇaṃ tadihocyate //
                <span class="ref">MatsP_53.18</span></p>
            
            
            <p id="MatsP_53.19">
               śrāvaṇyāṃ śrāvaṇe māsi guḍadhenusamanvitam <br />
               yo dadyādvṛṣasaṃyuktaṃ brāhmaṇāya kuṭumbine <br />
               śivaloke sa pūtātmā kalpamekaṃ vasennaraḥ //
                <span class="ref">MatsP_53.19</span></p>
            
            
            <p id="MatsP_53.20">
               yatrādhikṛtya gāyatrīṃ varṇyate dharmavistaraḥ <br />
               vṛtrāsuravadhopetaṃ tadbhāgavatamucyate //
                <span class="ref">MatsP_53.20</span></p>
            
            
            <p id="MatsP_53.21">
               sārasvatasya kalpasya madhye ye syurnarottamāḥ <br />
               tadvṛttāntodbhavaṃ loke tadbhāgavatamucyate //
                <span class="ref">MatsP_53.21</span></p>
            
            
            <p id="MatsP_53.22">
               likhitvā tacca yo dadyād dhemasiṃhasamanvitam <br />
               paurṇamāsyāṃ prauṣṭhapadyāṃ sa yāti paramāṃ gatim <br />
               aṣṭādaśa sahasrāṇi purāṇaṃ tatpracakṣate //
                <span class="ref">MatsP_53.22</span></p>
            
            
            <p id="MatsP_53.23">
               yatrāha nārado dharmān bṛhatkalpāśrayāṇi ca <br />
               pañcaviṃśatsahasrāṇi nāradīyaṃ taducyate //
                <span class="ref">MatsP_53.23</span></p>
            
            
            <p id="MatsP_53.24">
               āśvine pañcadaśyāṃ tu dadyāddhenusamanvitam <br />
               paramāṃ siddhimāpnoti punarāvṛttidurlabhām //
                <span class="ref">MatsP_53.24</span></p>
            
            
            <p id="MatsP_53.25">
               yatrādhikṛtya śakunīn dharmādharmavicāraṇā <br />
               vyākhyātā vai munipraśne munibhirdharmacāribhiḥ //
                <span class="ref">MatsP_53.25</span></p>
            
            
            <p id="MatsP_53.26">
               mārkaṇḍeyena kathitaṃ tatsarvaṃ vistareṇa tu <br />
               purāṇaṃ navasāhasraṃ mārkaṇḍeyam ihocyate //
                <span class="ref">MatsP_53.26</span></p>
            
            
            <p id="MatsP_53.27">
               pratilikhya ca yo dadyāt sauvarṇakarisaṃyutam <br />
               kārttikyāṃ puṇḍarīkasya yajñasya phalabhāgbhavet //
                <span class="ref">MatsP_53.27</span></p>
            
            
            <p id="MatsP_53.28">
               yat tad īśānakaṃ kalpaṃ vṛttāntamadhikṛtya ca <br />
               vasiṣṭhāyāgninā proktam āgneyaṃ tatpracakṣate //
                <span class="ref">MatsP_53.28</span></p>
            
            
            <p id="MatsP_53.29">
               likhitvā tacca yo dadyād dhemapadmasamanvitam <br />
               mārgaśīrṣyāṃ vidhānena tiladhenusamanvitam //
                <span class="ref">MatsP_53.29</span></p>
            
            
            <p id="MatsP_53.30">
               tacca ṣoḍaśasāhasraṃ sarvakratuphalapradam <br />
               yaḥ pradadhannaraḥ so 'tha svargaloke mahīyate //
                <span class="ref">MatsP_53.30</span></p>
            
            
            <p id="MatsP_53.31">
               yatrādhikṛtya māhātmyam ādityasya caturmukhaḥ <br />
               aghorakalpavṛttāntaprasaṅgena jagatsthitim <br />
               manave kathayāmāsa bhūtagrāmasya lakṣaṇam //
                <span class="ref">MatsP_53.31</span></p>
            
            
            <p id="MatsP_53.32">
               caturdaśa sahasrāṇi tathā pañca śatāni ca <br />
               bhaviṣyacaritaprāyaṃ bhaviṣyaṃ tadihocyate //
                <span class="ref">MatsP_53.32</span></p>
            
            
            <p id="MatsP_53.33">
               tatpauṣe māsi yo dadyāt paurṇamāsyāṃ vimatsaraḥ <br />
               guḍakumbhasamāyuktam agniṣṭomaphalaṃ bhavet //
                <span class="ref">MatsP_53.33</span></p>
            
            
            <p id="MatsP_53.34">
               rathaṃtarasya kalpasya vṛttāntamadhikṛtya ca <br />
               sāvarṇinā nāradāya kṛṣṇamāhātmyamuttamam //
                <span class="ref">MatsP_53.34</span></p>
            
            
            <p id="MatsP_53.35">
               yatra brahmavarāhasya codantaṃ varṇitaṃ muhuḥ <br />
               tadaṣṭādaśasāhasraṃ brahmavaivartamucyate //
                <span class="ref">MatsP_53.35</span></p>
            
            
            <p id="MatsP_53.36">
               purāṇaṃ brahmavaivartaṃ yo dadyānmāghamāsi ca <br />
               paurṇamāsyāṃ śubhadine brahmaloke mahīyate //
                <span class="ref">MatsP_53.36</span></p>
            
            
            <p id="MatsP_53.37">
               yatrāgniliṅgamadhyasthaḥ prāha devo maheśvaraḥ <br />
               dharmārthakāmamokṣārtham āgneyamadhikṛtya ca //
                <span class="ref">MatsP_53.37</span></p>
            
            
            <p id="MatsP_53.38">
               kalpānte laiṅgamityuktaṃ purāṇaṃ brahmaṇā svayam <br />
               tadekādaśasāhasraṃ phālgunyāṃ yaḥ prayacchati <br />
               tiladhenusamāyuktaṃ sa yāti śivasāmyatām //
                <span class="ref">MatsP_53.38</span></p>
            
            
            <p id="MatsP_53.39">
               mahāvarāhasya punar māhātmyamadhikṛtya ca <br />
               viṣṇunābhihitaṃ kṣoṇyai tadvārāham ihocyate //
                <span class="ref">MatsP_53.39</span></p>
            
            
            <p id="MatsP_53.40">
               mānavasya prasaṅgena kalpasya munisattamāḥ <br />
               caturviṃśatsahasrāṇi tatpurāṇamihocyate //
                <span class="ref">MatsP_53.40</span></p>
            
            
            <p id="MatsP_53.41">
               kāñcanaṃ garuḍaṃ kṛtvā tiladhenusamanvitam <br />
               paurṇamāsyāṃ madhau dadyād brāhmaṇāya kuṭumbine <br />
               varāhasya prasādena padamāpnoti vaiṣṇavam //
                <span class="ref">MatsP_53.41</span></p>
            
            
            <p id="MatsP_53.42">
               yatra māheśvarāndharmān adhikṛtya ca ṣaṇmukhaḥ <br />
               kalpe tatpuruṣaṃ vṛttaṃ caritairupabṛṃhitam //
                <span class="ref">MatsP_53.42</span></p>
            
            
            <p id="MatsP_53.43">
               skāndaṃ nāma purāṇaṃ ca hy ekāśītirnigadyate <br />
               sahasrāṇi śataṃ caikam iti martyeṣu gadyate //
                <span class="ref">MatsP_53.43</span></p>
            
            
            <p id="MatsP_53.44">
               parilikhya ca yo dadyād dhemaśūlasamanvitam <br />
               śaivaṃ padamavāpnoti mīne copāgate ravau //
                <span class="ref">MatsP_53.44</span></p>
            
            
            <p id="MatsP_53.45">
               trivikramasya māhātmyam adhikṛtya caturmukhaḥ <br />
               trivargamabhyadhāttacca vāmanaṃ parikīrtitam //
                <span class="ref">MatsP_53.45</span></p>
            
            
            <p id="MatsP_53.46">
               purāṇaṃ daśasāhasraṃ kūrmakalpānugaṃ śivam <br />
               yaḥ śaradviṣuve dadyād vaiṣṇavaṃ yātyasau padam //
                <span class="ref">MatsP_53.46</span></p>
            
            
            <p id="MatsP_53.47">
               yatra dharmārthakāmānāṃ mokṣasya ca rasātale <br />
               māhātmyaṃ kathayāmāsa kūrmarūpī janārdanaḥ //
                <span class="ref">MatsP_53.47</span></p>
            
            
            <p id="MatsP_53.48">
               indradyumnaprasaṅgena ṛṣibhyaḥ śakrasaṃnidhau <br />
               aṣṭādaśa sahasrāṇi lakṣmīkalpānuṣaṅgikam //
                <span class="ref">MatsP_53.48</span></p>
            
            
            <p id="MatsP_53.49">
               yo dadyādayane kūrmaṃ hemakūrmasamanvitam <br />
               gosahasrapradānasya phalaṃ samprāpnuyānnaraḥ //
                <span class="ref">MatsP_53.49</span></p>
            
            
            <p id="MatsP_53.50">
               śrutīnāṃ yatra kalpādau pravṛttyarthaṃ janārdanaḥ <br />
               matsyarūpeṇa manave narasiṃhopavarṇanam //
                <span class="ref">MatsP_53.50</span></p>
            
            
            <p id="MatsP_53.51">
               adhikṛtyābravītsaptakalpavṛttaṃ munīśvarāḥ <br />
               tanmātsyamiti jānīdhvaṃ sahasrāṇi caturdaśa //
                <span class="ref">MatsP_53.51</span></p>
            
            
            <p id="MatsP_53.52">
               viṣuve hemamatsyena dhenvā caiva samanvitam <br />
               yo dadyātpṛthivī tena dattā bhavati cākhilā //
                <span class="ref">MatsP_53.52</span></p>
            
            
            <p id="MatsP_53.53">
               yadā ca gāruḍe kalpe viśvāṇḍādgaruḍodbhavam <br />
               adhikṛtyābravītkṛṣṇo gāruḍaṃ tadihocyate //
                <span class="ref">MatsP_53.53</span></p>
            
            
            <p id="MatsP_53.54">
               tad aṣṭādaśakaṃ caikaṃ sahasrāṇīha paṭhyate <br />
               sauvarṇahaṃsasaṃyuktaṃ yo dadāti pumāniha <br />
               sa siddhiṃ labhate mukhyāṃ śivaloke ca saṃsthitim //
                <span class="ref">MatsP_53.54</span></p>
            
            
            <p id="MatsP_53.55">
               brahmā brahmāṇḍamāhātmyam adhikṛtyābravītpunaḥ <br />
               tacca dvādaśasāhasraṃ brahmāṇḍaṃ dviśatādhikam //
                <span class="ref">MatsP_53.55</span></p>
            
            
            <p id="MatsP_53.56">
               bhaviṣyāṇāṃ ca kalpānāṃ śrūyate yatra vistaraḥ <br />
               tadbrahmāṇḍapurāṇaṃ ca brahmaṇā samudāhṛtam //
                <span class="ref">MatsP_53.56</span></p>
            
            
            <p id="MatsP_53.57">
               yo dadyāttadvyatīpāte pītorṇāyugasaṃyutam <br />
               rājasūyasahasrasya phalamāpnoti mānavaḥ <br />
               hemadhenvā yutaṃ tacca brahmalokaphalapradam //
                <span class="ref">MatsP_53.57</span></p>
            
            
            <p id="MatsP_53.58">
               caturlakṣamidaṃ proktaṃ vyāsenādbhutakarmaṇā <br />
               matpiturmama pitrā ca mayā tubhyaṃ niveditam //
                <span class="ref">MatsP_53.58</span></p>
            
            
            <p id="MatsP_53.59">
               iha lokahitārthāya saṃkṣiptaṃ paramarṣiṇā <br />
               idamadyāpi deveṣu śatakoṭipravistaram //
                <span class="ref">MatsP_53.59</span></p>
            
            
            <p id="MatsP_53.60">
               upabhedānpravakṣyāmi loke ye sampratiṣṭhitāḥ <br />
               pādme purāṇe yatroktaṃ narasiṃhopavarṇanam <br />
               taccāṣṭādaśasāhasraṃ nārasiṃhamihocyate //
                <span class="ref">MatsP_53.60</span></p>
            
            
            <p id="MatsP_53.61">
               nandāyā yatra māhātmyaṃ kārttikeyena varṇyate <br />
               nandīpurāṇaṃ tallokair ākhyātamiti kīrtyate //
                <span class="ref">MatsP_53.61</span></p>
            
            
            <p id="MatsP_53.62">
               yatra sāmbaṃ puraskṛtya bhaviṣyati kathānakam <br />
               procyate tatpunarloke sāmbametanmunivratāḥ //
                <span class="ref">MatsP_53.62</span></p>
            
            
            <p id="MatsP_53.63">
               purātanasya kalpasya purāṇāni vidurbudhāḥ <br />
               dhanyaṃ yaśasyamāyuṣyaṃ purāṇānāmanukramam <br />
               evamādityasaṃjñā ca tatraiva parigadyate //
                <span class="ref">MatsP_53.63</span></p>
            
            
            <p id="MatsP_53.64">
               aṣṭādaśabhyastu pṛthak purāṇaṃ yatpradiśyate <br />
               vijānīdhvaṃ dvijaśreṣṭhās tadetebhyo vinirgatam //
                <span class="ref">MatsP_53.64</span></p>
            
            
            <p id="MatsP_53.65">
               pañcāṅgāni purāṇeṣu ākhyānakamiti smṛtam <br />
               sargaśca pratisargaśca vaṃśo manvantarāṇi ca <br />
               vaṃśyānucaritaṃ caiva purāṇaṃ pañcalakṣaṇam //
                <span class="ref">MatsP_53.65</span></p>
            
            
            <p id="MatsP_53.66">
               brahmaviṣṇvarkarudrāṇāṃ māhātmyaṃ bhuvanasya ca <br />
               sasaṃhārapradānāṃ ca purāṇe pañcavarṇake //
                <span class="ref">MatsP_53.66</span></p>
            
            
            <p id="MatsP_53.67">
               dharmaścārthaśca kāmaśca mokṣaścaivātra kīrtyate <br />
               sarveṣvapi purāṇeṣu tadviruddhaṃ ca yatphalam //
                <span class="ref">MatsP_53.67</span></p>
            
            
            <p id="MatsP_53.68">
               sāttvikeṣu purāṇeṣu māhātmyamadhikaṃ hareḥ <br />
               rājaseṣu ca māhātmyam adhikaṃ brahmaṇo viduḥ //
                <span class="ref">MatsP_53.68</span></p>
            
            
            <p id="MatsP_53.69">
               tadvadagneśca māhātmyaṃ tāmaseṣu śivasya ca <br />
               saṃkīrṇeṣu sarasvatyāḥ pitṝṇāṃ ca nigadyate //
                <span class="ref">MatsP_53.69</span></p>
            
            
            <p id="MatsP_53.70">
               aṣṭādaśa purāṇāni kṛtvā satyavatīsutaḥ <br />
               bhāratākhyānamakhilaṃ cakre tadupabṛṃhitam <br />
               lakṣeṇaikena yatproktaṃ vedārthaparibṛṃhitam //
                <span class="ref">MatsP_53.70</span></p>
            
            
            <p id="MatsP_53.71">
               vālmīkinā tu yatproktaṃ rāmopākhyānamuttamam <br />
               brahmaṇābhihitaṃ yacca śatakoṭipravistaram //
                <span class="ref">MatsP_53.71</span></p>
            
            
            <p id="MatsP_53.72">
               āhṛtya nāradāyaivaṃ tena vālmīkaye punaḥ <br />
               vālmīkinā ca lokeṣu dharmakāmārthasādhanam <br />
               evaṃ sapādāḥ pañcaite lakṣā martye prakīrtitāḥ //
                <span class="ref">MatsP_53.72</span></p>
            
            
            <p id="MatsP_53.73">
               purātanasya kalpasya purāṇāni vidurbudhāḥ <br />
               dhanyaṃ yaśasyamāyuṣyaṃ purāṇānāmanukramam <br />
               yaḥ paṭhecchṛṇuyādvāpi sa yāti paramāṃ gatim //
                <span class="ref">MatsP_53.73</span></p>
            
            
            <p id="MatsP_53.74">
               idaṃ pavitraṃ yaśaso nidhānam idaṃ pitṝṇāmativallabhaṃ ca <br />
               idaṃ ca deveṣv amṛtāyitaṃ ca nityaṃ tvidaṃ pāpaharaṃ ca puṃsām //
                <span class="ref">MatsP_53.74</span></p>
            
            </div>
         
         <div id="d1e50246">
            
            <h3>Matsya-Purāṇa 54</h3>
            *sūta uvāca
            
            
            <p id="MatsP_54.1">
               ataḥ paraṃ pravakṣyāmi dānadharmānaśeṣataḥ <br />
               vratopavāsasaṃyuktān yathāmatsyoditāniha //
                <span class="ref">MatsP_54.1</span></p>
            
            
            <p id="MatsP_54.2">
               mahādevasya saṃvāde nāradasya ca dhīmataḥ <br />
               yathāvṛttaṃ pravakṣyāmi dharmakāmārthasādhakam //
                <span class="ref">MatsP_54.2</span></p>
            
            
            <p id="MatsP_54.3">
               kailāsaśikharāsīnam apṛcchannāradaḥ purā <br />
               vinayanamanaṅgārim anaṅgāṅgaharaṃ haram //
                <span class="ref">MatsP_54.3</span></p>
            
            *nārada uvāca
            
            
            <p id="MatsP_54.4">
               bhagavandevadeveśa brahmaviṣṇvindranāyaka <br />
               śrīmadārogyarūpāyur bhāgyasaubhāgyasampadā <br />
               saṃyuktastava viṣṇorvā pumānbhaktaḥ kathaṃ bhavet //
                <span class="ref">MatsP_54.4</span></p>
            
            
            <p id="MatsP_54.5">
               nārī vā vidhavā sarvaguṇasaubhāgyasaṃyutā <br />
               kramānmuktipradaṃ deva kiṃcidvratamihocyatām //
                <span class="ref">MatsP_54.5</span></p>
            
            *īśvara uvāca
            
            
            <p id="MatsP_54.6">
               samyakpṛṣṭaṃ tvayā brahman sarvalokahitāvaham <br />
               śrutamapyatra yacchāntyai tadvrataṃ śṛṇu nārada //
                <span class="ref">MatsP_54.6</span></p>
            
            
            <p id="MatsP_54.7">
               nakṣatrapuruṣaṃ nāma vrataṃ nārāyaṇātmakam <br />
               pādādi kuryādvidhivad viṣṇunāmānukīrtanam //
                <span class="ref">MatsP_54.7</span></p>
            
            
            <p id="MatsP_54.8">
               pratimāṃ vāsudevasya mūlarkṣādiṣu cārcayet <br />
               caitramāsaṃ samāsādya kṛtvā brāhmaṇavācanam //
                <span class="ref">MatsP_54.8</span></p>
            
            
            <p id="MatsP_54.9">
               mūle namo viśvadharāya pādau gulphāvanantāya ca rohiṇīṣu <br />
               jaṅghe 'bhipūjye varadāya caiva dve jānunī vāśvikumāraṛkṣe //
                <span class="ref">MatsP_54.9</span></p>
            
            
            <p id="MatsP_54.10">
               pūrvottarāṣāḍhayuge tathorū namaḥ śivāyetyabhipūjanīyau <br />
               pūrvottarāphalguniyugmake ca meḍhraṃ namaḥ pañcaśarāya pūjyam //
                <span class="ref">MatsP_54.10</span></p>
            
            
            <p id="MatsP_54.11">
               kaṭiṃ namaḥ śārṅgadharāya viṣṇoḥ sampūjayennārada kṛttikāsu <br />
               tathārcayedbhādrapadādvaye ca pārśve namaḥ keśiniṣūdanāya //
                <span class="ref">MatsP_54.11</span></p>
            
            
            <p id="MatsP_54.12">
               kukṣidvayaṃ nārada revatīṣu dāmodarāyetyabhipūjanīyam <br />
               ṛkṣe 'nurādhāsu ca mādhavāya namastathoraḥsthalameva pūjyam //
                <span class="ref">MatsP_54.12</span></p>
            
            
            <p id="MatsP_54.13">
               pṛṣṭhaṃ dhaniṣṭhāsu ca pūjanīyam aghaughavidhvaṃsakarāya tacca <br />
               śrīśaṅkhacakrāsigadādharāya namo viśākhāsu bhujāśca pūjyāḥ //
                <span class="ref">MatsP_54.13</span></p>
            
            
            <p id="MatsP_54.14">
               haste tu hastā madhusūdanāya namo 'bhipūjyā iti kaiṭabhāreḥ <br />
               punarvasāvaṅgulipūrvabhāgāḥ sāmnāmadhīśāya namo 'bhipūjyāḥ //
                <span class="ref">MatsP_54.14</span></p>
            
            
            <p id="MatsP_54.15">
               bhujaṃganakṣatradine nakhāni sampūjayenmatsyaśarīrabhājaḥ <br />
               kūrmasya pādau śaraṇaṃ vrajāmi jyeṣṭhāsu kaṇṭhe harirarcanīyaḥ //
                <span class="ref">MatsP_54.15</span></p>
            
            
            <p id="MatsP_54.16">
               śrotre varāhāya namo 'bhipūjyā janārdanasya śravaṇena samyak <br />
               puṣye mukhaṃ dānavasūdanāya namo nṛsiṃhāya ca pūjanīyam //
                <span class="ref">MatsP_54.16</span></p>
            
            
            <p id="MatsP_54.17">
               namo namaḥ kāraṇavāmanāya svātīṣu dantāgramathārcanīyam <br />
               āsyaṃ harerbhārgavanandanāya saṃpūjanīyaṃ dvija vāruṇe tu //
                <span class="ref">MatsP_54.17</span></p>
            
            
            <p id="MatsP_54.18">
               namo 'stu rāmāya maghāsu nāsā saṃpūjanīyā raghunandanasya <br />
               mṛgottamāṅge nayane 'bhipūjye namo 'stu te rāma vighūrṇitākṣa //
                <span class="ref">MatsP_54.18</span></p>
            
            
            <p id="MatsP_54.19">
               buddhāya śāntāya namo lalāṭaṃ citrāsu saṃpūjyatamaṃ murāreḥ <br />
               śiro 'bhipūjyaṃ bharaṇīṣu viṣṇor namo 'stu viśveśvara kalkirūpiṇe //
                <span class="ref">MatsP_54.19</span></p>
            
            
            <p id="MatsP_54.20">
               ārdrāsu keśāḥ puruṣottamasya saṃpūjanīyā haraye namaste <br />
               upoṣitenarkṣadineṣu bhaktyā saṃpūjanīyā dvijapuṃgavāḥ syuḥ //
                <span class="ref">MatsP_54.20</span></p>
            
            
            <p id="MatsP_54.21">
               pūrṇe vrate sarvaguṇānvitāya vāgrūpaśīlāya ca sāmagāya <br />
               haimīṃ viśālāyatabāhudaṇḍāṃ muktāphalendūpalavajrayuktām //
                <span class="ref">MatsP_54.21</span></p>
            
            
            <p id="MatsP_54.22">
               jalasya pūrṇe kalaśe niviṣṭām arcāṃ harervastragavā sahaiva <br />
               śayyāṃ tathopaskarabhājanādiyuktāṃ pradadyāddvijapuṃgavāya //
                <span class="ref">MatsP_54.22</span></p>
            
            
            <p id="MatsP_54.23">
               yadyasti yatkiṃcidihāsti deyaṃ dadyāddvijāyātmahitāya sarvam <br />
               manorathānnaḥ saphalīkuruṣva hiraṇyagarbhācyutarudrarūpin //
                <span class="ref">MatsP_54.23</span></p>
            
            
            <p id="MatsP_54.24">
               salakṣmīkaṃ sabhāryāya kāñcanaṃ puruṣottamam <br />
               śayyāṃ ca dadyānmantreṇa granthibhedavivarjitām //
                <span class="ref">MatsP_54.24</span></p>
            
            
            <p id="MatsP_54.25">
               yathā na viṣṇubhaktānāṃ vṛjinaṃ jāyate kvacit <br />
               tathā surūpatārogyaṃ keśave bhaktimuttamām //
                <span class="ref">MatsP_54.25</span></p>
            
            
            <p id="MatsP_54.26">
               yathā na lakṣmyā śayanaṃ tava śūnyaṃ janārdana <br />
               śayyā mamāpyaśūnyāstu kṛṣṇa janmani janmani //
                <span class="ref">MatsP_54.26</span></p>
            
            
            <p id="MatsP_54.27">
               evaṃ nivedya tatsarvaṃ vastramālyānulepanam <br />
               nakṣatrapuruṣajñāya viprāyātha visarjayet //
                <span class="ref">MatsP_54.27</span></p>
            
            
            <p id="MatsP_54.28">
               bhuñjītātailalavaṇaṃ sarvarkṣeṣvapyupoṣitaḥ <br />
               bhojanaṃ ca yathāśakti vittaśāṭhyavivarjitaḥ //
                <span class="ref">MatsP_54.28</span></p>
            
            
            <p id="MatsP_54.29">
               iti nakṣatrapuruṣam upāsya vidhivatsvayam <br />
               sarvānkāmānavāpnoti viṣṇuloke mahīyate //
                <span class="ref">MatsP_54.29</span></p>
            
            
            <p id="MatsP_54.30">
               brahmahatyādikaṃ kiṃcid iha vāmutra vā kṛtam <br />
               ātmanā vātha pitṛbhis tatsarvaṃ kṣayamāpnuyāt //
                <span class="ref">MatsP_54.30</span></p>
            
            
            <p id="MatsP_54.31">
               iti paṭhati śṛṇoti vātibhaktyā puruṣavaro vratamaṅganātha kuryāt <br />
               kalikaluṣavidāraṇaṃ murāreḥ sakalavibhūtiphalapradaṃ ca puṃsām //
                <span class="ref">MatsP_54.31</span></p>
            
            </div>
         
         <div id="d1e50857">
            
            <h3>Matsya-Purāṇa 55</h3>
            *nārada uvāca
            
            
            <p id="MatsP_55.1">
               upavāseṣvaśaktasya tadeva phalamicchataḥ <br />
               anabhyāsena rogādvā kimiṣṭaṃ vratamuttamam //
                <span class="ref">MatsP_55.1</span></p>
            
            *īśvara uvāca
            
            
            <p id="MatsP_55.2">
               upavāse 'pyaśaktānāṃ naktaṃ bhojanamiṣyate <br />
               yasminvrate tadapyatra śrūyatāmakṣayaṃ mahat //
                <span class="ref">MatsP_55.2</span></p>
            
            
            <p id="MatsP_55.3">
               ādityaśayanaṃ nāma yathāvacchaṃkarārcanam <br />
               yeṣu nakṣatrayogeṣu purāṇajñāḥ pracakṣate //
                <span class="ref">MatsP_55.3</span></p>
            
            
            <p id="MatsP_55.4">
               yadā hastena saptamyām ādityasya dinaṃ bhavet <br />
               sūryasya cātha saṃkrāntis tithiḥ sā sārvakāmikī //
                <span class="ref">MatsP_55.4</span></p>
            
            
            <p id="MatsP_55.5">
               umāmaheśvarasyārcām arcayetsūryanāmabhiḥ <br />
               sūryārcāṃ śivaliṅge ca prakurvan pūjayedyataḥ //
                <span class="ref">MatsP_55.5</span></p>
            
            
            <p id="MatsP_55.6">
               umāpate ravervāpi na bhedo dṛśyate kvacit <br />
               yasmāttasmānmuniśreṣṭha gṛhe śambhuṃ samarcayet //
                <span class="ref">MatsP_55.6</span></p>
            
            
            <p id="MatsP_55.7">
               haste ca sūryāya namo 'stu pādāv arkāya citrāsu ca gulphadeśam <br />
               svātīṣu jaṅghe puruṣottamāya dhātre viśākhāsu ca jānudeśam //
                <span class="ref">MatsP_55.7</span></p>
            
            
            <p id="MatsP_55.8">
               tathānurādhāsu namo 'bhipūjyam ūrudvayaṃ caiva sahasrabhānoḥ <br />
               jyeṣṭhāsvanaṅgāya namo 'stu guhyam indrāya somāya kaṭī ca mūle //
                <span class="ref">MatsP_55.8</span></p>
            
            
            <p id="MatsP_55.9">
               pūrvottarāṣāḍhayuge ca nābhiṃ tvaṣṭre namaḥ saptataraṃgamāya <br />
               tīkṣṇāṃśave ca śravaṇe ca kukṣau pṛṣṭhaṃ dhaniṣṭhāsu vikartanāya //
                <span class="ref">MatsP_55.9</span></p>
            
            
            <p id="MatsP_55.10">
               cakṣuḥsthalaṃ dhvāntavināśanāya jalādhiparkṣe paripūjanīyam <br />
               pūrvottarābhādrapadādvaye ca bāhū namaścaṇḍakarāya pūjyau //
                <span class="ref">MatsP_55.10</span></p>
            
            
            <p id="MatsP_55.11">
               sāmnāmadhīśāya karadvayaṃ ca saṃpūjanīyaṃ dvija revatīṣu <br />
               nakhāni pūjyāni tathāśvinīṣu namo 'stu saptāśvadhuraṃdharāya //
                <span class="ref">MatsP_55.11</span></p>
            
            
            <p id="MatsP_55.12">
               kaṭhoradhāmne bharaṇīṣu kaṇṭhaṃ divākarāyetyabhipūjanīyā <br />
               grīvāgniṛkṣe 'dharamambujeśe sampūjayennārada rohiṇīṣu //
                <span class="ref">MatsP_55.12</span></p>
            
            
            <p id="MatsP_55.13">
               mṛgottamāṅge daśanā murāreḥ saṃpūjanīyā haraye namaste <br />
               namaḥ savitre rasanāṃ śaṃkare ca nāsābhipūjyā ca punarvasau ca //
                <span class="ref">MatsP_55.13</span></p>
            
            
            <p id="MatsP_55.14">
               lalāṭamambhoruhavallabhāya puṣye 'lakā vedaśarīradhāriṇe <br />
               sārpe 'tha mauliṃ vibudhapriyāya maghāsu karṇāviti gogaṇeśe //
                <span class="ref">MatsP_55.14</span></p>
            
            
            <p id="MatsP_55.15">
               pūrvāsu gobrāhmaṇavandanāya netrāṇi saṃpūjyatamāni śambhoḥ <br />
               athottarāphalgunibhe bhruvau ca viśveśvarāyeti ca pūjanīye //
                <span class="ref">MatsP_55.15</span></p>
            
            
            <p id="MatsP_55.16">
               namo 'stu pāśāṅkuśaśūlapadmakapālasarpendudhanurdharāya <br />
               gajāsurānaṅgapurāndhakādivināśamūlāya namaḥ śivāya //
                <span class="ref">MatsP_55.16</span></p>
            
            
            <p id="MatsP_55.17">
               ityādi cāstrāṇi ca pūjya nityaṃ viśveśvarāyeti śivo 'bhipūjyaḥ <br />
               bhoktavyamatraivamatailaśākam amāṃsamakṣāramabhuktaśeṣam //
                <span class="ref">MatsP_55.17</span></p>
            
            
            <p id="MatsP_55.18">
               ityevaṃ dvija naktāni kṛtvā dadyāt punarvasau <br />
               śāleyataṇḍulaprastham audumbaramaye ghṛtam //
                <span class="ref">MatsP_55.18</span></p>
            
            
            <p id="MatsP_55.19">
               saṃsthāpya pātre viprāya sahiraṇyaṃ nivedayet <br />
               saptame vastrayugmaṃ ca pāraṇe tvadhikaṃ bhavet //
                <span class="ref">MatsP_55.19</span></p>
            
            
            <p id="MatsP_55.20">
               caturdaśe tu samprāpte pāraṇe nāradābdike <br />
               brāhmaṇānbhojayedbhaktyā guḍakṣīraghṛtādibhiḥ //
                <span class="ref">MatsP_55.20</span></p>
            
            
            <p id="MatsP_55.21">
               kṛtvā tu kāñcanaṃ padmam aṣṭapattraṃ sakarṇikam <br />
               śuddhamaṣṭāṅgulaṃ tacca padmarāgadalānvitam //
                <span class="ref">MatsP_55.21</span></p>
            
            
            <p id="MatsP_55.22">
               śayyāṃ vilakṣaṇāṃ kṛtvā viruddhagranthivarjitām <br />
               sopadhānakaviśrāmasvāstaravyajanāni ca //
                <span class="ref">MatsP_55.22</span></p>
            
            
            <p id="MatsP_55.23">
               bhājanopānahachattracāmarāsanadarpaṇaiḥ <br />
               bhūṣaṇairapi saṃyuktāṃ phalavastrānulepanaiḥ //
                <span class="ref">MatsP_55.23</span></p>
            
            
            <p id="MatsP_55.24">
               tasyāṃ vidhāya tatpadmam alaṃkṛtya guṇānvitam <br />
               kapilāṃ vastrasaṃyuktāṃ suśīlāṃ ca payasvinīm //
                <span class="ref">MatsP_55.24</span></p>
            
            
            <p id="MatsP_55.25">
               raupyakhurīṃ hemaśṛṅgīṃ savatsāṃ kāṃsyadohanām <br />
               dadyānmantreṇa pūrvāhṇe na caināmabhilaṅghayet //
                <span class="ref">MatsP_55.25</span></p>
            
            
            <p id="MatsP_55.26">
               yathaivādityaśayanam aśūnyaṃ tava sarvadā <br />
               kāntyā dhṛtyā śriyā ratyā tathā me santu siddhayaḥ //
                <span class="ref">MatsP_55.26</span></p>
            
            
            <p id="MatsP_55.27">
               yathā na devāḥ śreyāṃsaṃ tvadanyamanaghaṃ viduḥ <br />
               tathā mām uddharāśeṣaduḥkhasaṃsārasāgarāt //
                <span class="ref">MatsP_55.27</span></p>
            
            
            <p id="MatsP_55.28">
               tataḥ pradakṣiṇīkṛtya praṇipatya visarjayet <br />
               śayyāgavādi tatsarvaṃ dvijasya bhavanaṃ nayet //
                <span class="ref">MatsP_55.28</span></p>
            
            
            <p id="MatsP_55.29">
               naitadviśīlāya na dāmbhikāya kutarkaduṣṭāya vinindakāya <br />
               prakāśanīyaṃ vratamindumauler yaścāpi nindāmadhikāṃ vidhatte //
                <span class="ref">MatsP_55.29</span></p>
            
            
            <p id="MatsP_55.30">
               bhaktāya dāntāya ca guhyametad ākhyeyam ānandakaraṃ śivasya <br />
               idaṃ mahāpātakabhin narāṇām apyakṣaraṃ vedavido vadanti //
                <span class="ref">MatsP_55.30</span></p>
            
            
            <p id="MatsP_55.31">
               na bandhuputreṇa dhanairviyuktaḥ patnībhirānandakaraḥ surāṇām <br />
               nābhyeti rogaṃ na ca śokaduḥkhaṃ yā vātha nārī kurute 'tibhaktyā //
                <span class="ref">MatsP_55.31</span></p>
            
            
            <p id="MatsP_55.32">
               idaṃ vasiṣṭhena purārjunena kṛtaṃ kubereṇa puraṃdareṇa <br />
               yatkīrtanenāpyakhilāni nāśam āyānti pāpāni na saṃśayo 'sti //
                <span class="ref">MatsP_55.32</span></p>
            
            
            <p id="MatsP_55.33*">
               iti paṭhati śṛṇoti vā ya itthaṃ raviśayanaṃ puruhūtavallabhaḥ syāt /<br />
               api narakagatānpitṝn aśeṣān api divamānayatīha yaḥ karoti //
                <span class="ref">MatsP_55.33*</span></p>
            
            </div>
         
         <div id="d1e51482">
            
            <h3>Matsya-Purāṇa 56</h3>
            *śrībhagavānuvāca
            
            
            <p id="MatsP_56.1">
               kṛṣṇāṣṭamīmatho vakṣye sarvapāpapraṇāśinīm <br />
               śāntirmuktiśca bhavati jayaḥ puṃsāṃ viśeṣataḥ //
                <span class="ref">MatsP_56.1</span></p>
            
            
            <p id="MatsP_56.2">
               śaṃkaraṃ mārgaśirasi śambhuṃ pauṣe 'bhipūjayet <br />
               māghe maheśvaraṃ devaṃ mahādevaṃ ca phālgune //
                <span class="ref">MatsP_56.2</span></p>
            
            
            <p id="MatsP_56.3">
               sthāṇuṃ caitre śivaṃ tadvad vaiśākhe tvarcayennaraḥ <br />
               jyeṣṭhe paśupatiṃ cārced āṣāḍhe ugramarcayet //
                <span class="ref">MatsP_56.3</span></p>
            
            
            <p id="MatsP_56.4">
               pūjayecchrāvaṇe śarvaṃ nabhasye tryambakaṃ tathā <br />
               haramāśvayuje māsi tatheśānaṃ ca kārttike //
                <span class="ref">MatsP_56.4</span></p>
            
            
            <p id="MatsP_56.5">
               kṛṣṇāṣṭamīṣu sarvāsu śaktaḥ sampūjayeddvijān <br />
               gobhūhiraṇyavāsobhiḥ śivabhaktānupoṣitaḥ //
                <span class="ref">MatsP_56.5</span></p>
            
            
            <p id="MatsP_56.6">
               gomūtraghṛtagokṣīratilān yavakuśodakam <br />
               gośṛṅgodaśirīṣārkabilvapattradadhīni ca <br />
               pañcagavyaṃ ca saṃprāśya śaṃkaraṃ pūjayenniśi //
                <span class="ref">MatsP_56.6</span></p>
            
            
            <p id="MatsP_56.7">
               aśvatthaṃ ca vaṭaṃ caivo-dumbaraṃ plakṣameva ca <br />
               palāśaṃ jambuvṛkṣaṃ ca viduḥ ṣaṣṭhaṃ maharṣayaḥ //
                <span class="ref">MatsP_56.7</span></p>
            
            
            <p id="MatsP_56.8">
               mārgaśīrṣāṣāḍhamāsābhyāṃ dvābhyāṃ dvābhyāmitikramāt <br />
               ekaikaṃ dantapavanaṃ vṛkṣeṣveteṣu bhakṣayet //
                <span class="ref">MatsP_56.8</span></p>
            
            
            <p id="MatsP_56.9">
               devāya dadyādarghyaṃ ca kṛṣṇāṃ gāṃ kṛṣṇavāsasam <br />
               dadyātsamāpte dadhyannaṃ vitānadhvajacāmaram //
                <span class="ref">MatsP_56.9</span></p>
            
            
            <p id="MatsP_56.10">
               dvijānāmudakumbhāṃśca pañcaratnasamanvitān <br />
               gāvaḥ kṛṣṇāḥ suvarṇaṃ ca vāsāṃsi vividhāni ca <br />
               aśaktastu punardadyād gāmekāmapi śaktitaḥ //
                <span class="ref">MatsP_56.10</span></p>
            
            
            <p id="MatsP_56.11">
               na vittaśāṭhyaṃ kurvīta kurvandoṣamavāpnuyāt <br />
               kṛṣṇāṣṭamīmupoṣyaiva saptakalpaśatatrayam <br />
               pumānsampūjito devaiḥ śivaloke mahīyate //
                <span class="ref">MatsP_56.11</span></p>
            
            </div>
         
         <div id="d1e51721">
            
            <h3>Matsya-Purāṇa 57</h3>
            *nārada uvāca
            
            
            <p id="MatsP_57.1">
               dīrghāyurārogyakulābhivṛddhiyuktaḥ pumānbhūpakulāyutaḥ syāt <br />
               muhurmuhurjanmani yena samyag vrataṃ samācakṣva tadindumaule //
                <span class="ref">MatsP_57.1</span></p>
            
            *śrībhagavānuvāca
            
            
            <p id="MatsP_57.2">
               tvayā pṛṣṭamidaṃ samyag uktaṃ cākṣayyakārakam <br />
               rahasyaṃ tava vakṣyāmi yatpurāṇavido viduḥ //
                <span class="ref">MatsP_57.2</span></p>
            
            
            <p id="MatsP_57.3">
               rohiṇīcandraśayanaṃ nāma vratamihottamam <br />
               tasminnārāyaṇasyārcām arcayad indunāmabhiḥ //
                <span class="ref">MatsP_57.3</span></p>
            
            
            <p id="MatsP_57.4">
               yadā somadine śuklā bhavetpañcadaśī kvacit <br />
               athavā brahmanakṣatraṃ paurṇamāsyāṃ prajāyate //
                <span class="ref">MatsP_57.4</span></p>
            
            
            <p id="MatsP_57.5">
               tadā snānaṃ naraḥ kuryāt pañcagavyena sarṣapaiḥ <br />
               āpyāyasveti tu japed vidvānaṣṭaśataṃ punaḥ //
                <span class="ref">MatsP_57.5</span></p>
            
            
            <p id="MatsP_57.6">
               śūdro 'pi parayā bhaktyā pāṣaṇḍālāpavarjitaḥ <br />
               somāya varadāyātha viṣṇave ca namo namaḥ //
                <span class="ref">MatsP_57.6</span></p>
            
            
            <p id="MatsP_57.7">
               kṛtajapyaḥ svabhavanam āgatya madhusūdanam <br />
               pūjayetphalapuṣpaiśca somanāmāni kīrtayan //
                <span class="ref">MatsP_57.7</span></p>
            
            
            <p id="MatsP_57.8">
               somāya śāntāya namo 'stu pādāv anantadhāmneti ca jānujaṅghe <br />
               ūrudvayaṃ cāpi jalodarāya sampūjayenmeḍhramanantabāhave //
                <span class="ref">MatsP_57.8</span></p>
            
            
            <p id="MatsP_57.9">
               namo namaḥ kāmasukhapradāya kaṭiḥ śaśāṅkasya sadārcanīyā <br />
               tathodaraṃ cāpyamṛtodarāya nābhiḥ śaśāṅkāya namo 'bhipūjyā //
                <span class="ref">MatsP_57.9</span></p>
            
            
            <p id="MatsP_57.10">
               namo 'stu candrāya mukhaṃ ca pūjyaṃ dantā dvijānāmadhipāya pūjyāḥ <br />
               hāsyaṃ namaścandramase 'bhipūjyam oṣṭhau kumudvantavanapriyāya //
                <span class="ref">MatsP_57.10</span></p>
            
            
            <p id="MatsP_57.11">
               nāsā ca nāthāya vanauṣadhīnām ānandabhūtāya punarbhruvau ca <br />
               netradvayaṃ padmanibhaṃ tathendor indīvaraśyāmakarāya śaureḥ //
                <span class="ref">MatsP_57.11</span></p>
            
            
            <p id="MatsP_57.12">
               namaḥ samastādhvaravanditāya karṇadvayaṃ daityaniṣūdanāya <br />
               lalāṭamindorudadhipriyāya keśāḥ suṣumnādhipateḥ prapūjyāḥ //
                <span class="ref">MatsP_57.12</span></p>
            
            
            <p id="MatsP_57.13">
               śiraḥ śaśāṅkāya namo murārer viśveśvarāyeti namaḥ kirīṭine <br />
               padmapriye rohiṇi nāma lakṣmīḥ saubhāgyasaukhyāmṛtacārukāye //
                <span class="ref">MatsP_57.13</span></p>
            
            
            <p id="MatsP_57.14">
               devīṃ ca saṃpūjya sugandhapuṣpair naivedyadhūpādibhirindupatnīm <br />
               suptvātha bhūmau punarutthitena snātvā ca viprāya haviṣyayuktaḥ //
                <span class="ref">MatsP_57.14</span></p>
            
            
            <p id="MatsP_57.15">
               deyaḥ prabhāte sahiraṇyavārikumbho namaḥ pāpavināśanāya <br />
               saṃprāśya gomūtramamāṃsamannam akṣāramaṣṭāvatha viṃśatiṃ ca <br />
               grāsānpayaḥsarpiryutānupoṣya bhuktvetihāsaṃ śṛṇuyānmuhūrtam //
                <span class="ref">MatsP_57.15</span></p>
            
            
            <p id="MatsP_57.16">
               kadambanīlotpalaketakāni jātī sarojaṃ śatapattrikā ca <br />
               amlānakubjānyatha sinduvāraṃ puṣpaṃ punarnārada mallikāyāḥ <br />
               śubhraṃ ca viṣṇoḥ karavīrapuṣpaṃ śrīcampakaṃ candramasaḥ pradeyam //
                <span class="ref">MatsP_57.16</span></p>
            
            
            <p id="MatsP_57.17">
               śrāvaṇādiṣu māseṣu kramādetāni sarvadā <br />
               yasminmāse vratādiḥ syāt tatpuṣpairarcayeddharim //
                <span class="ref">MatsP_57.17</span></p>
            
            
            <p id="MatsP_57.18">
               evaṃ saṃvatsaraṃ yāvad upāsya vidhivannaraḥ <br />
               vratānte śayanaṃ dadyād darpaṇopaskarānvitam //
                <span class="ref">MatsP_57.18</span></p>
            
            
            <p id="MatsP_57.19">
               rohiṇīcandramithunaṃ kārayitvātha kāñcanam <br />
               candraḥ ṣaḍaṅgulaḥ kāryo rohiṇī caturaṅgulā //
                <span class="ref">MatsP_57.19</span></p>
            
            
            <p id="MatsP_57.20">
               muktāphalāṣṭakayutaṃ sitanetrapaṭāvṛtam <br />
               kṣīrakumbhopari punaḥ kāṃsyapātrākṣatānvitam <br />
               dadyānmantreṇa pūrvāhṇe śālīkṣuphalasaṃyutam //
                <span class="ref">MatsP_57.20</span></p>
            
            
            <p id="MatsP_57.21">
               śvetāmatha suvarṇāsyāṃ khurai raupyaiḥ samanvitām <br />
               savastrabhājanāṃ dhenuṃ tathā śaṅkhaṃ ca śobhanam //
                <span class="ref">MatsP_57.21</span></p>
            
            
            <p id="MatsP_57.22">
               bhūṣaṇairdvijadāmpatyam alaṃkṛtya guṇānvitam <br />
               candro 'yaṃ dvijarūpeṇa sabhārya iti kalpayet //
                <span class="ref">MatsP_57.22</span></p>
            
            
            <p id="MatsP_57.23">
               yathā na rohiṇī kṛṣṇa śayyāṃ saṃtyajya gacchati <br />
               somarūpasya te tadvan mamābhedo 'stu bhūtibhiḥ //
                <span class="ref">MatsP_57.23</span></p>
            
            
            <p id="MatsP_57.24">
               yathā tvameva sarveṣāṃ paramānandamuktidaḥ <br />
               bhuktirmuktistathā bhaktis tvayi candrāstu me sadā //
                <span class="ref">MatsP_57.24</span></p>
            
            
            <p id="MatsP_57.25">
               iti saṃsārabhītasya muktikāmasya cānagha <br />
               rūpārogyāyuṣāmetad vidhāyakamanuttamam //
                <span class="ref">MatsP_57.25</span></p>
            
            
            <p id="MatsP_57.26">
               idameva pitṝṇāṃ ca sarvadā vallabhaṃ mune <br />
               trailokyādhipatirbhūtvā saptakalpaśatatrayam <br />
               candralokamavāpnoti vidyudbhūtvā tu mucyate //
                <span class="ref">MatsP_57.26</span></p>
            
            
            <p id="MatsP_57.27">
               nārī vā rohiṇī candraśayanaṃ yā samācaret <br />
               sāpi tatphalamāpnoti punarāvṛttidurlabham //
                <span class="ref">MatsP_57.27</span></p>
            
            
            <p id="MatsP_57.28">
               iti paṭhati śṛṇoti vā ya itthaṃ madhumathanārcanam indukīrtanena <br />
               matimapi ca dadāti so 'pi śaurer bhavanagataḥ paripūjyate 'maraughaiḥ //
                <span class="ref">MatsP_57.28</span></p>
            
            </div>
         
         <div id="d1e52296">
            
            <h3>Matsya-Purāṇa 58</h3>
            *sūta uvāca
            
            
            <p id="MatsP_58.1">
               jalāśayagataṃ viṣṇum uvāca ravinandanaḥ <br />
               taḍāgārāmakūpānāṃ vāpīṣu nalinīṣu ca //
                <span class="ref">MatsP_58.1</span></p>
            
            
            <p id="MatsP_58.2">
               vidhiṃ pṛcchāmi deveśe devatāyataneṣu ca <br />
               ke tatra cartvijo nātha vedī vā kīdṛśī bhavet //
                <span class="ref">MatsP_58.2</span></p>
            
            
            <p id="MatsP_58.3">
               dakṣiṇāvalayaḥ kālaḥ sthānamācārya eva ca <br />
               dravyāṇi kāni śastāni sarvamācakṣva tattvataḥ //
                <span class="ref">MatsP_58.3</span></p>
            
            *matsya uvāca
            
            
            <p id="MatsP_58.4">
               śṛṇu rājanmahābāho taḍāgādiṣu yo vidhiḥ <br />
               purāṇeṣvitihāso 'yaṃ paṭhyate vedavādibhiḥ //
                <span class="ref">MatsP_58.4</span></p>
            
            
            <p id="MatsP_58.5">
               prāpya pakṣaṃ śubhaṃ śuklam atīte cottarāyaṇe <br />
               puṇye 'hni viprakathite kṛtvā brāhmaṇavācanam //
                <span class="ref">MatsP_58.5</span></p>
            
            
            <p id="MatsP_58.6">
               prāgudakpravaṇe deśe taḍāgasya samīpataḥ <br />
               caturhastāṃ śubhāṃ vedīṃ caturasrāṃ caturmukhām //
                <span class="ref">MatsP_58.6</span></p>
            
            
            <p id="MatsP_58.7">
               tathā ṣoḍaśahastaḥ syān maṇḍapaśca caturmukhaḥ <br />
               vedyāśca parito gartā ratnimātrāstrimekhalāḥ //
                <span class="ref">MatsP_58.7</span></p>
            
            
            <p id="MatsP_58.8">
               nava saptātha vā pañca nātiriktā nṛpātmaja <br />
               vitastimātrā yoniḥ syāt ṣaṭsaptāṅgulivistṛtā //
                <span class="ref">MatsP_58.8</span></p>
            
            
            <p id="MatsP_58.9">
               gartāśca tatra sapta syus triparvocchritamekhalāḥ <br />
               sarvatastu savarṇāḥ syuḥ patākādhvajasaṃyutāḥ //
                <span class="ref">MatsP_58.9</span></p>
            
            
            <p id="MatsP_58.10">
               aśvatthodumbaraplakṣavaṭaśākhākṛtāni tu <br />
               maṇḍapasya pratidiśaṃ dvārāṇyetāni kārayet //
                <span class="ref">MatsP_58.10</span></p>
            
            
            <p id="MatsP_58.11">
               śubhāstatrāṣṭa hotāro dvārapālāstathāṣṭa vai <br />
               aṣṭau tu jāpakāḥ kāryā brāhmaṇā vedapāragāḥ //
                <span class="ref">MatsP_58.11</span></p>
            
            
            <p id="MatsP_58.12">
               sarvalakṣaṇasampūrṇo mantravidvijitendriyaḥ <br />
               kulaśīlasamāyuktaḥ purodhāḥ syāddvijottamaḥ //
                <span class="ref">MatsP_58.12</span></p>
            
            
            <p id="MatsP_58.13">
               pratigarteṣu kalaśī yajñopakaraṇāni ca <br />
               vyajanaṃ cāmare śubhre tāmrapātre suvistṛte //
                <span class="ref">MatsP_58.13</span></p>
            
            
            <p id="MatsP_58.14">
               tatastvanekavarṇāḥ syuś caravaḥ pratidaivatam <br />
               ācāryaḥ prakṣipedbhūmāv anumantrya vicakṣaṇaḥ //
                <span class="ref">MatsP_58.14</span></p>
            
            
            <p id="MatsP_58.15">
               tryaratnimātro yūpaḥ syāt kṣāravṛkṣavinirmitaḥ <br />
               yajamānapramāṇo vā saṃsthāpyo bhūtimicchatā //
                <span class="ref">MatsP_58.15</span></p>
            
            
            <p id="MatsP_58.16">
               hemālaṃkāriṇaḥ kāryāḥ pañcaviṃśatiṛtvijaḥ <br />
               kuṇḍalāni ca haimāni keyūrakaṭakāni ca //
                <span class="ref">MatsP_58.16</span></p>
            
            
            <p id="MatsP_58.17">
               tathāṅgulyaḥ pavitrāṇi vāsāṃsi vividhāni ca <br />
               pūjayettu samaṃ sarvān ācāryo dviguṇaṃ punaḥ <br />
               dadyācchayanasaṃyuktam ātmanaścāpi yatpriyam //
                <span class="ref">MatsP_58.17</span></p>
            
            
            <p id="MatsP_58.18">
               sauvarṇakūrmamakarau rājatau matsyadundubhau <br />
               tāmrau kulīramaṇḍūkāv āyasaḥ śiśumārakaḥ <br />
               evamāsādya tatsarvam ādāveva viśāṃ pate //
                <span class="ref">MatsP_58.18</span></p>
            
            
            <p id="MatsP_58.19">
               śuklamālyāmbaradharaḥ śuklagandhānulepanaḥ <br />
               sarvauṣadhyudakaistatra snāpito vedapāragaiḥ //
                <span class="ref">MatsP_58.19</span></p>
            
            
            <p id="MatsP_58.20">
               yajamānaḥ sapatnīkaḥ putrapautrasamanvitaḥ <br />
               paścimaṃ dvāramāsādya praviśedyāgamaṇḍapam //
                <span class="ref">MatsP_58.20</span></p>
            
            
            <p id="MatsP_58.21">
               tato maṅgalaśabdena bherīṇāṃ niḥsvanena ca <br />
               añjasā maṇḍalaṃ kuryāt pañcavarṇena tattvavit //
                <span class="ref">MatsP_58.21</span></p>
            
            
            <p id="MatsP_58.22">
               ṣoḍaśāraṃ tataścakraṃ padmagarbhaṃ caturmukham <br />
               caturasraṃ ca parito vṛttaṃ madhye suśobhanam //
                <span class="ref">MatsP_58.22</span></p>
            
            
            <p id="MatsP_58.23">
               vedyāścopari tatkṛtvā grahāṃllokapatīṃstataḥ <br />
               vinyasenmantrataḥ sarvān pratidikṣu vicakṣaṇaḥ //
                <span class="ref">MatsP_58.23</span></p>
            
            
            <p id="MatsP_58.24">
               kūrmādi sthāpayenmadhye vāruṇaṃ mantramāśritaḥ <br />
               brahmāṇaṃ ca śivaṃ viṣṇuṃ tatraiva sthāpayedbudhaḥ //
                <span class="ref">MatsP_58.24</span></p>
            
            
            <p id="MatsP_58.25">
               vināyakaṃ ca vinyasya kamalāmambikāṃ tathā <br />
               śāntyarthaṃ sarvalokānāṃ bhūtagrāmaṃ nyasettataḥ //
                <span class="ref">MatsP_58.25</span></p>
            
            
            <p id="MatsP_58.26">
               puṣpabhakṣyaphalairyuktam evaṃ kṛtvādhivāsanam <br />
               kumbhān sajalagarbhāṃstān vāsobhiḥ pariveṣṭayet //
                <span class="ref">MatsP_58.26</span></p>
            
            
            <p id="MatsP_58.27">
               puṣpagandhairalaṃkṛtya dvārapālānsamantataḥ <br />
               paṭhadhvamiti tānbrūyād ācāryastvabhipūjayet //
                <span class="ref">MatsP_58.27</span></p>
            
            
            <p id="MatsP_58.28">
               bahvṛcau pūrvataḥ sthāpyau dakṣiṇena yajurvidau <br />
               sāmagau paścime tadvad uttareṇa tvatharvaṇau //
                <span class="ref">MatsP_58.28</span></p>
            
            
            <p id="MatsP_58.29">
               udaṅmukho dakṣiṇato yajamāna upāviśet <br />
               yajadhvamiti tānbrūyād dhautrikānpunareva tu //
                <span class="ref">MatsP_58.29</span></p>
            
            
            <p id="MatsP_58.30">
               utkṛṣṭānmantrajāpena tiṣṭhadhvamiti jāpakān <br />
               evamādiśya tānsarvān paryukṣyāgniṃ sa mantravit //
                <span class="ref">MatsP_58.30</span></p>
            
            
            <p id="MatsP_58.31">
               juhuyādvāruṇairmantrair ājyaṃ ca samidhastathā <br />
               ṛtvigbhiścātha hotavyaṃ vāruṇaireva sarvataḥ //
                <span class="ref">MatsP_58.31</span></p>
            
            
            <p id="MatsP_58.32">
               grahebhyo vidhivaddhutvā tathendrāyeśvarāya ca <br />
               marudbhyo lokapālebhyo vidhivadviśvakarmaṇe //
                <span class="ref">MatsP_58.32</span></p>
            
            
            <p id="MatsP_58.33">
               rātrisūktaṃ ca raudraṃ ca pāvamānaṃ sumaṅgalam <br />
               japeyuḥ pauruṣaṃ sūktaṃ pūrvato bahvṛcaḥ pṛthak //
                <span class="ref">MatsP_58.33</span></p>
            
            
            <p id="MatsP_58.34">
               śākraṃ raudraṃ ca saumyaṃ ca kūṣmāṇḍaṃ jātavedasam <br />
               saurasūktaṃ japenmantraṃ dakṣiṇena yajurvidaḥ //
                <span class="ref">MatsP_58.34</span></p>
            
            
            <p id="MatsP_58.35">
               vairājyaṃ pauruṣaṃ sūktaṃ sauvarṇaṃ rudrasaṃhitām <br />
               śaiśavaṃ pañcanidhanaṃ gāyatraṃ jyeṣṭhasāma ca //
                <span class="ref">MatsP_58.35</span></p>
            
            
            <p id="MatsP_58.36">
               vāmadevyaṃ bṛhatsāma rauravaṃ sarathaṃtaram <br />
               gavāṃ vrataṃ ca kāṇvaṃ ca rakṣoghnaṃ vayasastathā <br />
               gāyeyuḥ sāmagā rājan paścimaṃ dvāramāśritāḥ //
                <span class="ref">MatsP_58.36</span></p>
            
            
            <p id="MatsP_58.37">
               atharvaṇaścottarataḥ śāntikaṃ pauṣṭikaṃ tathā <br />
               japeyurmanasā devam āśritya varuṇaṃ prabhum //
                <span class="ref">MatsP_58.37</span></p>
            
            
            <p id="MatsP_58.38">
               pūrvedyuramito rātrāv evaṃ kṛtvādhivāsanam <br />
               gajāśvarathyāvalmīkāt saṃgamāddhradagokulāt <br />
               mṛdamādāya kumbheṣu prakṣipeccatvarāttathā //
                <span class="ref">MatsP_58.38</span></p>
            
            
            <p id="MatsP_58.39">
               rocanāṃ ca sasiddhārthāṃ gandhaṃ guggulameva ca <br />
               snapanaṃ tasya kartavyaṃ pañcagavyasamanvitam //
                <span class="ref">MatsP_58.39</span></p>
            
            
            <p id="MatsP_58.40">
               pratyekaṃ tu mahāmantrair eva kṛtvā vidhānataḥ <br />
               evaṃ kṣapātivāhyātha vidhiyuktena karmaṇā //
                <span class="ref">MatsP_58.40</span></p>
            
            
            <p id="MatsP_58.41">
               tataḥ prabhāte vimale saṃjāte 'tha śataṃ gavām <br />
               brāhmaṇebhyaḥ pradātavyam aṣṭaṣaṣṭiśca vā punaḥ <br />
               pañcāśadvātha ṣaṭtriṃśat pañcaviṃśatirapyatha //
                <span class="ref">MatsP_58.41</span></p>
            
            
            <p id="MatsP_58.42">
               tataḥ sāṃvatsaraprokte śubhe lagne suśobhane <br />
               vedaśabdaiśca gāndharvair vādyaiśca vividhaiḥ punaḥ //
                <span class="ref">MatsP_58.42</span></p>
            
            
            <p id="MatsP_58.43">
               kanakālaṃkṛtāṃ kṛtvā jale gāmavatārayet <br />
               sāmagāya ca sā deyā brāhmaṇāya viśāṃ pate //
                <span class="ref">MatsP_58.43</span></p>
            
            
            <p id="MatsP_58.44">
               pātrīmādāya sauvarṇīṃ pañcaratnasamanvitām <br />
               tato nikṣipya makaramatsyādīṃścaiva sarvaśaḥ <br />
               dhṛtāṃ caturvidhair viprair vedavedāṅgapāragaiḥ //
                <span class="ref">MatsP_58.44</span></p>
            
            
            <p id="MatsP_58.45">
               mahānadījalopetāṃ dadhyakṣatasamanvitām <br />
               uttarābhimukhīṃ dhenuṃ jalamadhye tu kārayet //
                <span class="ref">MatsP_58.45</span></p>
            
            
            <p id="MatsP_58.46">
               atharvaṇena saṃsnātāṃ punarmāmetyatheti ca <br />
               āpo hi ṣṭheti mantreṇa kṣiptvāgatya ca maṇḍapam //
                <span class="ref">MatsP_58.46</span></p>
            
            
            <p id="MatsP_58.47">
               pūjayitvā sarastatra baliṃ dadyātsamantataḥ <br />
               punardināni hotavyaṃ catvāri munisattamāḥ //
                <span class="ref">MatsP_58.47</span></p>
            
            
            <p id="MatsP_58.48">
               caturthīkarma kartavyaṃ deyā tatrāpi śaktitaḥ <br />
               dakṣiṇā rājaśārdūla varuṇakṣmāpaṇaṃ tataḥ //
                <span class="ref">MatsP_58.48</span></p>
            
            
            <p id="MatsP_58.49">
               kṛtvā tu yajñapātrāṇi yajñopakaraṇāni ca <br />
               ṛtvigbhyastu samaṃ dattvā maṇḍapaṃ vibhajetpunaḥ <br />
               hemapātrīṃ ca śayyāṃ ca sthāpakāya nivedayet //
                <span class="ref">MatsP_58.49</span></p>
            
            
            <p id="MatsP_58.50">
               tataḥ sahasraṃ viprāṇām athavāṣṭaśataṃ tathā <br />
               bhojanīyaṃ yathāśakti pañcāśadvātha viṃśatiḥ <br />
               evameṣa purāṇeṣu taḍāgavidhirucyate //
                <span class="ref">MatsP_58.50</span></p>
            
            
            <p id="MatsP_58.51">
               kūpavāpīṣu sarvāsu tathā puṣkariṇīṣu ca <br />
               eṣa eva vidhirdṛṣṭaḥ pratiṣṭhāsu tathaiva ca //
                <span class="ref">MatsP_58.51</span></p>
            
            
            <p id="MatsP_58.52">
               mantratastu viśeṣaḥ syāt prāsādādyānabhūmiṣu <br />
               ayaṃ tvaśaktāvardhena vidhirdṛṣṭaḥ svayambhuvā <br />
               alpeṣvekāgnivatkṛtvā vittaśāṭhyādṛte nṛṇām //
                <span class="ref">MatsP_58.52</span></p>
            
            
            <p id="MatsP_58.53">
               prāvṛṭkāle sthite toye hy agniṣṭomaphalaṃ smṛtam <br />
               śaratkāle sthitaṃ yatsyāt taduktaphaladāyakam <br />
               vājapeyātirātrābhyāṃ hemante śiśire sthitam //
                <span class="ref">MatsP_58.53</span></p>
            
            
            <p id="MatsP_58.54">
               aśvamedhasamaṃ prāhur vasantasamaye sthitam <br />
               grīṣme 'pi tatsthitaṃ toyaṃ rājasūyādviśiṣyate //
                <span class="ref">MatsP_58.54</span></p>
            
            
            <p id="MatsP_58.55">
               etānmahārāja viśeṣadharmān karoti yo 'pyāgamaśuddhabuddhiḥ <br />
               sa yāti rudrālayamāśu pūtaḥ kalpānanekāndivi modate ca //
                <span class="ref">MatsP_58.55</span></p>
            
            
            <p id="MatsP_58.56">
               anekalokānsa mahattamādīn bhuktvā parārdhadvayamaṅganābhiḥ <br />
               sahaiva viṣṇoḥ paramaṃ padaṃ yat prāpnoti tadyāgaphalena bhūyaḥ //
                <span class="ref">MatsP_58.56</span></p>
            
            </div>
         
         <div id="d1e53456">
            
            <h3>Matsya-Purāṇa 59</h3>
            *ṛṣaya ūcuḥ
            
            
            <p id="MatsP_59.1">
               pādapānāṃ vidhiṃ sūta yathāvadvistarādvada <br />
               vidhinā kena kartavyaṃ pādapodyāpanaṃ budhaiḥ //
                <span class="ref">MatsP_59.1</span></p>
            
            
            <p id="MatsP_59.2">
               ye ca lokāḥ smṛtāsteṣāṃ tānidānīṃ vadasva naḥ <br />
               yatphalaṃ labhate pretya tatsarvaṃ vaktumarhasi //
                <span class="ref">MatsP_59.2</span></p>
            
            *sūta uvāca
            
            
            <p id="MatsP_59.3">
               pādapānāṃ vidhiṃ vakṣye tathaivodyānabhūmiṣu <br />
               taḍāgavidhivatsarvam āsādya jagadīśvara //
                <span class="ref">MatsP_59.3</span></p>
            
            
            <p id="MatsP_59.4">
               ṛtviṅmaṇḍapasambhāraś cācāryaścaiva tadvidhaḥ <br />
               pūjayedbrāhmaṇāṃstadvad dhemavastrānulepanaiḥ //
                <span class="ref">MatsP_59.4</span></p>
            
            
            <p id="MatsP_59.5">
               sarvauṣadhyudakaiḥ siktān piṣṭātakavibhūṣitān <br />
               vṛkṣānmālyairalaṃkṛtya vāsobhirabhiveṣṭayet //
                <span class="ref">MatsP_59.5</span></p>
            
            
            <p id="MatsP_59.6">
               sūcyā sauvarṇayā kāryaṃ sarveṣāṃ karṇavedhanam <br />
               añjanaṃ cāpi dātavyaṃ tadvaddhemaśalākayā //
                <span class="ref">MatsP_59.6</span></p>
            
            
            <p id="MatsP_59.7">
               phalāni sapta cāṣṭau vā kāladhautāni kārayet <br />
               pratyekaṃ sarvavṛkṣāṇāṃ vedyāṃ tānyadhivāsayet //
                <span class="ref">MatsP_59.7</span></p>
            
            
            <p id="MatsP_59.8">
               dhūpo 'tra guggulaḥ śreṣṭhas tāmrapātrairadhiṣṭhitān <br />
               saptadhānyasthitānkṛtvā vastragandhānulepanaiḥ //
                <span class="ref">MatsP_59.8</span></p>
            
            
            <p id="MatsP_59.9">
               kumbhānsarveṣu vṛkṣeṣu sthāpayitvā nareśvara <br />
               sahiraṇyānaśeṣāṃstān kṛtvā balinivedanam //
                <span class="ref">MatsP_59.9</span></p>
            
            
            <p id="MatsP_59.10">
               yathāsvaṃ lokapālānām indrādīnāṃ viśeṣataḥ <br />
               vanaspateśca vidvadbhir homaḥ kāryo dvijātibhiḥ //
                <span class="ref">MatsP_59.10</span></p>
            
            
            <p id="MatsP_59.11">
               tataḥ śuklāmbaradharāṃ sauvarṇakṛtabhūṣaṇām <br />
               sakāṃsyadohāṃ sauvarṇaśṛṅgābhyām atiśālinīm <br />
               payasvinīṃ vṛkṣamadhyād utsṛjedgāmudaṅmukhīm //
                <span class="ref">MatsP_59.11</span></p>
            
            
            <p id="MatsP_59.12">
               tato 'bhiṣekamantreṇa vādyamaṅgalagītakaiḥ <br />
               ṛgyajuḥsāmamantraiśca vāruṇairabhitastathā <br />
               taireva kumbhaiḥ snapanaṃ kuryādbrāhmaṇapuṃgavaḥ //
                <span class="ref">MatsP_59.12</span></p>
            
            
            <p id="MatsP_59.13">
               snātaḥ śuklāmbarastadvad yajamāno 'bhipūjayet <br />
               gobhir vibhavataḥ sarvān ṛtvijastānsamāhitaḥ //
                <span class="ref">MatsP_59.13</span></p>
            
            
            <p id="MatsP_59.14">
               hemasūtraiḥ sakaṭakair aṅgulīyapavitrakaiḥ <br />
               vāsobhiḥ śayanīyaiśca tathopaskarapādukaiḥ <br />
               kṣīreṇa bhojanaṃ dadyād yāvaddinacatuṣṭayam //
                <span class="ref">MatsP_59.14</span></p>
            
            
            <p id="MatsP_59.15">
               homaśca sarṣapaiḥ kāryo yavaiḥ kṛṣṇatilaistathā <br />
               palāśasamidhaḥ śastāś caturthe 'hni tathotsavaḥ <br />
               dakṣiṇā ca punastadvad deyā tatrāpi śaktitaḥ //
                <span class="ref">MatsP_59.15</span></p>
            
            
            <p id="MatsP_59.16">
               yadyadiṣṭatamaṃ kiṃcit tattad dadyādamatsarī <br />
               ācārye dviguṇaṃ dadyāt praṇipatya visarjayet //
                <span class="ref">MatsP_59.16</span></p>
            
            
            <p id="MatsP_59.17">
               anena vidhinā yastu kuryādvṛkṣotsavaṃ budhaḥ <br />
               sarvānkāmānavāpnoti phalaṃ cānantyamaśnute //
                <span class="ref">MatsP_59.17</span></p>
            
            
            <p id="MatsP_59.18">
               yaścaikamapi rājendra vṛkṣaṃ saṃsthāpayennaraḥ <br />
               so 'pi svarge vasedrājan yāvadindrāyutatrayam //
                <span class="ref">MatsP_59.18</span></p>
            
            
            <p id="MatsP_59.19">
               bhūtānbhavyāṃśca manujāṃs tārayeddrumasaṃmitān <br />
               paramāṃ siddhimāpnoti punarāvṛttidurlabhām //
                <span class="ref">MatsP_59.19</span></p>
            
            
            <p id="MatsP_59.20">
               ya idaṃ śṛṇuyānnityaṃ śrāvayedvāpi mānavaḥ <br />
               so 'pi sampūjito devair brahmaloke mahīyate //
                <span class="ref">MatsP_59.20</span></p>
            
            </div>
         
         <div id="d1e53880">
            
            <h3>Matsya-Purāṇa 60</h3>
            *matsya uvāca
            
            
            <p id="MatsP_60.1">
               tathaivānyatpravakṣyāmi sarvakāmaphalapradam <br />
               saubhāgyaśayanaṃ nāma yatpurāṇavido viduḥ //
                <span class="ref">MatsP_60.1</span></p>
            
            
            <p id="MatsP_60.2">
               purā dagdheṣu lokeṣu bhūrbhuvaḥsvarmahādiṣu <br />
               saubhāgyaṃ sarvabhūtānām ekasthamabhavattadā <br />
               vaikuṇṭhaṃ svargamāsādya viṣṇor vakṣaḥsthalasthitam //
                <span class="ref">MatsP_60.2</span></p>
            
            
            <p id="MatsP_60.3">
               tataḥ kālena mahatā punaḥ sargavidhau nṛpa <br />
               ahaṃkārāvṛte loke pradhānapuruṣānvite //
                <span class="ref">MatsP_60.3</span></p>
            
            
            <p id="MatsP_60.4">
               spardhāyāṃ ca pravṛttāyāṃ kamalāsanakṛṣṇayoḥ <br />
               liṅgākārā samudbhūtā vahnerjvālātibhīṣaṇā <br />
               tayābhitaptasya harer vakṣasastadviniḥsṛtam //
                <span class="ref">MatsP_60.4</span></p>
            
            
            <p id="MatsP_60.5">
               vakṣaḥsthalaṃ samāśritya viṣṇoḥ saubhāgyamāsthitam <br />
               rasarūpaṃ tato yāvat prāpnoti vasudhātalam //
                <span class="ref">MatsP_60.5</span></p>
            
            
            <p id="MatsP_60.6">
               utkṣiptamantarikṣe tad brahmaputreṇa dhīmatā <br />
               dakṣeṇa pītamātraṃ tad rūpalāvaṇyakārakam //
                <span class="ref">MatsP_60.6</span></p>
            
            
            <p id="MatsP_60.7">
               balaṃ tejo mahajjātaṃ dakṣasya parameṣṭhinaḥ <br />
               śeṣaṃ yadapatadbhūmāv aṣṭadhā samajāyata //
                <span class="ref">MatsP_60.7</span></p>
            
            
            <p id="MatsP_60.8">
               tato janānāṃ saṃjātāḥ sapta saubhāgyadāyikāḥ <br />
               ikṣavo rasarājāśca niṣpāvājājidhānyakam //
                <span class="ref">MatsP_60.8</span></p>
            
            
            <p id="MatsP_60.9">
               vikāravacca gokṣīraṃ kusumbhaṃ kuṅkumaṃ tathā <br />
               lavaṇaṃ cāṣṭamaṃ tadvat saubhāgyāṣṭakamucyate //
                <span class="ref">MatsP_60.9</span></p>
            
            
            <p id="MatsP_60.10">
               pītaṃ yadbrahmaputreṇa yogajñānavidā punaḥ <br />
               duhitā sābhavattasya yā satītyabhidhīyate //
                <span class="ref">MatsP_60.10</span></p>
            
            
            <p id="MatsP_60.11">
               lokānatītya lālityāl lalitā tena cocyate <br />
               trailokyasundarīm enām upayeme pinākadhṛk //
                <span class="ref">MatsP_60.11</span></p>
            
            
            <p id="MatsP_60.12">
               yā devī saubhāgyamayī bhuktimuktiphalapradā <br />
               tāmārādhya pumānbhaktyā nārī vā kiṃ na vindati //
                <span class="ref">MatsP_60.12</span></p>
            
            *manuruvāca
            
            
            <p id="MatsP_60.13">
               kathamārādhanaṃ tasyā jagaddhātryā janārdana <br />
               tadvidhānaṃ jagannātha tatsarvaṃ ca vadasva me //
                <span class="ref">MatsP_60.13</span></p>
            
            *matsya uvāca
            
            
            <p id="MatsP_60.14">
               vasantamāsamāsādya tṛtīyāyāṃ janapriya <br />
               śuklapakṣasya pūrvāhṇe tilaiḥ snānaṃ samācaret //
                <span class="ref">MatsP_60.14</span></p>
            
            
            <p id="MatsP_60.15">
               tasminnahani sā devī kila viśvātmanā satī <br />
               pāṇigrahaṇakair mantrair udūḍhā varavarṇinī //
                <span class="ref">MatsP_60.15</span></p>
            
            
            <p id="MatsP_60.16">
               tayā sahaiva deveśaṃ tṛtīyāyām athārcayet <br />
               phalairnānāvidhairdhūpair dīpanaivedyasaṃyutaiḥ //
                <span class="ref">MatsP_60.16</span></p>
            
            
            <p id="MatsP_60.17">
               pratimāṃ pañcagavyena tathā gandhodakena tu <br />
               snāpayitvārcayed gaurīm induśekharasaṃyutām //
                <span class="ref">MatsP_60.17</span></p>
            
            
            <p id="MatsP_60.18">
               namo 'stu pāṭalāyai tu pādau devyāḥ śivasya tu <br />
               śivāyeti ca saṃkīrya jayāyai gulphayor dvayoḥ //
                <span class="ref">MatsP_60.18</span></p>
            
            
            <p id="MatsP_60.19">
               triguṇāyeti rudrāya bhavānyai jaṅghayoryugam <br />
               śivāṃ rudreśvarāyai ca vijayāyeti jānunī <br />
               saṃkīrtya harikeśāya tathorū varade namaḥ //
                <span class="ref">MatsP_60.19</span></p>
            
            
            <p id="MatsP_60.20">
               īśāyai ca kīṭaṃ devyāḥ śaṃkarāyeti śaṃkaram <br />
               kukṣidvayaṃ ca koṭavyai śūline śūlapāṇaye //
                <span class="ref">MatsP_60.20</span></p>
            
            
            <p id="MatsP_60.21">
               maṅgalāyai namastubhyam udaraṃ cābhipūjayet <br />
               sarvātmane namo rudram īśānyai ca kucadvayam //
                <span class="ref">MatsP_60.21</span></p>
            
            
            <p id="MatsP_60.22">
               śivaṃ vedātmane tadvad rudrāṇyai kaṇṭhamarcayet <br />
               tripuraghnāya viśveśam anantāyai karadvayam //
                <span class="ref">MatsP_60.22</span></p>
            
            
            <p id="MatsP_60.23">
               trilocanāya ca haraṃ bāhū kālānalapriye <br />
               saubhāgyabhavanāyeti bhūṣaṇāni sadārcayet <br />
               svāhāsvadhāyai ca mukham īśvarāyeti śūlinam //
                <span class="ref">MatsP_60.23</span></p>
            
            
            <p id="MatsP_60.24">
               aśokamadhuvāsinyai pūjyāvoṣṭhau ca bhūtidau <br />
               sthāṇave tu haraṃ tadvad dhāsyaṃ candramukhapriye //
                <span class="ref">MatsP_60.24</span></p>
            
            
            <p id="MatsP_60.25">
               namo 'rdhanārīśaharam asitāṅgīti nāsikām <br />
               nama ugrāya lokeśaṃ laliteti punarbhruvau //
                <span class="ref">MatsP_60.25</span></p>
            
            
            <p id="MatsP_60.26">
               śarvāya purahantāraṃ vāsavyai tu tathālakān <br />
               namaḥ śrīkaṇṭhanāthāyai śivakeśāṃstato 'rcayet <br />
               bhīmograsamarūpiṇyai śiraḥ sarvātmane namaḥ //
                <span class="ref">MatsP_60.26</span></p>
            
            
            <p id="MatsP_60.27">
               śivamabhyarcya vidhivat saubhāgyāṣṭakamagrataḥ <br />
               sthāpayeddhṛtaniṣpāvakusumbhakṣīrajīrakam //
                <span class="ref">MatsP_60.27</span></p>
            
            
            <p id="MatsP_60.28">
               rasarājaṃ ca lavaṇaṃ kustumburu tathāṣṭakam <br />
               dattaṃ saubhāgyamityasmāt saubhāgyāṣṭakamityataḥ //
                <span class="ref">MatsP_60.28</span></p>
            
            
            <p id="MatsP_60.29">
               evaṃ nivedya tatsarvam agrataḥ śivayoḥ punaḥ <br />
               rātrau śṛṅgodakaṃ prāśya tadvadbhūmāvariṃdama //
                <span class="ref">MatsP_60.29</span></p>
            
            
            <p id="MatsP_60.30">
               punaḥ prabhāte tu tathā kṛtasnānajapaḥ śuciḥ <br />
               saṃpūjya dvijadāmpatyaṃ vastramālyavibhūṣaṇaiḥ //
                <span class="ref">MatsP_60.30</span></p>
            
            
            <p id="MatsP_60.31">
               saubhāgyāṣṭakasaṃyuktaṃ suvarṇacaraṇadvayam <br />
               prīyatāmatra lalitā brāhmaṇāya nivedayet //
                <span class="ref">MatsP_60.31</span></p>
            
            
            <p id="MatsP_60.32">
               evaṃ saṃvatsaraṃ yāvat tṛtīyāyāṃ sadā mano <br />
               kartavyaṃ vidhivadbhaktyā sarvasaubhāgyamīpsubhiḥ //
                <span class="ref">MatsP_60.32</span></p>
            
            
            <p id="MatsP_60.33">
               prāśane dānamantre ca viśeṣo 'yaṃ nibodha me <br />
               śṛṅgodakaṃ caitramāse vaiśākhe gomayaṃ punaḥ //
                <span class="ref">MatsP_60.33</span></p>
            
            
            <p id="MatsP_60.34">
               jyeṣṭhe mandārakusumaṃ bilvapattraṃ śucau smṛtam <br />
               śrāvaṇe dadhi saṃprāśyaṃ nabhasye ca kuśodakam //
                <span class="ref">MatsP_60.34</span></p>
            
            
            <p id="MatsP_60.35">
               kṣīramāśvayuje māsi kārttike pṛṣadājyakam <br />
               mārge māse tu gomūtraṃ pauṣe saṃprāśayedghṛtam //
                <span class="ref">MatsP_60.35</span></p>
            
            
            <p id="MatsP_60.36">
               māghe kṛṣṇatilāṃstadvat pañcagavyaṃ ca phālgune <br />
               lalitā vijayā bhadrā bhavānī kumudā śivā //
                <span class="ref">MatsP_60.36</span></p>
            
            
            <p id="MatsP_60.37">
               vāsudevī tathā gaurī maṅgalā kamalā satī <br />
               umā ca dānakāle tu prīyatāmiti kīrtayet //
                <span class="ref">MatsP_60.37</span></p>
            
            
            <p id="MatsP_60.38">
               mallikāśokakamalaṃ kadambotpalamālatīḥ <br />
               kubjakaṃ karavīraṃ ca bāṇamamlānakuṅkumam //
                <span class="ref">MatsP_60.38</span></p>
            
            
            <p id="MatsP_60.39">
               sindhuvāraṃ ca sarveṣu māseṣu kramaśaḥ smṛtam <br />
               japākusumbhakusumaṃ mālatī śatapattrikā //
                <span class="ref">MatsP_60.39</span></p>
            
            
            <p id="MatsP_60.40">
               yathālābhaṃ praśastāni karavīraṃ ca sarvadā <br />
               evaṃ saṃvatsaraṃ yāvad upoṣya vidhivannaraḥ //
                <span class="ref">MatsP_60.40</span></p>
            
            
            <p id="MatsP_60.41">
               strī bhaktā vā kumārī vā śivamabhyarcya bhaktitaḥ <br />
               vratānte śayanaṃ dadyāt sarvopaskarasaṃyutam //
                <span class="ref">MatsP_60.41</span></p>
            
            
            <p id="MatsP_60.42">
               umāmaheśvaraṃ haimaṃ vṛṣabhaṃ ca gavā saha <br />
               sthāpayitvātha śayane brāhmaṇāya nivedayet //
                <span class="ref">MatsP_60.42</span></p>
            
            
            <p id="MatsP_60.43">
               anyānyapi yathāśakti mithunānyambarādibhiḥ <br />
               dhānyālaṃkāragodānair abhyarceddhanasaṃcayaiḥ <br />
               vittaśāṭhyena rahitaḥ pūjayedgatavismayaḥ //
                <span class="ref">MatsP_60.43</span></p>
            
            
            <p id="MatsP_60.44">
               evaṃ karoti yaḥ samyak saubhāgyaśayanavratam <br />
               sarvānkāmānavāpnoti padamatyantamaśnute <br />
               phalasyaikasya tyāgena vratametatsamācaret //
                <span class="ref">MatsP_60.44</span></p>
            
            
            <p id="MatsP_60.45">
               ya icchankīrtimāpnoti pratimāsaṃ narādhipa <br />
               saubhāgyārogyarūpāyur vastrālaṃkārabhūṣaṇaiḥ <br />
               na viyukto bhavedrājan navārbudaśatatrayam //
                <span class="ref">MatsP_60.45</span></p>
            
            
            <p id="MatsP_60.46">
               yastu dvādaśa varṣāṇi saubhāgyaśayanavratam <br />
               karoti sapta cāṣṭau vā śrīkaṇṭhabhavane 'maraiḥ <br />
               pūjyamāno vasetsamyag yāvatkalpāyutatrayam //
                <span class="ref">MatsP_60.46</span></p>
            
            
            <p id="MatsP_60.47">
               nārī vā kurute vāpi kumārī vā nareśvara <br />
               sāpi tatphalamāpnoti devyanugrahalālitā //
                <span class="ref">MatsP_60.47</span></p>
            
            
            <p id="MatsP_60.48">
               śṛṇuyādapi yaścaiva pradadyādathavā matim <br />
               so 'pi vidyādharo bhūtvā svargaloke ciraṃ vaset //
                <span class="ref">MatsP_60.48</span></p>
            
            
            <p id="MatsP_60.49">
               idamiha madanena pūrvamiṣṭaṃ śatadhanuṣā kṛtavīryasūnunā ca <br />
               kṛtamatha varuṇena nandinā vā kim u jananātha tato yadudbhavaḥ syāt //
                <span class="ref">MatsP_60.49</span></p>
            
            </div>
         
         <div id="d1e54901">
            
            <h3>Matsya-Purāṇa 61</h3>
            *nārada uvāca
            
            
            <p id="MatsP_61.1">
               bhūrloko 'tha bhuvarlokaḥ svarloko 'tha maharjanaḥ <br />
               tapaḥ satyaṃ ca saptaite devalokāḥ prakīrtitāḥ //
                <span class="ref">MatsP_61.1</span></p>
            
            
            <p id="MatsP_61.2">
               paryāyeṇa tu sarveṣām ādhipatyaṃ kathaṃ bhavet <br />
               iha loke śubhaṃ rūpam āyuḥ saubhāgyameva ca <br />
               lakṣmīśca vipulā nātha kathaṃ syātpurasūdana //
                <span class="ref">MatsP_61.2</span></p>
            *maheśvara uvāca
            
            
            <p id="MatsP_61.3">
               purā hutāśanaḥ sārdhaṃ mārutena mahītale <br />
               ādiṣṭaḥ puruhūtena vināśāya suradviṣām //
                <span class="ref">MatsP_61.3</span></p>
            
            
            <p id="MatsP_61.4">
               nirdagdheṣu tatastena dānaveṣu sahasraśaḥ <br />
               tārakaḥ kamalākṣaśca kāladaṃṣṭraḥ parāvasuḥ <br />
               virocanaśca saṃgrāmād apalāyaṃstapodhana //
                <span class="ref">MatsP_61.4</span></p>
            
            
            <p id="MatsP_61.5">
               ambhaḥ sāmudramāviśya saṃniveśamakurvata <br />
               aśakyā iti te 'pyagnimārutābhyāmupekṣitāḥ //
                <span class="ref">MatsP_61.5</span></p>
            
            
            <p id="MatsP_61.6">
               tataḥ prabhṛti te devān manuṣyānsaha jaṅgamān <br />
               saṃpīḍya ca munīnsarvān praviśanti punarjalam //
                <span class="ref">MatsP_61.6</span></p>
            
            
            <p id="MatsP_61.7">
               evaṃ varṣasahasrāṇi vīrāḥ pañca ca sapta ca <br />
               jaladurgabalādbrahman pīḍayanti jagattrayam //
                <span class="ref">MatsP_61.7</span></p>
            
            
            <p id="MatsP_61.8">
               tataḥ paramatho vahnimārutāvamarādhipaḥ <br />
               ādideśa cirādambunidhireṣa viśoṣyatām //
                <span class="ref">MatsP_61.8</span></p>
            
            
            <p id="MatsP_61.9">
               yasmādasmaddviṣāmeṣa śaraṇaṃ varuṇālayaḥ <br />
               tasmādbhavadbhyāmadyaiva kṣayameṣa praṇīyatām //
                <span class="ref">MatsP_61.9</span></p>
            
            
            <p id="MatsP_61.10">
               tāvūcatustataḥ śakram ubhau śambarasūdanam <br />
               adharma eṣa devendra sāgarasya vināśanam //
                <span class="ref">MatsP_61.10</span></p>
            
            
            <p id="MatsP_61.11">
               yasmājjīvanikāyasya mahataḥ saṃkṣayo bhavet <br />
               tasmānna pāpamadyāvāṃ karavāva puraṃdara //
                <span class="ref">MatsP_61.11</span></p>
            
            
            <p id="MatsP_61.12">
               asya yojanamātre 'pi jīvakoṭiśatāni ca <br />
               nivasanti suraśreṣṭha sa kathaṃ nāśamarhati //
                <span class="ref">MatsP_61.12</span></p>
            
            
            <p id="MatsP_61.13">
               evamuktaḥ surendrastu kopāt saṃraktalocanaḥ <br />
               uvācedaṃ vaco roṣān nirdahanniva pāvakam //
                <span class="ref">MatsP_61.13</span></p>
            
            
            <p id="MatsP_61.14">
               na dharmādharmasaṃyogaṃ prāpnuvantyamarāḥ kvacit <br />
               bhavatostu viśeṣeṇa māhātmyaṃ cādhitiṣṭhatoḥ //
                <span class="ref">MatsP_61.14</span></p>
            
            
            <p id="MatsP_61.15">
               madājñālaṅghanaṃ yasmān mārutena samaṃ tvayā <br />
               munivratamahiṃsādi parigṛhya tvayā kṛtam <br />
               dharmārthaśāstrarahitaṃ śatruṃ prati vibhāvaso //
                <span class="ref">MatsP_61.15</span></p>
            
            
            <p id="MatsP_61.16">
               tasmādekena vapuṣā munirūpeṇa mānuṣe <br />
               mārutena samaṃ loke tava janma bhaviṣyati //
                <span class="ref">MatsP_61.16</span></p>
            
            
            <p id="MatsP_61.17">
               yadā ca mānuṣatve 'pi tvayāgastyena śoṣitaḥ <br />
               bhaviṣyatyudadhirvahne tadā devatvamāpsyasi //
                <span class="ref">MatsP_61.17</span></p>
            
            
            <p id="MatsP_61.18">
               itīndraśāpātpatitau tatkṣaṇāttau mahītale <br />
               avāptāvekadehena kumbhājjanma tapodhana //
                <span class="ref">MatsP_61.18</span></p>
            
            
            <p id="MatsP_61.19">
               mitrāvaruṇayorvīryād vasiṣṭhasyānujo 'bhavat <br />
               agastya ityugratapāḥ saṃbabhūva punarmuniḥ //
                <span class="ref">MatsP_61.19</span></p>
            
            *nārada uvāca
            
            
            <p id="MatsP_61.20">
               sambhūtaḥ sa kathaṃ bhrātā vasiṣṭhasyābhavanmuniḥ <br />
               kathaṃ ca mitrāvaruṇau pitarāvasya tau smṛtau <br />
               janma kumbhādagastyasya kathaṃ syātpurasūdana //
                <span class="ref">MatsP_61.20</span></p>
            
            *īśvara uvāca
            
            
            <p id="MatsP_61.21">
               purā purāṇapuruṣaḥ kadācidgandhamādane <br />
               bhūtvā dharmasuto viṣṇuś cacāra vipulaṃ tapaḥ //
                <span class="ref">MatsP_61.21</span></p>
            
            
            <p id="MatsP_61.22">
               tapasā tasya bhītena vighnārthaṃ preṣitāvubhau <br />
               śakreṇa mādhavānaṅgāv apsarogaṇasaṃyutau //
                <span class="ref">MatsP_61.22</span></p>
            
            
            <p id="MatsP_61.23">
               yadā na gītavādyena nāṅgarāgādinā hariḥ <br />
               na kāmamādhavābhyāṃ ca viṣayānprati cukṣubhe //
                <span class="ref">MatsP_61.23</span></p>
            
            
            <p id="MatsP_61.24">
               tadā kāmamadhustrīṇāṃ viṣādam agamadgaṇaḥ <br />
               saṃkṣobhāya tatasteṣāṃ svorudeśānnarāgrajaḥ <br />
               nārīmutpādayāmāsa trailokyajanamohinīm //
                <span class="ref">MatsP_61.24</span></p>
            
            
            <p id="MatsP_61.25">
               saṃkṣubdhāstu tayā devās tau tu devavarāvubhau <br />
               apsarobhiḥ samakṣaṃ hi devānāmabravīddhariḥ //
                <span class="ref">MatsP_61.25</span></p>
            
            
            <p id="MatsP_61.26">
               apsarā iti sāmānyā devānāmabravīddhariḥ <br />
               urvaśīti ca nāmneyaṃ loke khyātiṃ gamiṣyati //
                <span class="ref">MatsP_61.26</span></p>
            
            
            <p id="MatsP_61.27">
               tataḥ kāmayamānena mitreṇāhūya sorvaśī <br />
               uktā māṃ ramayasveti bāḍham ityabravīttu sā //
                <span class="ref">MatsP_61.27</span></p>
            
            
            <p id="MatsP_61.28">
               gacchantī cāmbaraṃ tadvat stokamindīvarekṣaṇā <br />
               varuṇena dhṛtā paścād varuṇaṃ nābhyanandata //
                <span class="ref">MatsP_61.28</span></p>
            
            
            <p id="MatsP_61.29">
               mitreṇāhaṃ vṛtā pūrvam adya bhāryā na te vibho <br />
               uvāca varuṇaścittaṃ mayi saṃnyasya gamyatām //
                <span class="ref">MatsP_61.29</span></p>
            
            
            <p id="MatsP_61.30">
               gatāyāṃ bāḍhamityuktvā mitraḥ śāpamadāttadā <br />
               tasyai mānuṣaloke tvaṃ gaccha somasutātmajam //
                <span class="ref">MatsP_61.30</span></p>
            
            
            <p id="MatsP_61.31">
               bhajasveti yato veśyā dharma eṣa tvayā kṛtaḥ <br />
               jalakumbhe tato vīryaṃ mitreṇa varuṇena ca <br />
               prakṣiptamatha saṃjātau dvāveva munisattamau //
                <span class="ref">MatsP_61.31</span></p>
            
            
            <p id="MatsP_61.32">
               nimirnāma saha strībhiḥ purā dyūtamadīvyata <br />
               tatrāntare 'bhyājagāma vasiṣṭho brahmasambhavaḥ //
                <span class="ref">MatsP_61.32</span></p>
            
            
            <p id="MatsP_61.33">
               tasya pūjāmakurvantaṃ śaśāpa sa munirnṛpam <br />
               videhastvaṃ bhavasveti tatastenāpyasau muniḥ //
                <span class="ref">MatsP_61.33</span></p>
            
            
            <p id="MatsP_61.34">
               anyonyaśāpācca tayor vigate iva cetasī <br />
               jagmatuḥ śāpanāśāya brahmāṇaṃ jagataḥ patim //
                <span class="ref">MatsP_61.34</span></p>
            
            
            <p id="MatsP_61.35">
               atha brahmaṇa ādeśāl locaneṣvavasannimiḥ <br />
               nimeṣāḥ syuśca lokānāṃ tadviśrāmāya nārada //
                <span class="ref">MatsP_61.35</span></p>
            
            
            <p id="MatsP_61.36">
               vasiṣṭho 'pyabhavattasmiñ jalakumbhe ca pūrvavat <br />
               tataḥ śvetaścaturbāhuḥ sākṣasūtrakamaṇḍaluḥ <br />
               agastya iti śāntātmā babhūva ṛṣisattamaḥ //
                <span class="ref">MatsP_61.36</span></p>
            
            
            <p id="MatsP_61.37">
               malayasyaikadeśe tu vaikhānasavidhānataḥ <br />
               sabhāryaḥ saṃvṛto viprais tapaścakre suduścaram //
                <span class="ref">MatsP_61.37</span></p>
            
            
            <p id="MatsP_61.38">
               tataḥ kālena mahatā tārakād atipīḍitam <br />
               jagadvīkṣya sa kopena pītavānvaruṇālayam //
                <span class="ref">MatsP_61.38</span></p>
            
            
            <p id="MatsP_61.39">
               tato 'sya varadāḥ sarve babhūvuḥ śaṃkarādayaḥ <br />
               brahmā viṣṇuśca bhagavān varadānāya jagmatuḥ <br />
               varaṃ vṛṇīṣva bhadraṃ te yadabhīṣṭaṃ ca vai mune //
                <span class="ref">MatsP_61.39</span></p>
            
            *agastya uvāca
            
            
            <p id="MatsP_61.40">
               yāvadbrahmasahasrāṇāṃ pañcaviṃśatikoṭayaḥ <br />
               vaimāniko bhaviṣyāmi dakṣiṇācalavartmani //
                <span class="ref">MatsP_61.40</span></p>
            
            
            <p id="MatsP_61.41">
               madvimānodaye kuryād yaḥ kaścitpūjanaṃ mama <br />
               sa saptalokādhipatiḥ paryāyeṇa bhaviṣyati //
                <span class="ref">MatsP_61.41</span></p>
            
            *īśvara uvāca
            
            
            <p id="MatsP_61.42">
               evamastviti te 'pyuktvā jagmurdevā yathāgatam <br />
               tasmādarghaḥ pradātavyo hy agastyasya sadā budhaiḥ //
                <span class="ref">MatsP_61.42</span></p>
            
            *nārada uvāca
            
            
            <p id="MatsP_61.43">
               kathamarghapradānaṃ tu kartavyaṃ tasya vai vibho <br />
               vidhānaṃ yadagastyasya pūjane tadvadasva me //
                <span class="ref">MatsP_61.43</span></p>
            
            *īśvara uvāca
            
            
            <p id="MatsP_61.44">
               pratyūṣasamaye vidvān kuryādasyodaye niśi <br />
               snānaṃ śuklatilaistadvac chuklamālyāmbaro gṛhī //
                <span class="ref">MatsP_61.44</span></p>
            
            
            <p id="MatsP_61.45">
               sthāpayedavraṇaṃ kumbhaṃ mālyavastravibhūṣitam <br />
               pañcaratnasamāyuktaṃ ghṛtapātrasamanvitam <br />
               nānābhakṣyaphalairyuktaṃ tāmrapātrasamanvitam //
                <span class="ref">MatsP_61.45</span></p>
            
            
            <p id="MatsP_61.46">
               aṅguṣṭhamātraṃ puruṣaṃ tathaiva sauvarṇam atyāyatabāhudaṇḍam <br />
               caturmukhaṃ kumbhamukhe nidhāya dhānyāni saptāmbarasaṃyutāni //
                <span class="ref">MatsP_61.46</span></p>
            
            
            <p id="MatsP_61.47">
               sakāṃsyapātrākṣataśuktiyuktaṃ mantreṇa dadyāddvijapuṃgavāya <br />
               utkṣipya lambodaradīrghabāhum ananyacetā yamadiṅmukhaḥ san //
                <span class="ref">MatsP_61.47</span></p>
            
            
            <p id="MatsP_61.48">
               śvetāṃ ca dadyādyadi śaktirasti raupyaiḥ khurair hemamukhīṃ savatsām <br />
               dhenuṃ naraḥ kṣīravatīṃ praṇamya savatsaghaṇṭābharaṇāṃ dvijāya //
                <span class="ref">MatsP_61.48</span></p>
            
            
            <p id="MatsP_61.49">
               ā saptarātrodayam etadasya dātavyametatsakalaṃ nareṇa <br />
               yāvatsamāḥ sapta daśāthavā syur athordhvamapyatra vadanti kecit //
                <span class="ref">MatsP_61.49</span></p>
            
            
            <p id="MatsP_61.50">
               kāśapuṣpapratīkāśa vahnimārutasambhava <br />
               mitrāvaruṇayoḥ putra kumbhayone namo 'stu te //
                <span class="ref">MatsP_61.50</span></p>
            
            
            <p id="MatsP_61.51">
               vindhyavṛddhikṣayakara meghatoyaviṣāpaha <br />
               ratnavallabha deveśa laṅkāvāsinnamo 'stu te //
                <span class="ref">MatsP_61.51</span></p>
            
            
            <p id="MatsP_61.52">
               vātāpī bhakṣito yena samudraḥ śoṣitaḥ purā <br />
               lopāmudrāpatiḥ śrīmān yo 'sau tasmai namo namaḥ //
                <span class="ref">MatsP_61.52</span></p>
            
            
            <p id="MatsP_61.53">
               rājaputri mahābhāge ṛṣipatni varānane <br />
               lopāmudre namastubhyam argho me pratigṛhyatām <br />
               pratyabdaṃ tu phalatyāgam evaṃ kurvanna sīdati //
                <span class="ref">MatsP_61.53</span></p>
            
            
            <p id="MatsP_61.54">
               homaṃ kṛtvā tataḥ paścād varjayenmānavaḥ phalam <br />
               anena vidhinā yastu pumānarghyaṃ nivedayet //
                <span class="ref">MatsP_61.54</span></p>
            
            
            <p id="MatsP_61.55">
               imaṃ lokaṃ sa cāpnoti rūpārogyasamanvitaḥ <br />
               dvitīyena bhuvarlokaṃ svargalokaṃ tataḥ param //
                <span class="ref">MatsP_61.55</span></p>
            
            
            <p id="MatsP_61.56">
               saptaiva lokānāpnoti saptārghān yaḥ prayacchati <br />
               yāvadāyuśca yaḥ kuryāt paraṃ brahmādhigacchati //
                <span class="ref">MatsP_61.56</span></p>
            
            
            <p id="MatsP_61.57">
               iha paṭhati śṛṇoti vā ya etad yugalamuniprabhavārghyasampradānam <br />
               matimapi ca dadāti so 'pi viṣṇor bhavanagataḥ paripūjyate 'maraughaiḥ //
                <span class="ref">MatsP_61.57</span></p>
            
            </div>
         
         <div id="d1e56093">
            
            <h3>Matsya-Purāṇa 62</h3>
            *manuruvāca
            
            
            <p id="MatsP_62.1">
               saubhāgyārogyaphaladam amutrākṣayyakārakam <br />
               bhuktimuktipradaṃ deva tanme brūhi janārdana //
                <span class="ref">MatsP_62.1</span></p>
            
            *matsya uvāca
            
            
            <p id="MatsP_62.2">
               yadumāyāḥ purā deva uvāca purasūdanaḥ <br />
               kailāsaśikharāsīno devyā pṛṣṭastadā kila //
                <span class="ref">MatsP_62.2</span></p>
            
            
            <p id="MatsP_62.3">
               kathāsu sampravṛttāsu dharmyāsu lalitāsu ca <br />
               tadidānīṃ pravakṣyāmi bhuktimuktiphalapradam //
                <span class="ref">MatsP_62.3</span></p>
            
            *īśvara uvāca
            
            
            <p id="MatsP_62.4">
               śṛṇuṣvāvahitā devi tathaivānantapuṇyakṛt <br />
               narāṇāmatha nārīṇām ārādhanamanuttamam //
                <span class="ref">MatsP_62.4</span></p>
            
            
            <p id="MatsP_62.5">
               nabhasye vātha vaiśākhe puṇyamārgaśirasya ca <br />
               śuklapakṣe tṛtīyāyāṃ susnāto gaurasarṣapaiḥ //
                <span class="ref">MatsP_62.5</span></p>
            
            
            <p id="MatsP_62.6">
               gorocanaṃ sagomūtram uṣṇaṃ gośakṛtaṃ tathā <br />
               dadhicandanasammiśraṃ lalāṭe tilakaṃ nyaset <br />
               saubhāgyārogyadaṃ yasmāt sadā ca lalitāpriyam //
                <span class="ref">MatsP_62.6</span></p>
            
            
            <p id="MatsP_62.7">
               pratipakṣaṃ tṛtīyāsu pumānāpītavāsasī <br />
               dhārayedatha raktāni nārī cedatha saṃyatā //
                <span class="ref">MatsP_62.7</span></p>
            
            
            <p id="MatsP_62.8">
               vidhavā dhāturaktāni kumārī śuklavāsasī <br />
               devīṃ tu pañcagavyena tataḥ kṣīreṇa kevalam <br />
               snāpayenmadhunā tadvat puṣpagandhodakena ca //
                <span class="ref">MatsP_62.8</span></p>
            
            
            <p id="MatsP_62.9">
               pūjayecchuklapuṣpaiśca phalairnānāvidhairapi <br />
               dhānyakājājilavaṇair guḍakṣīraghṛtānvitaiḥ //
                <span class="ref">MatsP_62.9</span></p>
            
            
            <p id="MatsP_62.10">
               śuklākṣatatilairarcyāṃ tato devīṃ sadārcayet <br />
               pādādyabhyarcanaṃ kuryāt pratipakṣaṃ varānane //
                <span class="ref">MatsP_62.10</span></p>
            
            
            <p id="MatsP_62.11">
               varadāyai namaḥ pādau tathā gulphau namaḥ śriyai <br />
               aśokāyai namo jaṅghe pārvatyai jānunī tathā //
                <span class="ref">MatsP_62.11</span></p>
            
            
            <p id="MatsP_62.12">
               ūrū maṅgalakāriṇyai vāmadevyai tathā kaṭim <br />
               padmodarāyai jaṭharam uraḥ kāmaśriyai namaḥ //
                <span class="ref">MatsP_62.12</span></p>
            
            
            <p id="MatsP_62.13">
               karau saubhāgyadāyinyai bāhū haramukhaśriyai <br />
               mukhaṃ darpaṇavāsinyai smaradāyai smitaṃ namaḥ //
                <span class="ref">MatsP_62.13</span></p>
            
            
            <p id="MatsP_62.14">
               gauryai namastathā nāsām utpalāyai ca locane <br />
               tuṣṭyai lalāṭamalakān kātyāyanyai śirastathā //
                <span class="ref">MatsP_62.14</span></p>
            
            
            <p id="MatsP_62.15">
               namo gauryai namo dhiṣṇyai namaḥ kāntyai namaḥ śriyai <br />
               rambhāyai lalitāyai ca vāsudevyai namo namaḥ //
                <span class="ref">MatsP_62.15</span></p>
            
            
            <p id="MatsP_62.16">
               evaṃ sampūjya vidhivad agrataḥ padmamālikhet <br />
               pattrairdvādaśabhiryuktaṃ kuṅkumena sakarṇikam //
                <span class="ref">MatsP_62.16</span></p>
            
            
            <p id="MatsP_62.17">
               pūrveṇa vinyasedgaurīm aparṇāṃ ca tataḥ param <br />
               bhavānīṃ dakṣiṇe tadvad rudrāṇīṃ ca tataḥ param //
                <span class="ref">MatsP_62.17</span></p>
            
            
            <p id="MatsP_62.18">
               vinyasetpaścime saumyāṃ sadā madanavāsinīm <br />
               vāyavye pāṭalāmugrām antareṇa tato 'pyumām //
                <span class="ref">MatsP_62.18</span></p>
            
            
            <p id="MatsP_62.19">
               madhye yathāsvaṃ māṃsāṅgāṃ maṅgalāṃ kumudāṃ satīm <br />
               rudraṃ ca madhye saṃsthāpya lalitāṃ karṇikopari <br />
               kusumairakṣatairvārbhir namaskāreṇa vinyaset //
                <span class="ref">MatsP_62.19</span></p>
            
            
            <p id="MatsP_62.20">
               gītamaṅgalanirghoṣān kārayitvā suvāsinīḥ <br />
               pūjayedraktavāsobhī raktamālyānulepanaiḥ <br />
               sindūraṃ snānacūrṇaṃ ca tāsāṃ śirasi pātayet //
                <span class="ref">MatsP_62.20</span></p>
            
            
            <p id="MatsP_62.21">
               sindūrakuṅkumasnānam atīveṣṭatamaṃ yataḥ <br />
               tathopadeṣṭāramapi pūjayedyatnato gurum <br />
               na pūjyate gururyatra sarvāstatrāphalāḥ kriyāḥ //
                <span class="ref">MatsP_62.21</span></p>
            
            
            <p id="MatsP_62.22">
               nabhasye pūjayedgaurīm utpalairasitaiḥ sadā <br />
               bandhujīvairāśvayuje kārttike śatapattrakaiḥ //
                <span class="ref">MatsP_62.22</span></p>
            
            
            <p id="MatsP_62.23">
               jātīpuṣpairmārgaśīrṣe pauṣe pītaiḥ kuraṇṭakaiḥ <br />
               kundakuṅkumapuṣpaistu devīṃ māghe tu pūjayet <br />
               sinduvāreṇa jātyā vā phālgune 'pyarcayedumām //
                <span class="ref">MatsP_62.23</span></p>
            
            
            <p id="MatsP_62.24">
               caitre tu mallikāśokair vaiśākhe gandhapāṭalaiḥ <br />
               jyeṣṭhe kamalamandārair āṣāḍhe ca navāmbujaiḥ <br />
               kadambairatha mālatyā śrāvaṇe pūjayetsadā //
                <span class="ref">MatsP_62.24</span></p>
            
            
            <p id="MatsP_62.25">
               gomūtraṃ gomayaṃ kṣīraṃ dadhi sarpiḥ kuśodakam <br />
               bilvapattrārkapuṣpaṃ ca yavāngośṛṅgavāri ca //
                <span class="ref">MatsP_62.25</span></p>
            
            
            <p id="MatsP_62.26">
               pañcagavyaṃ ca bilvaṃ ca prāśayetkramaśastadā <br />
               etadbhādrapadādyaṃ tu prāśanaṃ samudāhṛtam //
                <span class="ref">MatsP_62.26</span></p>
            
            
            <p id="MatsP_62.27">
               pratipakṣaṃ ca mithunaṃ tṛtīyāyāṃ varānane <br />
               pūjayitvārcayedbhaktyā vastramālyānulepanaiḥ //
                <span class="ref">MatsP_62.27</span></p>
            
            
            <p id="MatsP_62.28">
               puṃsaḥ pītāmbare dadyāt striyai kausumbhavāsasī <br />
               niṣpāvājājilavaṇam ikṣudaṇḍaguḍānvitam <br />
               tasyai dadyātphalaṃ puṣpaṃ suvarṇotpalasaṃyutam //
                <span class="ref">MatsP_62.28</span></p>
            
            
            <p id="MatsP_62.29">
               yathā na devi deveśas tvāṃ parityajya gacchati <br />
               tathā mām uddharāśeṣaduḥkhasaṃsārasāgarāt //
                <span class="ref">MatsP_62.29</span></p>
            
            
            <p id="MatsP_62.30">
               kumudā vimalānantā bhavānī ca sudhā śivā <br />
               lalitā kamalā gaurī satī rambhātha pārvatī //
                <span class="ref">MatsP_62.30</span></p>
            
            
            <p id="MatsP_62.31">
               nabhasyādiṣu māseṣu prīyatāmityudīrayet <br />
               vratānte śayanaṃ dadyāt suvarṇakamalānvitam //
                <span class="ref">MatsP_62.31</span></p>
            
            
            <p id="MatsP_62.32">
               mithunāni caturviṃśad daśa dvo ca samarcayet <br />
               aṣṭau ṣaḍvāpyatha punaś cānumāsaṃ samarcayet //
                <span class="ref">MatsP_62.32</span></p>
            
            
            <p id="MatsP_62.33">
               pūrvaṃ dattvā tu gurave śeṣānapyarcayedbudhaḥ <br />
               uktānantatṛtīyaiṣā sadānantaphalapradā //
                <span class="ref">MatsP_62.33</span></p>
            
            
            <p id="MatsP_62.34">
               sarvapāpaharāṃ devi saubhāgyārogyavardhinīm <br />
               na caināṃ vittaśāṭhyena kadācidapi laṅghayet <br />
               naro vā yadi vā nārī vittaśāṭhyāt patatyadhaḥ //
                <span class="ref">MatsP_62.34</span></p>
            
            
            <p id="MatsP_62.35">
               garbhiṇī sūtikā naktaṃ kumārī vātha rogiṇī <br />
               yadyaśuddhā tadānyena vārayetprayatā svayam //
                <span class="ref">MatsP_62.35</span></p>
            
            
            <p id="MatsP_62.36">
               imāmanantaphaladāṃ yastṛtīyāṃ samācaret <br />
               kalpakoṭiśataṃ sāgraṃ śivaloke mahīyate //
                <span class="ref">MatsP_62.36</span></p>
            
            
            <p id="MatsP_62.37">
               vittahīno 'pi kurute varṣatrayamupoṣaṇaiḥ <br />
               puṣpamantravidhānena so 'pi tatphalamāpnuyāt //
                <span class="ref">MatsP_62.37</span></p>
            
            
            <p id="MatsP_62.38">
               nārī vā kurute yā tu kumārī vidhavāthavā <br />
               sāpi tatphalamāpnoti gauryanugrahalālitā //
                <span class="ref">MatsP_62.38</span></p>
            
            
            <p id="MatsP_62.39">
               iti paṭhati śṛṇoti vā ya itthaṃ giritanayāvratam indravāsasaṃsthaḥ <br />
               matimapi ca dadāti so 'pi devair amaravadhūjanakiṃnaraiśca pūjyaḥ //
                <span class="ref">MatsP_62.39</span></p>
            
            </div>
         
         <div id="d1e56923">
            
            <h3>Matsya-Purāṇa 63</h3>
            *īśvara uvāca
            
            
            <p id="MatsP_63.1">
               athānyāmapi vakṣyāmi tṛtīyāṃ pāpanāśinīm <br />
               rasakalyāṇinīmetāṃ purākalpavido viduḥ //
                <span class="ref">MatsP_63.1</span></p>
            
            
            <p id="MatsP_63.2">
               māghamāse tu samprāpte tṛtīyāṃ śuklapakṣataḥ <br />
               prātargavyena payasā tilaiḥ snānaṃ samācaret //
                <span class="ref">MatsP_63.2</span></p>
            
            
            <p id="MatsP_63.3">
               snāpayenmadhunā devīṃ tathaivekṣurasena ca <br />
               gandhodakena tu punar lepayetkuṅkumena tu <br />
               dakṣiṇāṅgāni sampūjya tato vāmāni pūjayet //
                <span class="ref">MatsP_63.3</span></p>
            
            
            <p id="MatsP_63.4">
               lalitāyai namo devyāḥ pādau gulphau tato 'rcayet <br />
               jaṅghāṃ jānuṃ tathā śāntyai tathaivoruṃ śriyai namaḥ //
                <span class="ref">MatsP_63.4</span></p>
            
            
            <p id="MatsP_63.5">
               madālasāyai tu kaṭim amalāyai tathodaram <br />
               stanau madanavāsinyai kumudāyai ca kandarām //
                <span class="ref">MatsP_63.5</span></p>
            
            
            <p id="MatsP_63.6">
               bhujaṃ bhujāgraṃ mādhavyai kamalāyai mukhasmite <br />
               bhūlalāṭaṃ ca rudrāṇyai śaṃkarāyai tathālakān //
                <span class="ref">MatsP_63.6</span></p>
            
            
            <p id="MatsP_63.7">
               mukuṭaṃ viśvavāsinyai śiraḥ kāntyai tathārcayet <br />
               madanāyai lalāṭaṃ tu mohanāyai punarbhruvau //
                <span class="ref">MatsP_63.7</span></p>
            
            
            <p id="MatsP_63.8">
               netre candrārdhadhāriṇyai tuṣṭyai ca vadanaṃ punaḥ <br />
               utkaṇṭhinyai namaḥ kaṇṭham amṛtāyai namaḥ stanau //
                <span class="ref">MatsP_63.8</span></p>
            
            
            <p id="MatsP_63.9">
               rambhāyai vāmakukṣiṃ ca viśokāyai namaḥ kaṭim <br />
               hṛdayaṃ manmathādhiṣṇyai pāṭalāyai tathodaram //
                <span class="ref">MatsP_63.9</span></p>
            
            
            <p id="MatsP_63.10">
               kaṭiṃ suratavāsinyai tathoruṃ campakapriye <br />
               jānujaṅghe namo gauryai gāyatryai ghuṭike namaḥ //
                <span class="ref">MatsP_63.10</span></p>
            
            
            <p id="MatsP_63.11">
               dharādharāyai pādau tu viśvakāyai namaḥ śiraḥ <br />
               namo bhavānyai kāminyai kāmadevyai jagatpriye //
                <span class="ref">MatsP_63.11</span></p>
            
            
            <p id="MatsP_63.12">
               ānandāyai sunandāyai subhadrāyai namo namaḥ <br />
               evaṃ sampūjya vidhivad dvijadāmpatyam arcayet <br />
               bhojayitvānnapānena madhureṇa vimatsaraḥ //
                <span class="ref">MatsP_63.12</span></p>
            
            
            <p id="MatsP_63.13">
               jalapūritaṃ tathā kumbhaṃ śuklāmbarayugadvayam <br />
               dattvā suvarṇakamalaṃ gandhamālyaiḥ samarcayet //
                <span class="ref">MatsP_63.13</span></p>
            
            
            <p id="MatsP_63.14">
               prīyatāmatra kumudā gṛhṇīyāllavaṇavratam <br />
               anena vidhinā devī māsi māsi sadārcayet //
                <span class="ref">MatsP_63.14</span></p>
            
            
            <p id="MatsP_63.15">
               lavaṇaṃ varjayenmāghe phālgune ca guḍaṃ punaḥ <br />
               tailaṃ rājiṃ tathā caitre varjyaṃ ca madhu mādhave //
                <span class="ref">MatsP_63.15</span></p>
            
            
            <p id="MatsP_63.16">
               pānakaṃ jyeṣṭhamāse tu āṣāḍhe cātha jīrakam <br />
               śrāvaṇe varjayetkṣīraṃ dadhi bhādrapade tathā //
                <span class="ref">MatsP_63.16</span></p>
            
            
            <p id="MatsP_63.17">
               ghṛtamāśvayuje tadvad ūrje varjyaṃ ca mākṣikam <br />
               dhānyakaṃ mārgaśīrṣe tu pauṣe varjyā ca śarkarā //
                <span class="ref">MatsP_63.17</span></p>
            
            
            <p id="MatsP_63.18">
               vratānte karakaṃ pūrṇam eteṣāṃ māsi māsi ca <br />
               dadyāddvikālavelāyāṃ pūrṇapātreṇa saṃyutam //
                <span class="ref">MatsP_63.18</span></p>
            
            
            <p id="MatsP_63.19">
               laḍḍukāñchvetavarṇāṃśca saṃyāvamatha pūrikāḥ <br />
               ghārikān apyapūpāṃśca piṣṭāpūpāṃśca maṇḍakān //
                <span class="ref">MatsP_63.19</span></p>
            
            
            <p id="MatsP_63.20">
               kṣīraṃ śākaṃ ca dadhyannam iṇḍaryo 'śokavartikāḥ <br />
               māghādikramaśo dadyād etāni karakopari //
                <span class="ref">MatsP_63.20</span></p>
            
            
            <p id="MatsP_63.21">
               kumudā mādhavī gaurī rambhā bhadrā jayā śivā <br />
               umā ratiḥ satī tadvan maṅgalā ratilālasā //
                <span class="ref">MatsP_63.21</span></p>
            
            
            <p id="MatsP_63.22">
               kramānmāghādi sarvatra prīyatāmiti kīrtayet <br />
               sarvatra pañcagavyena prāśanaṃ samudāhṛtam <br />
               upavāsī bhavennityam aśakte naktamiṣyate //
                <span class="ref">MatsP_63.22</span></p>
            
            
            <p id="MatsP_63.23">
               punarmāghe tu samprāpte śarkarāṃ karakopari <br />
               kṛtvā tu kāñcanīṃ gaurīṃ pañcaratnasamanvitām //
                <span class="ref">MatsP_63.23</span></p>
            
            
            <p id="MatsP_63.24">
               haimīmaṅguṣṭhamātrāṃ ca sākṣasūtrakamaṇḍalum <br />
               caturbhujāminduyutāṃ sitanetrapaṭāvṛtām //
                <span class="ref">MatsP_63.24</span></p>
            
            
            <p id="MatsP_63.25">
               tadvadgomithunaṃ śuklaṃ suvarṇāsyaṃ sitāmbaram <br />
               savastrabhājanaṃ dadyād bhavānī prīyatāmiti //
                <span class="ref">MatsP_63.25</span></p>
            
            
            <p id="MatsP_63.26">
               anena vidhinā yastu rasakalyāṇinīvratam <br />
               kuryātsa sarvapāpebhyas tatkṣaṇādeva mucyate //
                <span class="ref">MatsP_63.26</span></p>
            
            
            <p id="MatsP_63.27">
               navārbudasahasraṃ tu na duḥkhī jāyate naraḥ <br />
               suvarṇakamalaṃ gauri māsi māsi dadannaraḥ <br />
               agniṣṭomasahasrasya yatphalaṃ tadavāpnuyāt //
                <span class="ref">MatsP_63.27</span></p>
            
            
            <p id="MatsP_63.28">
               nārī vā kurute yā tu kumārī vā varānane <br />
               vidhavā yā tathā nārī sāpi tatphalamāpnuyāt <br />
               saubhāgyārogyasampannā gaurīloke mahīyate //
                <span class="ref">MatsP_63.28</span></p>
            
            
            <p id="MatsP_63.29">
               iti paṭhati śṛṇoti śrāvayedyaḥ prasaṅgāt kalikaluṣavimuktaḥ pārvatīlokameti <br />
               matimapi ca narāṇāṃ yo dadāti priyārthaṃ vibudhapativimāne nāyakaḥ syādamoghaḥ //
                <span class="ref">MatsP_63.29</span></p>
            
            </div>
         
         <div id="d1e57526">
            
            <h3>Matsya-Purāṇa 64</h3>
            *īśvara uvāca
            
            
            <p id="MatsP_64.1">
               tathaivānyāṃ pravakṣyāmi tṛtīyāṃ pāpanāśinīm <br />
               nāmnā ca loke vikhyātām ārdrānandakarīmimām //
                <span class="ref">MatsP_64.1</span></p>
            
            
            <p id="MatsP_64.2">
               yadā śuklatṛtīyāyām āṣāḍharkṣaṃ bhavetkvacit <br />
               brahmarkṣaṃ vā mṛgarkṣaṃ vā hasto mūlamathāpi vā <br />
               darbhagandhodakaiḥ snānaṃ tadā samyaksamācaret //
                <span class="ref">MatsP_64.2</span></p>
            
            
            <p id="MatsP_64.3">
               śuklamālyāmbaradharaḥ śuklagandhānulepanaḥ <br />
               bhavānīmarcayedbhaktyā śuklapuṣpaiḥ sugandhibhiḥ <br />
               mahādevena sahitām upaviṣṭāṃ mahāsane //
                <span class="ref">MatsP_64.3</span></p>
            
            
            <p id="MatsP_64.4">
               vāsudevyai namaḥ pādau śaṃkarāya namo haram <br />
               jaṅghe śokavināśinyai ānandāya namaḥ prabho //
                <span class="ref">MatsP_64.4</span></p>
            
            
            <p id="MatsP_64.5">
               rambhāyai pūjayedūrū śivāya ca pinākinaḥ <br />
               adityai ca kaṭiṃ devyāḥ śūlinaḥ śūlapāṇaye //
                <span class="ref">MatsP_64.5</span></p>
            
            
            <p id="MatsP_64.6">
               mādhavyai ca tathā nābhim atha śambhorbhavāya ca <br />
               stanāvānandakāriṇyai śaṃkarasyendudhāriṇe //
                <span class="ref">MatsP_64.6</span></p>
            
            
            <p id="MatsP_64.7">
               utkaṇṭhinyai namaḥ kaṇṭhaṃ nīlakaṇṭhāya vai haram <br />
               karāvutpaladhāriṇyai rudrāya ca jagatpate <br />
               bāhū ca parirambhiṇyai triśūlāya harasya ca //
                <span class="ref">MatsP_64.7</span></p>
            
            
            <p id="MatsP_64.8">
               devyā mukhaṃ vilāsinyai vṛṣeśāya punarvibhoḥ <br />
               smitaṃ sasmeralīlāyai viśvavaktrāya vai vibho //
                <span class="ref">MatsP_64.8</span></p>
            
            
            <p id="MatsP_64.9">
               netre madanavāsinyai viśvadhāmne triśūlinaḥ <br />
               bhruvau nṛtyapriyāyai tu tāṇḍaveśāya śūlinaḥ //
                <span class="ref">MatsP_64.9</span></p>
            
            
            <p id="MatsP_64.10">
               devyā lalāṭamindrāṇyai havyavāhāya vai vibhoḥ <br />
               svāhāyai mukuṭaṃ devyā vibhorgaṅgādharāya vai //
                <span class="ref">MatsP_64.10</span></p>
            
            
            <p id="MatsP_64.11">
               viśvakāyau viśvamukhau viśvapādakarau śivau <br />
               prasannavadanau vande pārvatīparameśvarau //
                <span class="ref">MatsP_64.11</span></p>
            
            
            <p id="MatsP_64.12">
               evaṃ sampūjya vidhivad agrataḥ śivayoḥ punaḥ <br />
               padmotpalāni rajasā nānāvarṇena kārayet //
                <span class="ref">MatsP_64.12</span></p>
            
            
            <p id="MatsP_64.13">
               śaṅkhacakre sakaṭake svastikāṅkuśacāmarān <br />
               yāvantaḥ pāṃsavastatra rajasaḥ patitā bhuvi <br />
               tāvadvarṣasahasrāṇi śivaloke mahīyate //
                <span class="ref">MatsP_64.13</span></p>
            
            
            <p id="MatsP_64.14">
               catvāri ghṛtapātrāṇi sahiraṇyāni śaktitaḥ <br />
               dattvā dvijāya karakam udakānnasamanvitam <br />
               pratipakṣaṃ caturmāsaṃ yāvadetannivedayet //
                <span class="ref">MatsP_64.14</span></p>
            
            
            <p id="MatsP_64.15">
               tatastu caturo māsān pūrvavatkarakopari <br />
               catvāri saktupātrāṇi tilapātrāṇyataḥ param //
                <span class="ref">MatsP_64.15</span></p>
            
            
            <p id="MatsP_64.16">
               gandhodakaṃ puṣpavāri candanaṃ kuṅkumodakam <br />
               apakvaṃ dadhi dugdhaṃ ca gośṛṅgodakameva ca //
                <span class="ref">MatsP_64.16</span></p>
            
            
            <p id="MatsP_64.17">
               piṣṭodakaṃ tathā vāri kuṣṭhacūrṇānvitaṃ punaḥ <br />
               uśīrasalilaṃ tadvad yavacūrṇodakaṃ punaḥ //
                <span class="ref">MatsP_64.17</span></p>
            
            
            <p id="MatsP_64.18">
               tilodakaṃ ca saṃprāśya svapenmārgaśirādiṣu <br />
               māseṣu pakṣadvitayaṃ prāśanaṃ samudāhṛtam //
                <span class="ref">MatsP_64.18</span></p>
            
            
            <p id="MatsP_64.19">
               sarvatra śuklapuṣpāṇi praśastāni sadārcane <br />
               dānakāle ca sarvatra mantrametamudīrayet //
                <span class="ref">MatsP_64.19</span></p>
            
            
            <p id="MatsP_64.20">
               gaurī me prīyatāṃ nityam aghanāśāya maṅgalā <br />
               saubhāgyāyāstu lalitā bhavānī sarvasiddhaye //
                <span class="ref">MatsP_64.20</span></p>
            
            
            <p id="MatsP_64.21">
               saṃvatsarānte lavaṇaṃ guḍakumbhaṃ ca sarjikām <br />
               candanaṃ netrapaṭṭaṃ ca sahiraṇyāmbujena tu //
                <span class="ref">MatsP_64.21</span></p>
            
            
            <p id="MatsP_64.22">
               umāmaheśvaraṃ haimaṃ tadvadikṣuphalairyutam <br />
               satūlāvaraṇāṃ śayyāṃ saviśrāmāṃ nivedayet <br />
               sapatnīkāya viprāya gaurī me prīyatāmiti //
                <span class="ref">MatsP_64.22</span></p>
            
            
            <p id="MatsP_64.23">
               ārdrānandakarī nāmnā tṛtīyaiṣā sanātanī <br />
               yāmupoṣya naro yāti śambhoryatparamaṃ padam //
                <span class="ref">MatsP_64.23</span></p>
            
            
            <p id="MatsP_64.24">
               iha loke sadānandam āpnoti dhanasampadaḥ <br />
               āyurārogyasampattyā na kaścicchokamāpnuyāt //
                <span class="ref">MatsP_64.24</span></p>
            
            
            <p id="MatsP_64.25">
               nārī vā kurute yā tu kumārī vidhavā ca yā <br />
               sāpi tatphalamāpnoti devyanugrahalālitā //
                <span class="ref">MatsP_64.25</span></p>
            
            
            <p id="MatsP_64.26">
               pratipakṣamupoṣyaivaṃ mantrārcanavidhānavit <br />
               rudrāṇīlokamabhyeti punarāvṛttidurlabham //
                <span class="ref">MatsP_64.26</span></p>
            
            
            <p id="MatsP_64.27">
               ya idaṃ śṛṇuyānnityaṃ śrāvayedvāpi mānavaḥ <br />
               śakraloke sa gandharvaiḥ pūjyate 'pi yugatrayam //
                <span class="ref">MatsP_64.27</span></p>
            
            
            <p id="MatsP_64.28">
               ānandadāṃ sakaladuḥkhaharāṃ tṛtīyāṃ yā strī karotyavidhavā vidhavātha vāpi <br />
               sā sve gṛhe sukhaśatānyanubhūya bhūyo gaurīpadaṃ sadayitā dayitā prayāti //
                <span class="ref">MatsP_64.28</span></p>
            
            </div>
         
         <div id="d1e58118">
            
            <h3>Matsya-Purāṇa 65</h3>
            *īśvara uvāca
            
            
            <p id="MatsP_65.1">
               athānyāmapi vakṣyāmi tṛtīyāṃ sarvakāmadām <br />
               yasyāṃ dattaṃ hutaṃ japtaṃ sarvaṃ bhavati cākṣayam //
                <span class="ref">MatsP_65.1</span></p>
            
            
            <p id="MatsP_65.2">
               vaiśākhaśuklapakṣe tu tṛtīyā yairupoṣitā <br />
               akṣayaṃ phalamāpnoti sarvasya sukṛtasya ca //
                <span class="ref">MatsP_65.2</span></p>
            
            
            <p id="MatsP_65.3">
               sā tathā kṛttikopetā viśeṣeṇa supūjitā <br />
               tatra dattaṃ hutaṃ japtaṃ sarvamakṣayamucyate //
                <span class="ref">MatsP_65.3</span></p>
            
            
            <p id="MatsP_65.4">
               akṣayā saṃtatistasyās tasyāṃ sukṛtamakṣayam <br />
               akṣataiḥ pūjyate viṣṇus tena sāpyakṣayā smṛtā <br />
               akṣataistu narāḥ snātā viṣṇordattvā tathākṣatān //
                <span class="ref">MatsP_65.4</span></p>
            
            
            <p id="MatsP_65.5">
               vipreṣu dattvā tāneva tathā saktūn susaṃkṛtān <br />
               yathānnabhuṅmahābhāgaḥ phalamakṣayyamaśnute //
                <span class="ref">MatsP_65.5</span></p>
            
            
            <p id="MatsP_65.6">
               ekāmapyuktavatkṛtvā tṛtīyāṃ vidhivannaraḥ <br />
               etāsāmapi sarvāsāṃ tṛtīyānāṃ phalaṃ bhavet //
                <span class="ref">MatsP_65.6</span></p>
            
            
            <p id="MatsP_65.7">
               tṛtīyāyāṃ samabhyarcya sopavāso janārdanam <br />
               rājasūyaphalaṃ prāpya gatimagryāṃ ca vindati //
                <span class="ref">MatsP_65.7</span></p>
            
            </div>
         
         <div id="d1e58268">
            
            <h3>Matsya-Purāṇa 66</h3>
            *manuruvāca
            
            
            <p id="MatsP_66.1">
               madhurā bhāratī kena vratena madhusūdana <br />
               tathaiva janasaubhāgyam atividyāsu kauśalam //
                <span class="ref">MatsP_66.1</span></p>
            
            
            <p id="MatsP_66.2">
               abhedaścāpi dampatyos tathā bandhujanena ca <br />
               āyuśca vipulaṃ puṃsāṃ tanme kathaya mādhava //
                <span class="ref">MatsP_66.2</span></p>
            
            *matsya uvāca
            
            
            <p id="MatsP_66.3">
               samyakpṛṣṭaṃ tvayā rājañ chṛṇu sārasvataṃ vratam <br />
               yasya saṃkīrtanādeva tuṣyatīha sarasvatī //
                <span class="ref">MatsP_66.3</span></p>
            
            
            <p id="MatsP_66.4">
               yo yadbhaktaḥ pumānkuryād etadvratamanuttamam <br />
               tadvāsarādau sampūjya viprānetānsamācaret //
                <span class="ref">MatsP_66.4</span></p>
            
            
            <p id="MatsP_66.5">
               athavādityavāreṇa grahatārābalena ca <br />
               pāyasaṃ bhojayedviprān kṛtvā brāhmaṇavācanam //
                <span class="ref">MatsP_66.5</span></p>
            
            
            <p id="MatsP_66.6">
               śuklavastrāṇi dattvā ca sahiraṇyāni śaktitaḥ <br />
               gāyatrīṃ pūjayedbhaktyā śuklamālyānulepanaiḥ //
                <span class="ref">MatsP_66.6</span></p>
            
            
            <p id="MatsP_66.7">
               yathā na devi bhagavān brahmaloke pitāmahaḥ <br />
               tvāṃ parityajya saṃtiṣṭhet tathā bhava varapradā //
                <span class="ref">MatsP_66.7</span></p>
            
            
            <p id="MatsP_66.8">
               vedāḥ śāstrāṇi sarvāṇi gītanṛtyādikaṃ ca yat <br />
               na vihīnaṃ tvayā devi tathā me santu siddhayaḥ //
                <span class="ref">MatsP_66.8</span></p>
            
            
            <p id="MatsP_66.9">
               lakṣmīrmedhā dharā puṣṭir gaurī tuṣṭiḥ prabhā matiḥ <br />
               etābhiḥ pāhi cāṣṭābhis tanubhirmāṃ sarasvati //
                <span class="ref">MatsP_66.9</span></p>
            
            
            <p id="MatsP_66.10">
               evaṃ sampūjya gāyatrīṃ vīṇākṣamaṇidhāriṇīm <br />
               śuklapuṣpākṣatair bhaktyā sakamaṇḍalupustakām <br />
               maunavratena bhuñjīta sāyaṃ prātastu dharmavit //
                <span class="ref">MatsP_66.10</span></p>
            
            
            <p id="MatsP_66.11">
               pañcamyāṃ pratipakṣaṃ ca pūjayedbrahmavāsinīm <br />
               tathaiva taṇḍulaprasthaṃ ghṛtapātreṇa saṃyutam <br />
               kṣīraṃ dadyāddhiraṇyaṃ ca gāyatrī prīyatāmiti //
                <span class="ref">MatsP_66.11</span></p>
            
            
            <p id="MatsP_66.12">
               saṃdhyāyāṃ ca tathā maunam etatkurvansamācaret <br />
               nāntarā bhojanaṃ kuryād yāvanmāsāstrayodaśa //
                <span class="ref">MatsP_66.12</span></p>
            
            
            <p id="MatsP_66.13">
               samāpte tu vrate kuryād bhojanaṃ śuklataṇḍulaiḥ <br />
               pūrvaṃ savastrayugmaṃ ca dadyādviprāya bhojanam //
                <span class="ref">MatsP_66.13</span></p>
            
            
            <p id="MatsP_66.14">
               devyā vitānaṃ ghaṇṭāṃ ca sitanetre payasvinīm <br />
               candanaṃ vastrayugmaṃ ca dadyācca śikharaṃ punaḥ //
                <span class="ref">MatsP_66.14</span></p>
            
            
            <p id="MatsP_66.15">
               tathopadeṣṭāramapi bhaktyā sampūjayedgurum <br />
               vittaśāṭhyena rahito vastramālyānulepanaiḥ //
                <span class="ref">MatsP_66.15</span></p>
            
            
            <p id="MatsP_66.16">
               anena vidhinā yastu kuryātsārasvataṃ vratam <br />
               vidyāvānarthasaṃyukto raktakaṇṭhaśca jāyate //
                <span class="ref">MatsP_66.16</span></p>
            
            
            <p id="MatsP_66.17">
               sarasvatyāḥ prasādena brahmaloke mahīyate <br />
               nārī vā kurute yā tu sāpi tatphalagāminī //
                <span class="ref">MatsP_66.17</span></p>
            
            
            <p id="MatsP_66.18">
               brahmaloke vased rājan yāvat kalpāyutatrayam //
                <span class="ref">MatsP_66.18</span></p>
            
            
            <p id="MatsP_66.19">
               sārasvataṃ vrataṃ yastu śṛṇuyādapi yaḥ paṭhet <br />
               vidyādharapure so 'pi vasetkalpāyutatrayam //
                <span class="ref">MatsP_66.19</span></p>
            
            </div>
         
         <div id="d1e58649">
            
            <h3>Matsya-Purāṇa 67</h3>
            
            
            <p id="MatsP_67.1">
               candrādityoparāge tu yatsnānamabhidhīyate <br />
               tadahaṃ śrotumicchāmi dravyamantravidhānavit //
                <span class="ref">MatsP_67.1</span></p>
            
            *matsya uvāca
            
            
            <p id="MatsP_67.2">
               yasya rāśiṃ samāsādya bhavedgrahaṇasamplavaḥ <br />
               tasya snānaṃ pravakṣyāmi mantrauṣadhavidhānataḥ //
                <span class="ref">MatsP_67.2</span></p>
            
            
            <p id="MatsP_67.3">
               candroparāgaṃ samprāpya kṛtvā brāhmaṇavācanam <br />
               sampūjya caturo viprāñ śuklamālyānulepanaiḥ //
                <span class="ref">MatsP_67.3</span></p>
            
            
            <p id="MatsP_67.4">
               pūrvamevoparāgasya samāsādyauṣadhādikam <br />
               sthāpayec caturaḥ kumbhān avraṇānsāgarāniti //
                <span class="ref">MatsP_67.4</span></p>
            
            
            <p id="MatsP_67.5">
               gajāśvarathyāvalmīkasaṃgamāddhradagokulāt <br />
               rājadvārapradeśācca mṛdamānīya cākṣipet //
                <span class="ref">MatsP_67.5</span></p>
            
            
            <p id="MatsP_67.6">
               pañcagavyaṃ ca kumbheṣu śuddhamuktāphalāni ca <br />
               rocanāṃ padmaśaṅkhau ca pañcaratnasamanvitam //
                <span class="ref">MatsP_67.6</span></p>
            
            
            <p id="MatsP_67.7">
               sphaṭikaṃ candanaṃ śvetaṃ tīrthavāri sasarṣapam <br />
               rājadantaṃ sakumudaṃ tathaivośīraguggulam <br />
               etatsarvaṃ vinikṣipya kumbheṣvāvāhayetsurān //
                <span class="ref">MatsP_67.7</span></p>
            
            
            <p id="MatsP_67.8">
               sarve samudrāḥ saritas tīrthāni jaladā nadāḥ <br />
               āyāntu yajamānasya duritakṣayakārakāḥ //
                <span class="ref">MatsP_67.8</span></p>
            
            
            <p id="MatsP_67.9">
               yo 'sau vajradharo deva ādityānāṃ prabhurmataḥ <br />
               sahasranayanaścendro grahapīḍāṃ vyapohatu //
                <span class="ref">MatsP_67.9</span></p>
            
            
            <p id="MatsP_67.10">
               mukhaṃ yaḥ sarvadevānāṃ saptārciramitadyutiḥ <br />
               candroparāgasambhūtām agniḥ pīḍāṃ vyapohatu //
                <span class="ref">MatsP_67.10</span></p>
            
            
            <p id="MatsP_67.11">
               yaḥ karmasākṣī bhūtānāṃ dharmo mahiṣavāhanaḥ <br />
               yamaścandroparāgotthāṃ mama pīḍāṃ vyapohatu //
                <span class="ref">MatsP_67.11</span></p>
            
            
            <p id="MatsP_67.12">
               rakṣogaṇādhipaḥ sākṣāt pralayānalasaṃnibhaḥ <br />
               khaḍgavyagro 'tibhīmaśca rakṣaḥpīḍāṃ vyapohatu //
                <span class="ref">MatsP_67.12</span></p>
            
            
            <p id="MatsP_67.13">
               nāgapāśadharo devaḥ sākṣānmakaravāhanaḥ <br />
               sa jalādhipatiś candragrahapīḍāṃ vyapohatu //
                <span class="ref">MatsP_67.13</span></p>
            
            
            <p id="MatsP_67.14">
               prāṇarūpeṇa yo lokān pāti kṛṣṇamṛgapriyaḥ <br />
               vāyuścandroparāgotthāṃ pīḍāmatra vyapohatu //
                <span class="ref">MatsP_67.14</span></p>
            
            
            <p id="MatsP_67.15">
               yo 'sau nidhipatirdevaḥ khaḍgaśūlagadādharaḥ <br />
               candroparāgakaluṣaṃ dhanado me vyapohatu //
                <span class="ref">MatsP_67.15</span></p>
            
            
            <p id="MatsP_67.16">
               yo 'sāvindudharo devaḥ pinākī vṛṣavāhanaḥ <br />
               candroparāgajāṃ pīḍāṃ vināśayatu śaṃkaraḥ //
                <span class="ref">MatsP_67.16</span></p>
            
            
            <p id="MatsP_67.17">
               trailokye yāni bhūtāni sthāvarāṇi carāṇi ca <br />
               brahmaviṣṇvarkayuktāni tāni pāpaṃ dahantu vai //
                <span class="ref">MatsP_67.17</span></p>
            
            
            <p id="MatsP_67.18">
               evamāmantrya taiḥ kumbhair abhiṣikto guṇānvitaiḥ <br />
               ṛgyajuḥsāmamantraiśca śuklamālyānulepanaiḥ <br />
               pūjayedvastragodānair brāhmaṇāniṣṭadevatāḥ //
                <span class="ref">MatsP_67.18</span></p>
            
            
            <p id="MatsP_67.19">
               etāneva tato mantrān vilikhet karakānvitān <br />
               vastrapaṭṭe 'thavā padme pañcaratnasamanvitān //
                <span class="ref">MatsP_67.19</span></p>
            
            
            <p id="MatsP_67.20">
               yajamānasya śirasi nidadhyuste dvijottamāḥ <br />
               tato 'tivāhayedvelām uparāgānugāminīm //
                <span class="ref">MatsP_67.20</span></p>
            
            
            <p id="MatsP_67.21">
               prāṅmukhaḥ pūjayitvā tu namasyanniṣṭadevatām <br />
               candragrahe vinirvṛtte kṛtagodānamaṅgalaḥ <br />
               kṛtasnānāya taṃ paṭṭaṃ brāhmaṇāya nivedayet //
                <span class="ref">MatsP_67.21</span></p>
            
            
            <p id="MatsP_67.22">
               anena vidhinā yastu grahasnānaṃ samācaret <br />
               na tasya grahapīḍā syān na ca bandhujanakṣayaḥ //
                <span class="ref">MatsP_67.22</span></p>
            
            
            <p id="MatsP_67.23">
               paramāṃ siddhimāpnoti punarāvṛttidurlabhām <br />
               sūryagrahe sūryanāma sadā mantreṣu kīrtayet //
                <span class="ref">MatsP_67.23</span></p>
            
            
            <p id="MatsP_67.24">
               adhikāḥ padmarāgāḥ syuḥ kapilāṃ ca suśobhanām <br />
               prayacchecca niśāṃ patye candrasūryoparāgayoḥ //
                <span class="ref">MatsP_67.24</span></p>
            
            
            <p id="MatsP_67.25">
               ya idaṃ śṛṇuyānnityaṃ śrāvayedvāpi mānavaḥ <br />
               sarvapāpavinirmuktaḥ śakraloke mahīyate //
                <span class="ref">MatsP_67.25</span></p>
            
            </div>
         
         <div id="d1e59157">
            
            <h3>Matsya-Purāṇa 68</h3>
            *nārada uvāca
            
            
            <p id="MatsP_68.1">
               kimudvegādbhute kṛtyam alakṣmīḥ kena hanyate <br />
               mṛtavatsābhiṣekādikāryeṣu ca kimiṣyate //
                <span class="ref">MatsP_68.1</span></p>
            
            *śrībhagavānuvāca
            
            
            <p id="MatsP_68.2">
               purā kṛtāni pāpāni phalantyasmiṃstapodhana <br />
               rogadaurgatyarūpeṇa tathaiveṣṭavadhena ca //
                <span class="ref">MatsP_68.2</span></p>
            
            
            <p id="MatsP_68.3">
               tadvighātāya vakṣyāmi sadā kalpāṇakārakam <br />
               saptamīsnapanaṃ nāma janapīḍāvināśanam //
                <span class="ref">MatsP_68.3</span></p>
            
            
            <p id="MatsP_68.4">
               bālānāṃ maraṇaṃ yatra kṣīrapāṇāṃ pradṛśyate <br />
               tadvadvṛddhāturāṇāṃ ca yauvane cāpi vartatām //
                <span class="ref">MatsP_68.4</span></p>
            
            
            <p id="MatsP_68.5">
               śāntaye tatra vakṣyāmi mṛtavatsābhiṣecanam <br />
               etad evādbhutodvegacittabhramavināśanam //
                <span class="ref">MatsP_68.5</span></p>
            
            
            <p id="MatsP_68.6">
               bhaviṣyati ca vārāho yatra kalpastapodhana <br />
               vaivasvataśca tatrāpi yadā tu manuruttamaḥ //
                <span class="ref">MatsP_68.6</span></p>
            
            
            <p id="MatsP_68.7">
               bhaviṣyati ca tatraiva pañcaviṃśatimaṃ yadā <br />
               kṛtaṃ nāma yugaṃ tatra haihayānvayavardhanaḥ <br />
               bhavitā nṛpatirvīraḥ kṛtavīryaḥ pratāpavān //
                <span class="ref">MatsP_68.7</span></p>
            
            
            <p id="MatsP_68.8">
               sa saptadvīpamakhilaṃ pālayiṣyati bhūtalam <br />
               yāvadvarṣasahasrāṇi saptasaptati nārada //
                <span class="ref">MatsP_68.8</span></p>
            
            
            <p id="MatsP_68.9">
               jātamātraṃ ca tasyāpi yāvatputraśataṃ tathā <br />
               cyavanasya tu śāpena vināśamapayāsyati //
                <span class="ref">MatsP_68.9</span></p>
            
            
            <p id="MatsP_68.10">
               sahasrabāhuśca yadā bhavitā tasya vai sutaḥ <br />
               kuraṅganayanaḥ śrīmān sambhūto nṛpalakṣaṇaiḥ //
                <span class="ref">MatsP_68.10</span></p>
            
            
            <p id="MatsP_68.11">
               kṛtavīryastadārādhya sahasrāṃśuṃ divākaram <br />
               upavāsairvratairdivyair vedasūktaiśca nārada <br />
               putrasya jīvanāyālam etatsnānamavāpsyati //
                <span class="ref">MatsP_68.11</span></p>
            
            
            <p id="MatsP_68.12">
               kṛtavīryeṇa vai pṛṣṭa idaṃ vakṣyati bhāskaraḥ <br />
               aśeṣaduṣṭaśamanaṃ sadā kalmaṣanāśanam //
                <span class="ref">MatsP_68.12</span></p>
            
            *sūrya uvāca
            
            
            <p id="MatsP_68.13">
               alaṃ kleśena mahatā putrastava narādhipa <br />
               bhaviṣyati ciraṃjīvī kiṃtu kalmaṣanāśanam //
                <span class="ref">MatsP_68.13</span></p>
            
            
            <p id="MatsP_68.14">
               saptamīsnapanaṃ vakṣye sarvalokahitāya vai <br />
               jātasya mṛtavatsāyāḥ saptame māsi nārada <br />
               athavā śuklasaptamyām etatsarvaṃ praśasyate //
                <span class="ref">MatsP_68.14</span></p>
            
            
            <p id="MatsP_68.15">
               grahatārābalaṃ labdhvā kṛtvā brāhmaṇavācanam <br />
               bālasya janmanakṣatraṃ varjayettāṃ tithiṃ budhaḥ <br />
               tadvadvṛddhāturāṇāṃ ca kṛtyaṃ syāditareṣu ca //
                <span class="ref">MatsP_68.15</span></p>
            
            
            <p id="MatsP_68.16">
               gomayenānuliptāyāṃ bhūmāvekāgnivattadā <br />
               taṇḍulai raktaśālīyaiś caruṃ gokṣīrasaṃyutam <br />
               nirvapetsūryarudrābhyāṃ tanmantrābhyāṃ vidhānataḥ //
                <span class="ref">MatsP_68.16</span></p>
            
            
            <p id="MatsP_68.17">
               kīrtayetsūryadevatyaṃ saptarcaṃ ca ghṛtāhutīḥ <br />
               juhuyādrudrasūktena tadvadrudrāya nārada //
                <span class="ref">MatsP_68.17</span></p>
            
            
            <p id="MatsP_68.18">
               hotavyāḥ samidhaścātra tathaivārkapalāśayoḥ <br />
               yavakṛṣṇatilairhomaḥ kartavyo 'ṣṭaśataṃ punaḥ //
                <span class="ref">MatsP_68.18</span></p>
            
            
            <p id="MatsP_68.19">
               vyāhṛtībhistathājyena tathaivāṣṭaśataṃ punaḥ <br />
               hutvā snānaṃ ca kartavyaṃ maṅgalaṃ yena dhīmatā //
                <span class="ref">MatsP_68.19</span></p>
            
            
            <p id="MatsP_68.20">
               vipreṇa vedaviduṣā vidhivaddarbhapāṇinā <br />
               sthāpayitvā tu caturaḥ kumbhānkoṇeṣu śobhanān //
                <span class="ref">MatsP_68.20</span></p>
            
            
            <p id="MatsP_68.21">
               pañcamaṃ ca punarmadhye dadhyakṣatavibhūṣitam <br />
               sthāpayedavraṇaṃ kumbhaṃ saptarcenābhimantritam //
                <span class="ref">MatsP_68.21</span></p>
            
            
            <p id="MatsP_68.22">
               saureṇa tīrthatoyena pūrṇaṃ ratnasamanvitam <br />
               sarvānsarvauṣadhairyuktān pañcagavyasamanvitān <br />
               pañcaratnaphalaiḥ puṣpair vāsobhiḥ pariveṣṭayet //
                <span class="ref">MatsP_68.22</span></p>
            
            
            <p id="MatsP_68.23">
               gajāśvarathyāvalmīkāt saṃgamāddhradagokulāt <br />
               saṃśuddhāṃ mṛdamānīya sarveṣveva vinikṣipet //
                <span class="ref">MatsP_68.23</span></p>
            
            
            <p id="MatsP_68.24">
               caturṣvapi ca kumbheṣu ratnagarbheṣu madhyamam <br />
               gṛhītvā brāhmaṇastatra saurānmantrānudīrayet //
                <span class="ref">MatsP_68.24</span></p>
            
            
            <p id="MatsP_68.25">
               nārībhiḥ saptasaṃkhyābhir avyaṅgāṅgībhiratra ca <br />
               pūjitābhiryathāśaktyā mālyavastravibhūṣaṇaiḥ <br />
               saviprābhiśca kartavyaṃ mṛtavatsābhiṣecanam //
                <span class="ref">MatsP_68.25</span></p>
            
            ete 'bhiṣekamantrāḥ
            
            <p id="MatsP_68.26">
               dīrghāyurastu bālo 'yaṃ jīvatputrā ca bhāminī <br />
               ādityaścandramāḥ sārdhaṃ grahanakṣatramaṇḍalaiḥ //
                <span class="ref">MatsP_68.26</span></p>
            
            
            <p id="MatsP_68.27">
               saśakrā lokapālā vai brahmaviṣṇumaheśvarāḥ <br />
               te te cānye ca devaughāḥ sadā pāntu kumārakam //
                <span class="ref">MatsP_68.27</span></p>
            
            
            <p id="MatsP_68.28">
               mitraḥ śanirvā hutabhug ye ca bālagrahāḥ kvacit <br />
               pīḍāṃ kurvantu bālasya mā māturjanakasya vai //
                <span class="ref">MatsP_68.28</span></p>
            
            
            <p id="MatsP_68.29">
               tataḥ śuklāmbaradharā kumārapatisaṃyutā <br />
               saptakaṃ pūjayedbhaktyā strīṇāmatha guruṃ punaḥ //
                <span class="ref">MatsP_68.29</span></p>
            
            
            <p id="MatsP_68.30">
               kāñcanīṃ ca tataḥ kuryāt tāmrapātroparisthitām <br />
               pratimāṃ dharmarājasya gurave vinivedayet //
                <span class="ref">MatsP_68.30</span></p>
            
            
            <p id="MatsP_68.31">
               vastrakāñcanaratnaughair bhakṣyaiḥ saghṛtapāyasaiḥ <br />
               pūjayedbrāhmaṇāṃstadvad vittaśāṭhyavivarjitaḥ //
                <span class="ref">MatsP_68.31</span></p>
            
            
            <p id="MatsP_68.32">
               bhuktvā ca guruṇā ceyam uccāryā mantrasaṃtatiḥ <br />
               dīrghāyurastu bālo 'yaṃ yāvadvarṣaśataṃ sukhī //
                <span class="ref">MatsP_68.32</span></p>
            
            
            <p id="MatsP_68.33">
               yatkiṃcidasya duritaṃ tatkṣiptaṃ vaḍavānale <br />
               brahmā rudro vasuḥ skando viṣṇuḥ śakro hutāśanaḥ //
                <span class="ref">MatsP_68.33</span></p>
            
            
            <p id="MatsP_68.34">
               rakṣantu sarve duṣṭebhyo varadāḥ santu sarvadā <br />
               evamādīni vākyāni vadantaṃ pūjayedgurum //
                <span class="ref">MatsP_68.34</span></p>
            
            
            <p id="MatsP_68.35">
               śaktitaḥ kapilāṃ dadyāt praṇamya ca visarjayet <br />
               caruṃ ca putrasahitā praṇamya raviśaṃkarau //
                <span class="ref">MatsP_68.35</span></p>
            
            
            <p id="MatsP_68.36">
               hutaśeṣaṃ tadāśnīyād ādityāya namo 'stviti <br />
               idamevādbhutodvegaduḥsvapneṣu praśasyate //
                <span class="ref">MatsP_68.36</span></p>
            
            
            <p id="MatsP_68.37">
               karturjanmadinarkṣaṃ ca tyaktvā sampūjayetsadā <br />
               śāntyarthaṃ śuklasaptamyām etatkurvanna sīdati //
                <span class="ref">MatsP_68.37</span></p>
            
            
            <p id="MatsP_68.38">
               sadānena vidhānena dīrghāyurabhavannaraḥ <br />
               saṃvatsarāṇāmayutaṃ śaśāsa pṛthivīmimām //
                <span class="ref">MatsP_68.38</span></p>
            
            
            <p id="MatsP_68.39">
               puṇyaṃ pavitramāyuṣyaṃ saptamīsnapanaṃ raviḥ <br />
               kathayitvā dvijaśreṣṭha tatraivāntaradhīyata //
                <span class="ref">MatsP_68.39</span></p>
            
            
            <p id="MatsP_68.40">
               etatsarvaṃ samākhyātaṃ saptamīsnānamuttamam <br />
               sarvaduṣṭopaśamanaṃ bālānāṃ paramaṃ hitam //
                <span class="ref">MatsP_68.40</span></p>
            
            
            <p id="MatsP_68.41">
               ārogyaṃ bhāskarādicched dhanamiccheddhutāśanāt <br />
               īśvarājjñānam anvicchen mokṣam icchejjanārdanāt //
                <span class="ref">MatsP_68.41</span></p>
            
            
            <p id="MatsP_68.42">
               etanmahāpātakanāśanaṃ syāt paraṃ hitaṃ bālavivardhanaṃ ca <br />
               śṛṇoti yaścainamananyacetās tasyāpi siddhiṃ munayo vadanti //
                <span class="ref">MatsP_68.42</span></p>
            
            </div>
         
         <div id="d1e60026">
            
            <h3>Matsya-Purāṇa 69</h3>
            *matsya uvāca
            
            
            <p id="MatsP_69.1">
               purā rathaṃtare kalpe paripṛṣṭo mahātmanā <br />
               mandarastho mahādevaḥ pinākī brahmaṇā svayam //
                <span class="ref">MatsP_69.1</span></p>
            
            *brahmovāca
            
            
            <p id="MatsP_69.2">
               kathamārogyamaiśvaryam anantamamareśvara <br />
               svalpena tapasā deva bhavenmokṣo 'thavā nṛṇām //
                <span class="ref">MatsP_69.2</span></p>
            
            
            <p id="MatsP_69.3">
               kimajñātaṃ mahādeva tvatprasādādadhokṣaja <br />
               svalpakenātha tapasā mahatphalamihocyatām //
                <span class="ref">MatsP_69.3</span></p>
            
            *matsya uvāca
            
            
            <p id="MatsP_69.4">
               evaṃ pṛṣṭaḥ sa viśvātmā brahmaṇā lokabhāvanaḥ <br />
               umāpatiruvācedaṃ manasaḥ prītikārakam //
                <span class="ref">MatsP_69.4</span></p>
            
            *īśvara uvāca
            
            
            <p id="MatsP_69.5">
               asmādrathaṃtarātkalpāt trayoviṃśāt punaryadā <br />
               vārāho bhavitā kalpas tasya manvantare śubhe //
                <span class="ref">MatsP_69.5</span></p>
            
            
            <p id="MatsP_69.6">
               vaivasvatākhye saṃjāte saptame saptalokakṛt <br />
               dvāparākhyaṃ yugaṃ tadvad aṣṭāviṃśatimaṃ jaguḥ //
                <span class="ref">MatsP_69.6</span></p>
            
            
            <p id="MatsP_69.7">
               tasyānte sa mahādevo vāsudevo janārdanaḥ <br />
               bhārāvataraṇārthāya tridhā viṣṇurbhaviṣyati //
                <span class="ref">MatsP_69.7</span></p>
            
            
            <p id="MatsP_69.8">
               dvaipāyana ṛṣistadvad rauhiṇeyo 'tha keśavaḥ <br />
               kaṃsādidarpamathanaḥ keśavaḥ kleśanāśanaḥ //
                <span class="ref">MatsP_69.8</span></p>
            
            
            <p id="MatsP_69.9">
               purīṃ dvāravatīṃ nāma sāmprataṃ yā kuśasthalī <br />
               divyānubhāvasaṃyuktām adhivāsāya śārṅgiṇaḥ <br />
               tvaṣṭā mamājñayā tadvat kariṣyati jagatpateḥ //
                <span class="ref">MatsP_69.9</span></p>
            
            
            <p id="MatsP_69.10">
               tasyāṃ kadācidāsīnaḥ sabhāyāmamitadyutiḥ <br />
               bhāryābhirvṛṣṇibhiścaiva bhūbhṛdbhir bhūridakṣiṇaiḥ //
                <span class="ref">MatsP_69.10</span></p>
            
            
            <p id="MatsP_69.11">
               kurubhirdevagandharvair abhitaḥ kaiṭabhārdanaḥ <br />
               pravṛttāsu purāṇīṣu dharmasambandhinīṣu ca //
                <span class="ref">MatsP_69.11</span></p>
            
            
            <p id="MatsP_69.12">
               kathānte bhīmasenena paripṛṣṭaḥ pratāpavān <br />
               tvayā pṛṣṭasya dharmasya rahasyasyāsya bhedakṛt //
                <span class="ref">MatsP_69.12</span></p>
            
            
            <p id="MatsP_69.13">
               bhavitā sa tadā brahman kartā caiva vṛkodaraḥ <br />
               pravartako 'sya dharmasya pāṇḍuputro mahābalaḥ //
                <span class="ref">MatsP_69.13</span></p>
            
            
            <p id="MatsP_69.14">
               yasya tīkṣṇo vṛko nāma jaṭhare havyavāhanaḥ <br />
               mayā dattaḥ sa dharmātmā tena cāsau vṛkodaraḥ //
                <span class="ref">MatsP_69.14</span></p>
            
            
            <p id="MatsP_69.15">
               matimānmānaśīlaśca nāgāyutabalo mahān <br />
               bhaviṣyatyajaraḥ śrīmān kandarpa iva rūpavān //
                <span class="ref">MatsP_69.15</span></p>
            
            
            <p id="MatsP_69.16">
               dhārmikasyāpyaśaktasya tīvrāgnitvādupoṣaṇe <br />
               idaṃ vratamaśeṣāṇāṃ vratānāmadhikaṃ yataḥ //
                <span class="ref">MatsP_69.16</span></p>
            
            
            <p id="MatsP_69.17">
               kathayiṣyati viśvātmā vāsudevo jagadguruḥ <br />
               aśeṣayajñaphaladam aśeṣāghavināśanam //
                <span class="ref">MatsP_69.17</span></p>
            
            
            <p id="MatsP_69.18">
               aśeṣaduṣṭaśamanam aśeṣasurapūjitam <br />
               pavitrāṇāṃ pavitraṃ ca maṅgalānāṃ ca maṅgalam <br />
               bhaviṣyaṃ ca bhaviṣyāṇāṃ purāṇānāṃ purātanam //
                <span class="ref">MatsP_69.18</span></p>
            *vāsudeva uvāca
            
            
            <p id="MatsP_69.19">
               yadyaṣṭamīcaturdaśyor dvādaśīṣvatha bhārata <br />
               anyeṣvapi dinarkṣeṣu na śaktastvam upoṣitum //
                <span class="ref">MatsP_69.19</span></p>
            
            
            <p id="MatsP_69.20">
               tataḥ puṇyāṃ tithimimāṃ sarvapāpapraṇāśinīm <br />
               upoṣya vidhinānena gaccha viṣṇoḥ paraṃ padam //
                <span class="ref">MatsP_69.20</span></p>
            
            
            <p id="MatsP_69.21">
               māghamāsasya daśamī yadā śuklā bhavettadā <br />
               ghṛtenābhyañjanaṃ kṛtvā tilaiḥ snānaṃ samācaret //
                <span class="ref">MatsP_69.21</span></p>
            
            
            <p id="MatsP_69.22">
               tathaiva viṣṇumabhyarcya nabho nārāyaṇeti ca <br />
               kṛṣṇāya pādau sampūjya śiraḥ sarvātmane namaḥ //
                <span class="ref">MatsP_69.22</span></p>
            
            
            <p id="MatsP_69.23">
               vaikuṇṭhāyeti vaikuṇṭham uraḥ śrīvatsadhāriṇe <br />
               śaṅkhine cakriṇe tadvad gadine varadāya vai <br />
               sarve nārāyaṇasyaivaṃ saṃpūjyā bāhavaḥ kramāt //
                <span class="ref">MatsP_69.23</span></p>
            
            
            <p id="MatsP_69.24">
               dāmodarāyetyudaraṃ meḍhraṃ pañcaśarāya vai <br />
               ūrū saubhāgyanāthāya jānunī bhūtadhāriṇe //
                <span class="ref">MatsP_69.24</span></p>
            
            
            <p id="MatsP_69.25">
               namo nīlāya vai jaṅghe pādau viśvasṛje namaḥ <br />
               namo devyai namaḥ śāntyai namo lakṣmyai namaḥ śriyai //
                <span class="ref">MatsP_69.25</span></p>
            
            
            <p id="MatsP_69.26">
               namaḥ puṣṭyai namastuṣṭyai dhṛṣṭyai hṛṣṭyai namo namaḥ <br />
               namo vihaṃganāthāya vāyuvegāya pakṣiṇe <br />
               viṣapramāthine nityaṃ garuḍaṃ cābhipūjayet //
                <span class="ref">MatsP_69.26</span></p>
            
            
            <p id="MatsP_69.27">
               evaṃ sampūjya govindam umāpativināyakau <br />
               gandhairmālyaistathā dhūpair bhakṣyairnānāvidhairapi //
                <span class="ref">MatsP_69.27</span></p>
            
            
            <p id="MatsP_69.28">
               gavyena payasā siddhāṃ kṛsarāmatha vāgyataḥ <br />
               sarpiṣā saha bhuktvā ca gatvā śatapadaṃ budhaḥ //
                <span class="ref">MatsP_69.28</span></p>
            
            
            <p id="MatsP_69.29">
               naiyagrodhaṃ dantakāṣṭham athavā khādiraṃ budhaḥ <br />
               gṛhītvā dhāvayeddantān ācāntaḥ prāgudaṅmukhaḥ //
                <span class="ref">MatsP_69.29</span></p>
            
            
            <p id="MatsP_69.30">
               brūyāt sāyantanīṃ kṛtvā saṃdhyāmastamite ravau <br />
               namo nārāyaṇāyeti tvāmahaṃ śaraṇaṃ gataḥ //
                <span class="ref">MatsP_69.30</span></p>
            
            
            <p id="MatsP_69.31">
               ekādaśyāṃ nirāhāraḥ samabhyarcya ca keśavam <br />
               rātriṃ ca sakalāṃ sthitvā snānaṃ ca payasā tathā //
                <span class="ref">MatsP_69.31</span></p>
            
            
            <p id="MatsP_69.32">
               sarpiṣā cāpi dahanaṃ hutvā brāhmaṇapuṃgavaiḥ <br />
               sahaiva puṇḍarīkākṣa dvādaśyāṃ kṣīrabhojanam //
                <span class="ref">MatsP_69.32</span></p>
            
            
            <p id="MatsP_69.33">
               kariṣyāmi yatātmāhaṃ nirvighnenāstu tacca me <br />
               evamuktvā svapedbhūmāv itihāsakathāṃ punaḥ //
                <span class="ref">MatsP_69.33</span></p>
            
            
            <p id="MatsP_69.34">
               śrutvā prabhāte saṃjāte nadīṃ gatvā viśāṃ pate <br />
               snānaṃ kṛtvā mṛdā tadvat pāṣaṇḍān abhivarjayet //
                <span class="ref">MatsP_69.34</span></p>
            
            
            <p id="MatsP_69.35">
               upāsya saṃdhyāṃ vidhivat kṛtvā ca pitṛtarpaṇam <br />
               praṇamya ca hṛṣīkeśaṃ saptalokaikamīśvaram //
                <span class="ref">MatsP_69.35</span></p>
            
            
            <p id="MatsP_69.36">
               gṛhasya purato bhaktyā maṇḍapaṃ kārayedbudhaḥ <br />
               daśahastamathāṣṭau vā karānkuryādviśāṃ pate //
                <span class="ref">MatsP_69.36</span></p>
            
            
            <p id="MatsP_69.37">
               caturhastāṃ śubhāṃ kuryād vedīmariniṣūdana <br />
               caturhastapramāṇaṃ ca vinyasettatra toraṇam //
                <span class="ref">MatsP_69.37</span></p>
            
            
            <p id="MatsP_69.38">
               āropya kalaśaṃ tatra dikpālānpūjayettataḥ <br />
               chidreṇa jalasampūrṇam atha kṛṣṇājinasthitaḥ <br />
               tasya dhārāṃ ca śirasā dhārayetsakalāṃ niśām //
                <span class="ref">MatsP_69.38</span></p>
            
            
            <p id="MatsP_69.39">
               tathaiva viṣṇoḥ śirasi kṣīradhārāṃ prapātayet <br />
               aratnimātraṃ kuṇḍaṃ ca kuryāttatra trimekhalam //
                <span class="ref">MatsP_69.39</span></p>
            
            
            <p id="MatsP_69.40">
               yonivaktraṃ ca tatkṛtvā brāhmaṇaiḥ yavasarpiṣī <br />
               tilāṃśca viṣṇudevatyair mantrairekāgnivattadā //
                <span class="ref">MatsP_69.40</span></p>
            
            
            <p id="MatsP_69.41">
               hutvā ca vaiṣṇavaṃ samyak caruṃ gokṣīrasaṃyutam <br />
               niṣpāvārdhapramāṇāṃ vai dhārāmājyasya pātayet //
                <span class="ref">MatsP_69.41</span></p>
            
            
            <p id="MatsP_69.42">
               jalakumbhānmahāvīrya sthāpayitvā trayodaśa <br />
               bhakṣyairnānāvidhairyuktān sitavastrairalaṃkṛtān //
                <span class="ref">MatsP_69.42</span></p>
            
            
            <p id="MatsP_69.43">
               yuktānaudumbaraiḥ pātraiḥ pañcaratnasamanvitān <br />
               caturbhirbahvṛcairhomas tatra kārya udaṅmukhaiḥ //
                <span class="ref">MatsP_69.43</span></p>
            
            
            <p id="MatsP_69.44">
               rudrajāpaścaturbhiśca yajurvedaparāyaṇaiḥ <br />
               vaiṣṇavāni tu sāmāni caturaḥ sāmavedinaḥ <br />
               ariṣṭavargasahitāny abhitaḥ paripāṭhayet //
                <span class="ref">MatsP_69.44</span></p>
            
            
            <p id="MatsP_69.45">
               evaṃ dvādaśa tānviprān vastramālyānulepanaiḥ <br />
               pūjayedaṅgulīyaiśca kaṭakairhemasūtrakaiḥ //
                <span class="ref">MatsP_69.45</span></p>
            
            
            <p id="MatsP_69.46">
               vāsobhiḥ śayanīyaiśca vittaśāṭhyavivarjitaḥ <br />
               evaṃ kṣapātivāhyā ca gītamaṅgalaniḥsvanaiḥ //
                <span class="ref">MatsP_69.46</span></p>
            
            
            <p id="MatsP_69.47">
               upādhyāyasya ca punar dviguṇaṃ sarvameva tu <br />
               tataḥ prabhāte vimale samutthāya trayodaśa //
                <span class="ref">MatsP_69.47</span></p>
            
            
            <p id="MatsP_69.48">
               gā vai dadyātkuruśreṣṭha sauvarṇamukhasaṃyutāḥ <br />
               payasvinīḥ śīlavatīḥ kāṃsyadohasamanvitāḥ //
                <span class="ref">MatsP_69.48</span></p>
            
            
            <p id="MatsP_69.49">
               raupyakhurāḥ savastrāśca candanenābhiṣecitāḥ <br />
               tāstu teṣāṃ tato bhaktyā bhakṣyabhojyānnatarpitān //
                <span class="ref">MatsP_69.49</span></p>
            
            
            <p id="MatsP_69.50">
               kṛtvā vai brāhmaṇān sarvān annairnānāvidhaistathā <br />
               bhuktvā cākṣāralavaṇam ātmanā ca visarjayet //
                <span class="ref">MatsP_69.50</span></p>
            
            
            <p id="MatsP_69.51">
               anugamya padānyaṣṭau putrabhāryāsamanvitaḥ <br />
               prīyatāmatra deveśaḥ keśavaḥ kleśanāśanaḥ //
                <span class="ref">MatsP_69.51</span></p>
            
            
            <p id="MatsP_69.52">
               śivasya hṛdaye viṣṇur viṣṇośca hṛdaye śivaḥ <br />
               yathāntaraṃ na paśyāmi tathā me svasti cāyuṣaḥ //
                <span class="ref">MatsP_69.52</span></p>
            
            
            <p id="MatsP_69.53">
               evamuccārya tānkumbhān gāścaiva śayanāni ca <br />
               vāsāṃsi caiva sarveṣāṃ gṛhāṇi prāpayedbudhaḥ //
                <span class="ref">MatsP_69.53</span></p>
            
            
            <p id="MatsP_69.54">
               abhāve bahuśayyānām ekāmapi susaṃskṛtām <br />
               śayyāṃ dadyāddvijāteśca sarvopaskarasaṃyutām //
                <span class="ref">MatsP_69.54</span></p>
            
            
            <p id="MatsP_69.55">
               itihāsapurāṇāni vācayitvātivāhayet <br />
               taddinaṃ naraśārdūla ya icchedvipulāṃ śriyam //
                <span class="ref">MatsP_69.55</span></p>
            
            
            <p id="MatsP_69.56">
               tasmāttvaṃ sattvamālambya bhīmasena vimatsaraḥ <br />
               kuru vratamidaṃ samyak snehāttava mayeritam //
                <span class="ref">MatsP_69.56</span></p>
            
            
            <p id="MatsP_69.57">
               tvayā kṛtamidaṃ vīra tvannāmākhyaṃ bhaviṣyati <br />
               sā bhīmadvādaśī hyeṣā sarvapāpaharā śubhā <br />
               yā tu kalyāṇinī nāma purā kalpeṣu paṭhyate //
                <span class="ref">MatsP_69.57</span></p>
            
            
            <p id="MatsP_69.58">
               tvamādikartā bhava saukare 'smin kalpe mahāvīravarapradhāna <br />
               yasyāḥ smarankīrtanamapyaśeṣaṃ vinaṣṭapāpastridaśādhipaḥ syāt //
                <span class="ref">MatsP_69.58</span></p>
            
            
            <p id="MatsP_69.59">
               kṛtvā ca yāmapsarasām adhīśā veśyā kṛtā hyanyabhavāntareṣu <br />
               ābhīrakanyātikutūhalena saivorvaśī samprati nākapṛṣṭhe //
                <span class="ref">MatsP_69.59</span></p>
            
            
            <p id="MatsP_69.60">
               jātāthavā vaiśyakulodbhavāpi pulomakanyā puruhūtapatnī <br />
               tatrāpi tasyāḥ paricārikeyaṃ mama priyā samprati satyabhāmā //
                <span class="ref">MatsP_69.60</span></p>
            
            
            <p id="MatsP_69.61">
               snātaḥ purā maṇḍalameṣa tadvat tejomayaṃ vedaśarīramāpa <br />
               asyāṃ ca kalyāṇatithau vivasvān sahasradhāreṇa sahasraraśmiḥ //
                <span class="ref">MatsP_69.61</span></p>
            
            
            <p id="MatsP_69.62">
               idameva kṛtaṃ mahendramukhyair vasubhirdevasurāribhistathā tu <br />
               phalamasya na śakyate 'bhivaktuṃ yadi jihvāyutakoṭayo mukhe syuḥ //
                <span class="ref">MatsP_69.62</span></p>
            
            
            <p id="MatsP_69.63">
               kalikaluṣavidāriṇīmanantām iti kathayiṣyati yādavendrasūnuḥ <br />
               api narakagatānpitṝn aśeṣān alamuddhartumihaiva yaḥ karoti //
                <span class="ref">MatsP_69.63</span></p>
            
            
            <p id="MatsP_69.64">
               ya idamaghavidāraṇaṃ śṛṇoti bhaktyā paripaṭhatīha paropakārahetoḥ <br />
               tithimiha sakalārthabhāṅnarendras tava caturānana sāmyatāmupaiti //
                <span class="ref">MatsP_69.64</span></p>
            
            
            <p id="MatsP_69.65">
               kalyāṇinī nāma purā babhūva yā dvādaśī māghadineṣu pūjyā <br />
               sā pāṇḍuputreṇa kṛtā bhaviṣyaty anantapuṇyānagha bhīmapūrvā //
                <span class="ref">MatsP_69.65</span></p>
            
            </div>
         
         <div id="d1e61343">
            
            <h3>Matsya-Purāṇa 70</h3>
            *brahmovāca
            
            
            <p id="MatsP_70.1">
               varṇāśramāṇāṃ prabhavaḥ purāṇeṣu mayā śrutaḥ <br />
               sadācārasya bhagavan dharmaśāstraviniścayaḥ <br />
               paṇyastrīṇāṃ sadācāraṃ śrotumicchāmi tattvataḥ //
                <span class="ref">MatsP_70.1</span></p>
            
            *īśvara uvāca
            
            
            <p id="MatsP_70.2">
               tasminneva yuge brahman sahasrāṇi tu ṣoḍaśa <br />
               vāsudevasya nārīṇāṃ bhaviṣyantyambujodbhava //
                <span class="ref">MatsP_70.2</span></p>
            
            
            <p id="MatsP_70.3">
               tābhirvasantasamaye kokilālikulākule <br />
               puṣpite pavanotphullakahlārasarasastaṭe //
                <span class="ref">MatsP_70.3</span></p>
            
            
            <p id="MatsP_70.4">
               nirbharāpānagoṣṭhīṣu prasaktābhiralaṃkṛtaḥ <br />
               kuraṅganayanaḥ śrīmān mālatīkṛtaśekharaḥ //
                <span class="ref">MatsP_70.4</span></p>
            
            
            <p id="MatsP_70.5">
               gacchansamīpamārgeṇa sāmbaḥ parapuraṃjayaḥ <br />
               sākṣātkandarpo rūpeṇa sarvābharaṇabhūṣitaḥ //
                <span class="ref">MatsP_70.5</span></p>
            
            
            <p id="MatsP_70.6">
               anaṅgaśarataptābhiḥ sābhilāṣamavekṣitaḥ <br />
               pravṛddho manmathastāsāṃ bhaviṣyati yadātmani //
                <span class="ref">MatsP_70.6</span></p>
            
            
            <p id="MatsP_70.7">
               tadāvekṣya jagannāthaḥ sarvato jñānacakṣuṣā <br />
               śāpaṃ vakṣyati tāḥ sarvā vo hariṣyanti dasyavaḥ <br />
               matparokṣaṃ yataḥ kāmalaulyādīdṛgvidhaṃ kṛtam //
                <span class="ref">MatsP_70.7</span></p>
            
            
            <p id="MatsP_70.8">
               tataḥ prasādito deva idaṃ vakṣyati śārṅgabhṛt <br />
               tābhiḥ śāpābhitaptābhir bhagavān bhūtabhāvanaḥ //
                <span class="ref">MatsP_70.8</span></p>
            
            
            <p id="MatsP_70.9">
               uttārabhūtaṃ dāsatvaṃ samudrādbrāhmaṇapriyaḥ <br />
               upadekṣyatyanantātmā bhāvikalyāṇakārakam //
                <span class="ref">MatsP_70.9</span></p>
            
            
            <p id="MatsP_70.10">
               bhavatīnām ṛṣirdālbhyo yadvrataṃ kathayiṣyati <br />
               tadaivottāraṇāyālaṃ dāsatve 'pi bhaviṣyati <br />
               ityuktvā tāḥ pariṣvajya gato dvāravatīśvaraḥ //
                <span class="ref">MatsP_70.10</span></p>
            
            
            <p id="MatsP_70.11">
               tataḥ kālena mahatā bhārāvataraṇe kṛte <br />
               nivṛtte mausale tadvat keśave divamāgate //
                <span class="ref">MatsP_70.11</span></p>
            
            
            <p id="MatsP_70.12">
               śūnye yadukule sarvaiś caurairapi jite 'rjune <br />
               hṛtāsu kṛṣṇapatnīṣu dāsabhogyāsu cāmbudhau //
                <span class="ref">MatsP_70.12</span></p>
            
            
            <p id="MatsP_70.13">
               tiṣṭhantīṣu ca daurgatyasaṃtaptāsu caturmukha <br />
               āgamiṣyati yogātmā dālbhyo nāma mahātapāḥ //
                <span class="ref">MatsP_70.13</span></p>
            
            
            <p id="MatsP_70.14">
               tāstamarghyeṇa sampūjya praṇipatya punaḥ punaḥ <br />
               lālapyamānā bahuśo bāṣpaparyākulekṣaṇāḥ //
                <span class="ref">MatsP_70.14</span></p>
            
            
            <p id="MatsP_70.15">
               smarantyo vipulānbhogān divyamālyānulepanān <br />
               bhartāraṃ jagatāmīśam anantamaparājitam //
                <span class="ref">MatsP_70.15</span></p>
            
            
            <p id="MatsP_70.16">
               divyabhāvāṃ tāṃ ca purīṃ nānāratnagṛhāṇi ca <br />
               dvārakāvāsinaḥ sarvān devarūpānkumārakān <br />
               praśnamevaṃ kariṣyanti munerabhimukhaṃ sthitāḥ //
                <span class="ref">MatsP_70.16</span></p>
            
            *striya ūcuḥ
            
            
            <p id="MatsP_70.17">
               dasyubhirbhagavānsarvāḥ paribhuktā vayaṃ balāt <br />
               svadharmāccyavane 'smākam asminnaḥ śaraṇaṃ bhava //
                <span class="ref">MatsP_70.17</span></p>
            
            
            <p id="MatsP_70.18">
               ādiṣṭo 'si purā brahman keśavena ca dhīmatā <br />
               kasmādīśena saṃyogaṃ prāpya veśyātvamāgatāḥ //
                <span class="ref">MatsP_70.18</span></p>
            
            
            <p id="MatsP_70.19">
               veśyānāmapi yo dharmas taṃ no brūhi tapodhana <br />
               kathayiṣyatyatastāsāṃ sa dālbhyaścaikitāyanaḥ //
                <span class="ref">MatsP_70.19</span></p>
            
            *dālbhya uvāca
            
            
            <p id="MatsP_70.20">
               jalakrīḍāvihāreṣu purā sarasi mānase <br />
               bhavatīnāṃ ca sarvāsāṃ nārado 'bhyāśamāgataḥ //
                <span class="ref">MatsP_70.20</span></p>
            
            
            <p id="MatsP_70.21">
               hutāśanasutāḥ sarvā bhavantyo 'psarasaḥ purā <br />
               apraṇamyāvalepena paripṛṣṭaḥ sa yogavit <br />
               kathaṃ nārāyaṇo 'smākaṃ bhartā syād ityupādiśa //
                <span class="ref">MatsP_70.21</span></p>
            
            
            <p id="MatsP_70.22">
               tasmādvarapradānaṃ vaḥ śāpaścāyamabhūtpurā <br />
               śayyādvayapradānena madhumādhavamāsayoḥ //
                <span class="ref">MatsP_70.22</span></p>
            
            
            <p id="MatsP_70.23">
               suvarṇopaskarotsargād dvādaśyāṃ śuklapakṣataḥ <br />
               bhartā nārāyaṇo nūnaṃ bhaviṣyatyanyajanmani //
                <span class="ref">MatsP_70.23</span></p>
            
            
            <p id="MatsP_70.24">
               yadakṛtvā praṇāmaṃ me rūpasaubhāgyamatsarāt <br />
               paripṛṣṭo 'smi tenāśu viyogo vo bhaviṣyati <br />
               caurairapahṛtāḥ sarvā veśyātvaṃ samavāpsyatha //
                <span class="ref">MatsP_70.24</span></p>
            
            
            <p id="MatsP_70.25">
               evaṃ nāradaśāpena keśavasya ca dhīmataḥ <br />
               veśyātvamāgatāḥ sarvā bhavantyaḥ kāmamohitāḥ <br />
               idānīmapi yadvakṣye tacchṛṇudhvaṃ varāṅganāḥ //
                <span class="ref">MatsP_70.25</span></p>
            
            *dālbhya uvāca
            
            
            <p id="MatsP_70.26">
               purā devāsure yuddhe hateṣu śataśaḥ suraiḥ <br />
               dānavāsuradaityeṣu rākṣaseṣu tatastataḥ //
                <span class="ref">MatsP_70.26</span></p>
            
            
            <p id="MatsP_70.27">
               teṣāṃ vrātasahasrāṇi śatānyapi ca yoṣitām <br />
               pariṇītāni yāni syur balādbhuktāni yāni vai <br />
               tāni sarvāṇi deveśaḥ provāca vadatāṃ varaḥ //
                <span class="ref">MatsP_70.27</span></p>
            
            *indra uvāca
            
            
            <p id="MatsP_70.28">
               veśyādharmeṇa vartadhvam adhunā nṛpamandire <br />
               bhaktimatyo varārohās tathā devakuleṣu ca //
                <span class="ref">MatsP_70.28</span></p>
            
            
            <p id="MatsP_70.29">
               rājānaḥ svāminastulyāḥ sutā vāpi ca tatsamāḥ <br />
               bhaviṣyati ca saubhāgyaṃ sarvāsāmapi śaktitaḥ //
                <span class="ref">MatsP_70.29</span></p>
            
            
            <p id="MatsP_70.30">
               yaḥ kaścicchulkamādāya gṛhameṣyati vaḥ sadā <br />
               nidhanenopacāryo vaḥ sa tadānyatra dāmbhikāt //
                <span class="ref">MatsP_70.30</span></p>
            
            
            <p id="MatsP_70.31">
               devatānāṃ pitṝṇāṃ ca puṇyāhe samupasthite <br />
               gobhūhiraṇyadhānyāni pradeyāni svaśaktitaḥ <br />
               brāhmaṇānāṃ varārohāḥ kāryāṇi vacanāni ca //
                <span class="ref">MatsP_70.31</span></p>
            
            
            <p id="MatsP_70.32">
               yaccāpyanyadvrataṃ samyag upadekṣyāmyahaṃ tataḥ <br />
               avicāreṇa sarvābhir anuṣṭheyaṃ ca tatpunaḥ //
                <span class="ref">MatsP_70.32</span></p>
            
            
            <p id="MatsP_70.33">
               saṃsārottāraṇāyālam etadvedavido viduḥ <br />
               yadā sūryadine hastaḥ puṣyo yātha punarvasuḥ //
                <span class="ref">MatsP_70.33</span></p>
            
            
            <p id="MatsP_70.34">
               bhavetsarvauṣadhīsnānaṃ samyaṅnārī samācaret <br />
               tadā pañcaśarasyāpi saṃnidhātṛtvameṣyati <br />
               arcayetpuṇḍarīkākṣam anaṅgasyānukīrtanaiḥ //
                <span class="ref">MatsP_70.34</span></p>
            
            
            <p id="MatsP_70.35">
               kāmāya pādau sampūjya jaṅghe vai mohakāriṇe <br />
               meḍhraṃ kandarpanidhaye kīṭaṃ prītimate namaḥ //
                <span class="ref">MatsP_70.35</span></p>
            
            
            <p id="MatsP_70.36">
               nābhiṃ saukhyasamudrāya vāmāya ca tathodaram <br />
               hṛdayaṃ hṛdayeśāya stanāvāhlādakāriṇe //
                <span class="ref">MatsP_70.36</span></p>
            
            
            <p id="MatsP_70.37">
               utkaṇṭhāyeti vaikuṇṭham āsyamānandakāriṇe <br />
               vāmāṅgaṃ puṣpacāpāya puṣpabāṇāya dakṣiṇam //
                <span class="ref">MatsP_70.37</span></p>
            
            
            <p id="MatsP_70.38">
               mānasāyeti vai mauliṃ vilolāyeti mūrdhajam <br />
               sarvātmane ca sarvāṅgaṃ devadevasya pūjayet //
                <span class="ref">MatsP_70.38</span></p>
            
            
            <p id="MatsP_70.39">
               namaḥ śivāya śāntāya pāśāṅkuśadharāya ca <br />
               gadine pītavastrāya śaṅkhacakradharāya ca //
                <span class="ref">MatsP_70.39</span></p>
            
            
            <p id="MatsP_70.40">
               namo nārāyaṇāyeti kāmadevātmane namaḥ <br />
               sarvaśāntyai namaḥ prītyai namo ratyai nama śriyai //
                <span class="ref">MatsP_70.40</span></p>
            
            
            <p id="MatsP_70.41">
               namaḥ puṣṭyai namastuṣṭyai namaḥ sarvārthasampade <br />
               evaṃ sampūjya deveśam anaṅgātmakamīśvaram <br />
               gandhairmaulyaistathā dhūpair naivedyena ca kāminī //
                <span class="ref">MatsP_70.41</span></p>
            
            
            <p id="MatsP_70.42">
               tata āhūya dharmajñaṃ brahmāṇaṃ vedapāragam <br />
               avyaṅgāvayavaṃ pūjya gandhapuṣpārcanādibhiḥ //
                <span class="ref">MatsP_70.42</span></p>
            
            
            <p id="MatsP_70.43">
               śāleyataṇḍulaprasthaṃ ghṛtapātreṇa saṃyutam <br />
               tasmai viprāya sā dadyān mādhavaḥ prīyatāmiti //
                <span class="ref">MatsP_70.43</span></p>
            
            
            <p id="MatsP_70.44">
               yatheṣṭāhārayuktaṃ vai tameva dvijasattamam <br />
               ratyarthaṃ kāmadevo 'yam iti citte 'vadhārya tam //
                <span class="ref">MatsP_70.44</span></p>
            
            
            <p id="MatsP_70.45">
               yadyadicchati viprendras tattatkuryādvilāsinī <br />
               sarvabhāvena cātmānam arpayetsmitabhāṣiṇī //
                <span class="ref">MatsP_70.45</span></p>
            
            
            <p id="MatsP_70.46">
               evamādityavāreṇa sarvametatsamācaret <br />
               taṇḍulaprasthadānaṃ ca yāvanmāsāstrayodaśa //
                <span class="ref">MatsP_70.46</span></p>
            
            
            <p id="MatsP_70.47">
               tatastrayodaśe māsi samprāpte tasya bhāminī <br />
               viprasyopaskarairyuktāṃ śayyāṃ dadyādvilakṣaṇām //
                <span class="ref">MatsP_70.47</span></p>
            
            
            <p id="MatsP_70.48">
               sopadhānakaviśrāmāṃ sāstarāvaraṇāṃ śubhām <br />
               pradīpopānahacchattrapādukāsanasaṃyutām //
                <span class="ref">MatsP_70.48</span></p>
            
            
            <p id="MatsP_70.49">
               sapatnīkamalaṃkṛtya hemasūtrāṅgulīyakaiḥ <br />
               sūkṣmavastraiḥ sakaṭakair dhūpamālyānulepanaiḥ //
                <span class="ref">MatsP_70.49</span></p>
            
            
            <p id="MatsP_70.50">
               kāmadevaṃ sapatnīkaṃ guḍakumbhopari sthitam <br />
               tāmrapātrāsanagataṃ haimanetrapaṭāvṛtam //
                <span class="ref">MatsP_70.50</span></p>
            
            
            <p id="MatsP_70.51">
               sakāṃsyabhājanopetam ikṣudaṇḍasamanvitam <br />
               dadyādetena mantreṇa tathaikāṃ gāṃ payasvinīm //
                <span class="ref">MatsP_70.51</span></p>
            
            
            <p id="MatsP_70.52">
               yathāntaraṃ na paśyāmi kāmakeśavayoḥ sadā <br />
               tathaiva sarvakāmāptir astu viṣṇo sadā mama //
                <span class="ref">MatsP_70.52</span></p>
            
            
            <p id="MatsP_70.53">
               yathā na kamalā dehāt prayāti tava keśava <br />
               tathā mamāpi deveśa śarīre sve kuru prabho //
                <span class="ref">MatsP_70.53</span></p>
            
            
            <p id="MatsP_70.54">
               tathā ca kāñcanaṃ devaṃ pratigṛhṇandvijottamaḥ <br />
               ka idaṃ kasmā adāditi vaidikaṃ mantramīrayet //
                <span class="ref">MatsP_70.54</span></p>
            
            
            <p id="MatsP_70.55">
               tataḥ pradakṣiṇīkṛtya visarjya dvijapuṃgavam <br />
               śayyāsanādikaṃ sarvaṃ brāhmaṇasya gṛhaṃ nayet //
                <span class="ref">MatsP_70.55</span></p>
            
            
            <p id="MatsP_70.56">
               tataḥ prabhṛti yo vipro ratyarthaṃ gṛhamāgataḥ <br />
               sa mānyaḥ sūryavāre ca sa mantavyo bhavettadā //
                <span class="ref">MatsP_70.56</span></p>
            
            
            <p id="MatsP_70.57">
               evaṃ trayodaśaṃ yāvan māsamevaṃ dvijottamān <br />
               tarpayeta yathākāmaṃ proṣite 'nyaṃ samācaret //
                <span class="ref">MatsP_70.57</span></p>
            
            
            <p id="MatsP_70.58">
               tadanujñayā rūpavānyo yāvadabhyāgato bhavet <br />
               ātmano 'pi yathāvighnaṃ garbhabhūtikaraṃ priyam //
                <span class="ref">MatsP_70.58</span></p>
            
            
            <p id="MatsP_70.59">
               daivaṃ vā mānuṣaṃ vā syād anurāgeṇa vā tataḥ <br />
               sācārānaṣṭapañcāśad yathāśaktyā samācaret //
                <span class="ref">MatsP_70.59</span></p>
            
            
            <p id="MatsP_70.60">
               etaddhi kathitaṃ samyag bhavatīnāṃ viśeṣataḥ <br />
               adharmo 'yaṃ tato na syād veśyānāmiha sarvadā //
                <span class="ref">MatsP_70.60</span></p>
            
            
            <p id="MatsP_70.61">
               puruhūtena yatproktaṃ dānavīṣu purā mayā <br />
               tadidaṃ sāmprataṃ sarvaṃ bhavatīṣvapi yujyate //
                <span class="ref">MatsP_70.61</span></p>
            
            
            <p id="MatsP_70.62">
               sarvapāpapraśamanam anantaphaladāyakam <br />
               kalyāṇīnāṃ ca kathitaṃ tatkurudhvaṃ varānanāḥ //
                <span class="ref">MatsP_70.62</span></p>
            
            
            <p id="MatsP_70.63">
               karoti yāśeṣamakhaṇḍametat kalyāṇinī mādhavalokasaṃsthā <br />
               sā pūjitā devagaṇair aśeṣair ānandakṛtsthānam upaiti viṣṇoḥ //
                <span class="ref">MatsP_70.63</span></p>
            
            *śrībhagavānuvāca
            
            
            <p id="MatsP_70.64">
               tapodhanaḥ so 'pyabhidhāya caivaṃ tadā ca tāsāṃ vratamaṅganānām <br />
               svasthānameṣyatyanu tāḥ samastaṃ vrataṃ kariṣyanti ca devayānaiḥ //
                <span class="ref">MatsP_70.64</span></p>
            
            </div>
         
         <div id="d1e62674">
            
            <h3>Matsya-Purāṇa 71</h3>
            *brahmovāca
            
            
            <p id="MatsP_71.1">
               mohādvāpi madādvāpi yaḥ parastrīṃ samāśrayet <br />
               tasyāpi niṣkṛtiṃ deva vada sarvakṛpākara //
                <span class="ref">MatsP_71.1</span></p>
            
            
            <p id="MatsP_71.2">
               bhagavanpuruṣasyeha striyāśca virahādikam <br />
               śokavyādhibhayaṃ duḥkhaṃ na bhavedyena tadvada //
                <span class="ref">MatsP_71.2</span></p>
            
            *śrībhagavānuvāca
            
            
            <p id="MatsP_71.3">
               śrāvaṇasya dvitīyāyāṃ kṛṣṇāyāṃ madhusūdanaḥ <br />
               kṣīrārṇave sapatnīkaḥ sadā vasati keśavaḥ //
                <span class="ref">MatsP_71.3</span></p>
            
            
            <p id="MatsP_71.4">
               tasyāṃ sampūjya govindaṃ sarvānkāmānsamaśnute <br />
               gobhūhiraṇyadānādi saptakalpaśatānugam //
                <span class="ref">MatsP_71.4</span></p>
            
            
            <p id="MatsP_71.5">
               aśūnyaśayanaṃ nāma dvitīyā saṃprakīrtitā <br />
               tasyāṃ sampūjayedviṣṇum ebhirmantrairvidhānataḥ //
                <span class="ref">MatsP_71.5</span></p>
            
            
            <p id="MatsP_71.6">
               śrīvatsadhāriñchrīkānta śrīdhāmañchrīpate 'vyaya <br />
               gārhasthyaṃ mā praṇāśaṃ me yātu dharmārthakāmadam //
                <span class="ref">MatsP_71.6</span></p>
            
            
            <p id="MatsP_71.7">
               agnayo mā praṇaśyantu devatāḥ puruṣottama <br />
               pitaro mā praṇaśyantu māstu dāmpatyabhedanam //
                <span class="ref">MatsP_71.7</span></p>
            
            
            <p id="MatsP_71.8">
               lakṣmyā viyujyate deva na kadācidyathā bhavān <br />
               tathā kalatrasambandho deva mā me viyujyatām //
                <span class="ref">MatsP_71.8</span></p>
            
            
            <p id="MatsP_71.9">
               lakṣmyā na śūnyo varada śayyāṃ tvaṃ śayanaṃ gataḥ <br />
               śayyā mamāpyaśūnyāstu tathaiva madhusūdana //
                <span class="ref">MatsP_71.9</span></p>
            
            
            <p id="MatsP_71.10">
               gītavāditranirghoṣaṃ devadevasya kīrtayet <br />
               ghaṇṭā bhavedaśaktasya sarvavādyamayī yataḥ //
                <span class="ref">MatsP_71.10</span></p>
            
            
            <p id="MatsP_71.11">
               evaṃ sampūjya govindam aśnīyāttailavarjitam <br />
               naktamakṣāralavaṇaṃ yāvattatsyāccatuṣṭayam //
                <span class="ref">MatsP_71.11</span></p>
            
            
            <p id="MatsP_71.12">
               tataḥ prabhāte saṃjāte lakṣmīpatisamanvitām <br />
               dīpānnabhājanairyuktāṃ śayyāṃ dadyādvilakṣaṇām //
                <span class="ref">MatsP_71.12</span></p>
            
            
            <p id="MatsP_71.13">
               pādukopānahacchattracāmarāsanasaṃyutām <br />
               abhīṣṭopaskarairyuktāṃ śuklapuṣpāmbarāvṛtām //
                <span class="ref">MatsP_71.13</span></p>
            
            
            <p id="MatsP_71.14">
               sopadhānakaviśrāmāṃ phalairnānāvidhairyutām <br />
               tathābharaṇadhānyaiśca yathāśaktyā samanvitām //
                <span class="ref">MatsP_71.14</span></p>
            
            
            <p id="MatsP_71.15">
               avyaṅgāṅgāya viprāya vaiṣṇavāya kuṭumbine <br />
               dātavyā vedaviduṣe bhāvenāpatitāya ca //
                <span class="ref">MatsP_71.15</span></p>
            
            
            <p id="MatsP_71.16">
               tatropaviśya dāmpatyam alaṃkṛtya vidhānataḥ <br />
               patnyāstu bhājanaṃ dadyād bhakṣyabhojyasamanvitam //
                <span class="ref">MatsP_71.16</span></p>
            
            
            <p id="MatsP_71.17">
               brāhmaṇasyāpi sauvarṇīm upaskarasamanvitām <br />
               pratimāṃ devadevasya sodakumbhāṃ nivedayet //
                <span class="ref">MatsP_71.17</span></p>
            
            
            <p id="MatsP_71.18">
               evaṃ yastu pumānkuryād aśūnyaśayanaṃ hareḥ <br />
               vittaśāṭhyena rahito nārāyaṇaparāyaṇaḥ //
                <span class="ref">MatsP_71.18</span></p>
            
            
            <p id="MatsP_71.19">
               na tasya patnyā virahaḥ kadācidapi jāyate <br />
               nārī vā vidhavā brahman yāvaccandrārkatārakam <br />
               na virūpau na śokārtau dampatī bhavataḥ kvacit //
                <span class="ref">MatsP_71.19</span></p>
            
            
            <p id="MatsP_71.20">
               na putrapaśuratnāni kṣayaṃ yānti pitāmaha <br />
               sapta kalpasahasrāṇi sapta kalpaśatāni ca <br />
               kurvannaśūnyaśayanaṃ viṣṇuloke mahīyate //
                <span class="ref">MatsP_71.20</span></p>
            
            </div>
         
         <div id="d1e63082">
            
            <h3>Matsya-Purāṇa 72</h3>
            *īśvara uvāca
            
            
            <p id="MatsP_72.1">
               śṛṇu cānyadbhaviṣyaṃ yad rūpasampadvidhāyakam <br />
               bhaviṣyati yuge tasmin dvāparānte pitāmaha <br />
               pippalādasya saṃvādo yudhiṣṭhirapuraḥsaraiḥ //
                <span class="ref">MatsP_72.1</span></p>
            
            
            <p id="MatsP_72.2">
               vasantaṃ naimiṣāraṇye pippalādaṃ mahāmunim <br />
               abhigamya tadā cainaṃ praśnamekaṃ kariṣyati <br />
               yudhiṣṭhiro dharmaputro dharmayuktastapodhanam //
                <span class="ref">MatsP_72.2</span></p>
            
            *yudhiṣṭhira uvāca
            
            
            <p id="MatsP_72.3">
               kathamārogyamaiśvaryaṃ matirdharme gatistathā <br />
               avyaṅgatā śive bhaktir vaiṣṇavo vā bhavetkatham //
                <span class="ref">MatsP_72.3</span></p>
            
            *īśvara uvāca
            
            
            <p id="MatsP_72.4">
               tasyottaramidaṃ brahman pippalādasya dhīmataḥ <br />
               śṛṇuṣva yadvakṣyati vai dharmaputrāya dhārmikaḥ //
                <span class="ref">MatsP_72.4</span></p>
            
            *pippalāda uvāca
            
            
            <p id="MatsP_72.5">
               sādhu pṛṣṭaṃ tvayā bhadra idānīṃ kathayāmi te <br />
               aṅgāravratam ityetat sa vakṣyati mahīpateḥ //
                <span class="ref">MatsP_72.5</span></p>
            
            
            <p id="MatsP_72.6">
               atrāpyudāharantīmam itihāsaṃ purātanam <br />
               virocanasya saṃvādaṃ bhārgavasya ca dhīmataḥ //
                <span class="ref">MatsP_72.6</span></p>
            
            
            <p id="MatsP_72.7">
               prahlādasya sutaṃ dṛṣṭvā dviraṣṭaparivatsaram <br />
               rūpeṇāpratimaṃ kāntyā so 'hasadbhṛgunandanaḥ //
                <span class="ref">MatsP_72.7</span></p>
            
            
            <p id="MatsP_72.8">
               sādhu sādhu mahābāho virocana śivaṃ tava <br />
               tattathā hasitaṃ tasya papraccha surasūdanaḥ //
                <span class="ref">MatsP_72.8</span></p>
            
            
            <p id="MatsP_72.9">
               brahmankimarthametatte hāsyamākasmikaṃ kṛtam <br />
               sādhusādhviti māmevam uktavāṃstvaṃ vadasva me //
                <span class="ref">MatsP_72.9</span></p>
            
            
            <p id="MatsP_72.10">
               tamevaṃvādinaṃ śukra uvāca vadatāṃ varaḥ <br />
               vismayādvratamāhātmyād dhāsyametatkṛtaṃ mayā //
                <span class="ref">MatsP_72.10</span></p>
            
            
            <p id="MatsP_72.11">
               purā dakṣavināśāya kupitasya tu śūlinaḥ <br />
               atha tadbhīmavaktrasya svedabindurlalāṭajaḥ //
                <span class="ref">MatsP_72.11</span></p>
            
            
            <p id="MatsP_72.12">
               bhittvā sa sapta pātālān adahatsapta sāgarān <br />
               anekavaktranayano jvalajjvalanabhīṣaṇaḥ //
                <span class="ref">MatsP_72.12</span></p>
            
            
            <p id="MatsP_72.13">
               vīrabhadra iti khyātaḥ karapādāyutairyutaḥ <br />
               kṛtvāsau yajñamathanaṃ punarbhūtalasambhavaḥ <br />
               trijagannirdahanbhūyaḥ śivena vinivāritaḥ //
                <span class="ref">MatsP_72.13</span></p>
            
            
            <p id="MatsP_72.14">
               kṛtaṃ tvayā vīrabhadra dakṣayajñavināśanam <br />
               idānīmalametena lokadāhena karmaṇā //
                <span class="ref">MatsP_72.14</span></p>
            
            
            <p id="MatsP_72.15">
               śāntipradātā sarveṣāṃ grahāṇāṃ prathamo bhava <br />
               prekṣiṣyante janāḥ pūjāṃ kariṣyanti varānmama //
                <span class="ref">MatsP_72.15</span></p>
            
            
            <p id="MatsP_72.16">
               aṅgāraka iti khyātiṃ gamiṣyasi dharātmaja <br />
               devaloke 'dvitīyaṃ ca tava rūpaṃ bhaviṣyati //
                <span class="ref">MatsP_72.16</span></p>
            
            
            <p id="MatsP_72.17">
               ye ca tvāṃ pūjayiṣyanti caturthyāṃ tvaddine narāḥ <br />
               rūpamārogyamaiśvaryaṃ teṣvanantaṃ bhaviṣyati //
                <span class="ref">MatsP_72.17</span></p>
            
            
            <p id="MatsP_72.18">
               evamuktastadā śāntim agamat kāmarūpadhṛk <br />
               saṃjātastatkṣaṇādrājan grahatvam agamatpunaḥ //
                <span class="ref">MatsP_72.18</span></p>
            
            
            <p id="MatsP_72.19">
               sa kadācidbhavāṃstasya pūjārghyādikamuttamam <br />
               dṛṣṭavānkriyamāṇaṃ ca śūdreṇa ca vyavasthitaḥ //
                <span class="ref">MatsP_72.19</span></p>
            
            
            <p id="MatsP_72.20">
               tena tvaṃ rūpavāñjātaḥ suraśatrukulodvaha <br />
               vividhā ca rucirjātā yasmāttava vidūragā //
                <span class="ref">MatsP_72.20</span></p>
            
            
            <p id="MatsP_72.21">
               virocana iti prāhus tasmāttvāṃ devadānavāḥ <br />
               śūdreṇa kriyamāṇasya vratasya tava darśanāt <br />
               īdṛśīṃ rūpasampattiṃ dṛṣṭvā vismitavānaham //
                <span class="ref">MatsP_72.21</span></p>
            
            
            <p id="MatsP_72.22">
               sādhu sādhviti tenoktam aho māhātmyamuttamam <br />
               paśyato 'pi bhavedrūpam aiśvaryaṃ kimu kurvataḥ //
                <span class="ref">MatsP_72.22</span></p>
            
            
            <p id="MatsP_72.23">
               yasmācca bhaktyā dharaṇīsutasya vinindyamānena gavādidānam <br />
               ālokitaṃ tena surārigarbhe sambhūtireṣā tava daitya jātā //
                <span class="ref">MatsP_72.23</span></p>
            
            *īśvara uvāca
            
            
            <p id="MatsP_72.24">
               atha tadvacanaṃ śrutvā bhārgavasya mahātmanaḥ <br />
               prahrādanandano vīraḥ punaḥ papraccha vismitaḥ //
                <span class="ref">MatsP_72.24</span></p>
            
            *virocana uvāca
            
            
            <p id="MatsP_72.25">
               bhagavaṃstadvrataṃ samyak śrotumicchāmi tattvataḥ <br />
               dīyamānaṃ tu yaddānaṃ mayā dṛṣṭaṃ bhavāntare //
                <span class="ref">MatsP_72.25</span></p>
            
            
            <p id="MatsP_72.26">
               māhātmyaṃ ca vidhiṃ tasya yathāvadvaktumarhasi <br />
               iti tadvacanaṃ śrutvā punaḥ provāca vistarāt //
                <span class="ref">MatsP_72.26</span></p>
            *śukra uvāca
            
            
            <p id="MatsP_72.27">
               caturthyaṅgārakadine yadā bhavati dānava <br />
               mṛdā snānaṃ tadā kuryāt padmarāgavibhūṣitaḥ //
                <span class="ref">MatsP_72.27</span></p>
            
            
            <p id="MatsP_72.28">
               agnirmūrdhā divo mantraṃ japannāste udaṅmukhaḥ <br />
               śūdrastūṣṇīṃ smaranbhaumam āste bhogavivarjitaḥ //
                <span class="ref">MatsP_72.28</span></p>
            
            
            <p id="MatsP_72.29">
               tathāstamita āditye gomayenānulepayet <br />
               prāṅgaṇaṃ puṣpamālābhir akṣatābhiḥ samantataḥ //
                <span class="ref">MatsP_72.29</span></p>
            
            
            <p id="MatsP_72.30">
               abhyarcyābhilikhetpadmaṃ kuṅkumenāṣṭapattrakam <br />
               kuṅkumasyāpyabhāve tu raktacandanamiṣyate //
                <span class="ref">MatsP_72.30</span></p>
            
            
            <p id="MatsP_72.31">
               catvāraḥ karakāḥ kāryā bhakṣyabhojyasamanvitāḥ <br />
               taṇḍulai raktaśālīyaiḥ padmarāgaiśca saṃyutāḥ //
                <span class="ref">MatsP_72.31</span></p>
            
            
            <p id="MatsP_72.32">
               catuṣkoṇeṣu tānkṛtvā phalāni vividhāni ca <br />
               gandhamālyādikaṃ sarvaṃ tathaiva vinivedayet //
                <span class="ref">MatsP_72.32</span></p>
            
            
            <p id="MatsP_72.33">
               suvarṇaśṛṅgīṃ kapilām athārcya raupyaiḥ suraiḥ kāṃsyadohāṃ savatsām <br />
               dhuraṃdharaṃ raktamatīva saumyaṃ dhānyāni saptāmbarasaṃyutāni //
                <span class="ref">MatsP_72.33</span></p>
            
            
            <p id="MatsP_72.34">
               aṅguṣṭhamātraṃ puruṣaṃ tathaiva sauvarṇamatyāyatabāhudaṇḍam <br />
               caturbhujaṃ hemamaye niviṣṭaṃ pātre guḍasyopari sarpiyukte //
                <span class="ref">MatsP_72.34</span></p>
            
            
            <p id="MatsP_72.35">
               samastayajñāya jitendriyāya pātrāya śīlānvayasaṃyutāya <br />
               dātavyametatsakalaṃ dvijāya kuṭumbine naiva tu dāmbhikāya <br />
               samarpayedvipravarāya bhaktyā kṛtāñjaliḥ pūrvamudīrya mantram //
                <span class="ref">MatsP_72.35</span></p>
            
            
            <p id="MatsP_72.36">
               bhūmiputra mahābhāga svedodbhava pinākinaḥ <br />
               rūpārthī tvāṃ prapanno 'haṃ gṛhāṇārghyaṃ namo 'stu te //
                <span class="ref">MatsP_72.36</span></p>
            
            
            <p id="MatsP_72.37">
               mantreṇānena dattvārghyaṃ raktacandanavāriṇā <br />
               tato 'rcayedvipravaraṃ raktamālyāmbarādibhiḥ //
                <span class="ref">MatsP_72.37</span></p>
            
            
            <p id="MatsP_72.38">
               dadyāttenaiva mantreṇa bhaumaṃ gomithunānvitam <br />
               śayyāṃ ca śaktito dadyāt sarvopaskarasaṃyutām //
                <span class="ref">MatsP_72.38</span></p>
            
            
            <p id="MatsP_72.39">
               yadyadiṣṭatamaṃ loke yaccāsya dayitaṃ gṛhe <br />
               tattadguṇavate deyaṃ tadevākṣayyamicchatā //
                <span class="ref">MatsP_72.39</span></p>
            
            
            <p id="MatsP_72.40">
               pradakṣiṇaṃ tataḥ kṛtvā visarjya dvijapuṃgavam <br />
               naktamakṣāralavaṇam aśnīyādghṛtasaṃyutam //
                <span class="ref">MatsP_72.40</span></p>
            
            
            <p id="MatsP_72.41">
               bhaktyā yastu punaḥ kuryād evamaṅgārakāṣṭakam <br />
               caturo vātha vā tasya yatpuṇyaṃ tadvadāmi te //
                <span class="ref">MatsP_72.41</span></p>
            
            
            <p id="MatsP_72.42">
               rūpasaubhāgyasampannaḥ punarjanmani janmani <br />
               viṣṇau vātha śive bhaktaḥ saptadvīpādhipo bhavet //
                <span class="ref">MatsP_72.42</span></p>
            
            
            <p id="MatsP_72.43">
               sapta kalpasahasrāṇi rudraloke mahīyate <br />
               tasmāttvamapi daityendra vratametatsamācara //
                <span class="ref">MatsP_72.43</span></p>
            
            *pippalāda uvāca
            
            
            <p id="MatsP_72.44">
               ityevamuktvā bhṛgunandano 'pi jagāma daityaśca cakāra sarvam <br />
               tvaṃ cāpi rājankuru sarvametad yato 'kṣayaṃ vedavido vadanti //
                <span class="ref">MatsP_72.44</span></p>
            
            *īśvara uvāca
            
            
            <p id="MatsP_72.45">
               tatheti sampūjya sa pippalādaṃ vākyaṃ cakārādbhutavīryakarmā <br />
               śṛṇoti yaścainamananyacetās tasyāpi siddhiṃ bhagavānvidhatte //
                <span class="ref">MatsP_72.45</span></p>
            
            </div>
         
         <div id="d1e64009">
            
            <h3>Matsya-Purāṇa 73</h3>
            *pippalāda uvāca
            
            
            <p id="MatsP_73.1">
               athātaḥ śṛṇu bhūpāla pratiśukraṃ praśāntaye <br />
               yātrārambhe 'vasāne ca tathā śukrodaye tviha //
                <span class="ref">MatsP_73.1</span></p>
            
            
            <p id="MatsP_73.2">
               rājate vātha sauvarṇe kāṃsyapātre 'thavā punaḥ <br />
               śuklapuṣpāmbarayute sitataṇḍulapūrite //
                <span class="ref">MatsP_73.2</span></p>
            
            
            <p id="MatsP_73.3">
               vidhāya rājataṃ śukraṃ śucimuktāphalānvitam <br />
               mantreṇānena tatsarvaṃ sāmagāya nivedayet //
                <span class="ref">MatsP_73.3</span></p>
            
            
            <p id="MatsP_73.4">
               namaste sarvalokeśa namaste bhṛgunandana <br />
               kave sarvārthasiddhyarthaṃ gṛhāṇārghyaṃ namo 'stu te //
                <span class="ref">MatsP_73.4</span></p>
            
            
            <p id="MatsP_73.5">
               evamasyodaye kurvan yātrādiṣu ca bhārata <br />
               sarvānkāmānavāpnoti viṣṇuloke mahīyate //
                <span class="ref">MatsP_73.5</span></p>
            
            
            <p id="MatsP_73.6">
               yāvacchukrasya na hṛtā pūjā sā mālyakaiḥ śubhaiḥ <br />
               vaṭakaiḥ pūrikābhiśca godhūmaiścaṇakairapi <br />
               tāvadannaṃ na cāśnīyāt tribhiḥ kāmārthasiddhaye //
                <span class="ref">MatsP_73.6</span></p>
            
            
            <p id="MatsP_73.7">
               tadvadvācaspateḥ pūjāṃ pravakṣyāmi yudhiṣṭhira <br />
               suvarṇapātre sauvarṇam amareśapurohitam //
                <span class="ref">MatsP_73.7</span></p>
            
            
            <p id="MatsP_73.8">
               pītapuṣpāmbarayutaṃ kṛtvā snātvātha sarṣapaiḥ <br />
               palāśāśvatthayogena pañcagavyajalena ca //
                <span class="ref">MatsP_73.8</span></p>
            
            
            <p id="MatsP_73.9">
               pītāṅgarāgavasano ghṛtahomaṃ tu kārayet <br />
               praṇamya ca gavā sārdhaṃ brāhmaṇāya nivedayet //
                <span class="ref">MatsP_73.9</span></p>
            
            
            <p id="MatsP_73.10">
               namaste 'ṅgirasāṃ nātha vākpate ca bṛhaspate <br />
               krūragrahaiḥ pīḍitānām amṛtāya namo namaḥ //
                <span class="ref">MatsP_73.10</span></p>
            
            
            <p id="MatsP_73.11">
               saṃkrāntāvasya kaunteya yātrāsvabhyudayeṣu ca <br />
               kurvanbṛhaspateḥ pūjāṃ sarvānkāmānsamaśnute //
                <span class="ref">MatsP_73.11</span></p>
            
            </div>
         
         <div id="d1e64235">
            
            <h3>Matsya-Purāṇa 74</h3>
            *brahmovāca
            
            
            <p id="MatsP_74.1">
               bhagavan bhavasaṃsārasāgarottārakāraka <br />
               kiṃcidvrataṃ samācakṣva svargārogyasukhapradam //
                <span class="ref">MatsP_74.1</span></p>
            
            *īśvara uvāca
            
            
            <p id="MatsP_74.2">
               sauraṃ dharmaṃ pravakṣyāmi nāmnā kalyāṇasaptamīm <br />
               viśokasaptamīṃ tadvat phalāḍhyāṃ pāpanāśinīm //
                <span class="ref">MatsP_74.2</span></p>
            
            
            <p id="MatsP_74.3">
               śarkarāsaptamīṃ puṇyāṃ tathā kamalasaptamīm <br />
               mandārasaptamīṃ tadvac chubhadāṃ śubhasaptamīm //
                <span class="ref">MatsP_74.3</span></p>
            
            
            <p id="MatsP_74.4">
               sarvānantaphalāḥ proktāḥ sarvā devarṣipūjitāḥ <br />
               vidhānamāsāṃ vakṣyāmi yathāvadanupūrvaśaḥ //
                <span class="ref">MatsP_74.4</span></p>
            
            
            <p id="MatsP_74.5">
               yadā tu śuklasaptamyām ādityasya dinaṃ bhavet <br />
               sā tu kalyāṇinī nāma vijayā ca nigadyate //
                <span class="ref">MatsP_74.5</span></p>
            
            
            <p id="MatsP_74.6">
               prātargavyena payasā snānamasyāṃ samācaret <br />
               tataḥ śuklāmbaraḥ padmam akṣatābhiḥ prakalpayet //
                <span class="ref">MatsP_74.6</span></p>
            
            
            <p id="MatsP_74.7">
               prāṅmukho 'ṣṭadalaṃ madhye tadvadvṛttāṃ ca karṇikām <br />
               puṣpākṣatābhirdeveśaṃ vinyasetsarvataḥ kramāt //
                <span class="ref">MatsP_74.7</span></p>
            
            
            <p id="MatsP_74.8">
               pūrveṇa tapanāyeti mārtaṇḍāyeti cānale <br />
               yāmye divākarāyeti vidhātra iti nairṛte //
                <span class="ref">MatsP_74.8</span></p>
            
            
            <p id="MatsP_74.9">
               paścime varuṇāyeti bhāskarāyeti cānile <br />
               saumye vikartanāyeti ravaye cāṣṭame dale //
                <span class="ref">MatsP_74.9</span></p>
            
            
            <p id="MatsP_74.10">
               ādāvante ca madhye ca namo 'stu paramātmane <br />
               mantrairebhiḥ samabhyarcya namaskārāntadīpitaiḥ //
                <span class="ref">MatsP_74.10</span></p>
            
            
            <p id="MatsP_74.11">
               śuklavastraiḥ phalairbhakṣyair dhūpamālyānulepanaiḥ <br />
               sthaṇḍile pūjayedbhaktyā guḍena lavaṇena ca //
                <span class="ref">MatsP_74.11</span></p>
            
            
            <p id="MatsP_74.12">
               tato vyāhṛtimantreṇa visṛjeddvijapuṃgavān <br />
               śaktitaḥ pūjayedbhaktyā guḍakṣīraghṛtādibhiḥ <br />
               tilapātraṃ hiraṇyaṃ ca brāhmaṇāya nivedayet //
                <span class="ref">MatsP_74.12</span></p>
            
            
            <p id="MatsP_74.13">
               evaṃ niyamakṛtsuptvā prātarutthāya mānavaḥ <br />
               kṛtasnānajapo vipraiḥ sahaiva ghṛtapāyasam //
                <span class="ref">MatsP_74.13</span></p>
            
            
            <p id="MatsP_74.14">
               bhuktvā ca vedaviduṣe biḍālavratavarjite <br />
               ghṛtapātraṃ sakanakaṃ sodakumbhaṃ nivedayet //
                <span class="ref">MatsP_74.14</span></p>
            
            
            <p id="MatsP_74.15">
               prīyatāmatra bhagavān paramātmā divākaraḥ <br />
               anena vidhinā sarvaṃ māsi māsi vrataṃ caret //
                <span class="ref">MatsP_74.15</span></p>
            
            
            <p id="MatsP_74.16">
               tatastrayodaśe māsi gā vai dadyāttrayodaśa <br />
               vastrālaṃkārasaṃyuktāḥ suvarṇāsyāḥ payasvinīḥ //
                <span class="ref">MatsP_74.16</span></p>
            
            
            <p id="MatsP_74.17">
               ekāmapi pradadyādvā vittahīno vimatsaraḥ <br />
               na vittaśāṭhyaṃ kurvīta yato mohātpatatyadhaḥ //
                <span class="ref">MatsP_74.17</span></p>
            
            
            <p id="MatsP_74.18">
               anena vidhinā yastu kuryātkalyāṇasaptamīm <br />
               sarvapāpavinirmuktaḥ sūryaloke mahīyate <br />
               āyurārogyamaiśvaryam anantamiha jāyate //
                <span class="ref">MatsP_74.18</span></p>
            
            
            <p id="MatsP_74.19">
               sarvapāpaharā nityaṃ sarvadaivatapūjitā <br />
               sarvaduṣṭopaśamanī sadā kalyāṇasaptamī //
                <span class="ref">MatsP_74.19</span></p>
            
            
            <p id="MatsP_74.20">
               imāmanantaphaladāṃ yastu kalyāṇasaptamīm <br />
               śṛṇoti paṭhate ceha sarvapāpaiḥ pramucyate //
                <span class="ref">MatsP_74.20</span></p>
            
            </div>
         
         <div id="d1e64642">
            
            <h3>Matsya-Purāṇa 75</h3>
            *īśvara uvāca
            
            
            <p id="MatsP_75.1">
               viśokasaptamīṃ tadvad vakṣyāmi munipuṃgava <br />
               yāmupoṣya naraḥ śokaṃ na kadācidihāśnute //
                <span class="ref">MatsP_75.1</span></p>
            
            
            <p id="MatsP_75.2">
               māghe kṛṣṇatilaiḥ snātvā ṣaṣṭhyāṃ vai śuklapakṣataḥ <br />
               kṛtāhāraḥ kṛsarayā dantadhāvanapūrvakam <br />
               upavāsavrataṃ kṛtvā brahmacārī bhavenniśi //
                <span class="ref">MatsP_75.2</span></p>
            
            
            <p id="MatsP_75.3">
               tataḥ prabhāta utthāya kṛtasnānajapaḥ śuciḥ <br />
               kṛtvā tu kāñcanaṃ padmam arkāyeti ca pūjayet <br />
               karavīreṇa raktena raktavastrayugena ca //
                <span class="ref">MatsP_75.3</span></p>
            
            
            <p id="MatsP_75.4">
               yathā viśokaṃ bhuvanaṃ tvayaivāditya sarvadā <br />
               tathā viśokatā me 'stu tvadbhaktiḥ pratijanma ca //
                <span class="ref">MatsP_75.4</span></p>
            
            
            <p id="MatsP_75.5">
               evaṃ sampūjya ṣaṣṭhyāṃ tu bhaktyā sampūjayeddvijān <br />
               suptvā saṃprāśya gomūtram utthāya kṛtanaityakaḥ //
                <span class="ref">MatsP_75.5</span></p>
            
            
            <p id="MatsP_75.6">
               sampūjya viprānannena guḍapātrasamanvitam <br />
               tadvastrayugmaṃ padmaṃ ca brāhmaṇāya nivedayet //
                <span class="ref">MatsP_75.6</span></p>
            
            
            <p id="MatsP_75.7">
               atailalavaṇaṃ bhuktvā saptamyāṃ maunasaṃyutaḥ <br />
               tataḥ purāṇaśravaṇaṃ kartavyaṃ bhūtimicchatā //
                <span class="ref">MatsP_75.7</span></p>
            
            
            <p id="MatsP_75.8">
               anena vidhinā sarvam ubhayorapi pakṣayoḥ <br />
               kṛtvā yāvatpunarmāghaśuklapakṣasya saptamī //
                <span class="ref">MatsP_75.8</span></p>
            
            
            <p id="MatsP_75.9">
               vratānte kalaśaṃ dadyāt suvarṇakamalānvitam <br />
               śayyāṃ sopaskarāṃ dadyāt kapilāṃ ca payasvinīm //
                <span class="ref">MatsP_75.9</span></p>
            
            
            <p id="MatsP_75.10">
               anena vidhinā yastu vittaśāṭhyavivarjitaḥ <br />
               viśokasaptamīṃ kuryāt sa yāti paramāṃ gatim //
                <span class="ref">MatsP_75.10</span></p>
            
            
            <p id="MatsP_75.11">
               yāvajjanmasahasrāṇāṃ sāgraṃ koṭiśataṃ bhavet <br />
               tāvanna śokamabhyeti rogadaurgatyavarjitaḥ //
                <span class="ref">MatsP_75.11</span></p>
            
            
            <p id="MatsP_75.12">
               yaṃ yaṃ prārthayate kāmaṃ taṃ tamāpnoti puṣkalam <br />
               niṣkāmaḥ kurute yastu sa paraṃ brahma gacchati //
                <span class="ref">MatsP_75.12</span></p>
            
            
            <p id="MatsP_75.13">
               yaḥ paṭhecchṛṇuyādvāpi viśokākhyāṃ ca saptamīm <br />
               so 'pīndralokamāpnoti na duḥkhī jāyate kvacit //
                <span class="ref">MatsP_75.13</span></p>
            
            </div>
         
         <div id="d1e64913">
            
            <h3>Matsya-Purāṇa 76</h3>
            *īśvara uvāca
            
            
            <p id="MatsP_76.1">
               anyāmapi pravakṣyāmi nāmnā tu phalasaptamīm <br />
               yāmupoṣya naraḥ pāpād vimuktaḥ svargabhāgbhavet //
                <span class="ref">MatsP_76.1</span></p>
            
            
            <p id="MatsP_76.2">
               mārgaśīrṣe śubhe māsi saptamyāṃ niyatavrataḥ <br />
               tāmupoṣyātha kamalaṃ kārayitvā tu kāñcanam //
                <span class="ref">MatsP_76.2</span></p>
            
            
            <p id="MatsP_76.3">
               śarkarāsaṃyutaṃ dadyād brāhmaṇāya kuṭumbine <br />
               raviṃ kāñcanakaṃ kṛtvā palasyaikasya dharmavit <br />
               dadyāddvikālavelāyāṃ bhānurme prīyatāmiti //
                <span class="ref">MatsP_76.3</span></p>
            
            
            <p id="MatsP_76.4">
               bhaktyā tu viprānsampūjya cāṣṭamyāṃ kṣīrabhojanam <br />
               dattvā kuryātphalayutaṃ yāvatsyātkṛṣṇesaptamī //
                <span class="ref">MatsP_76.4</span></p>
            
            
            <p id="MatsP_76.5">
               tāmapyupoṣya vidhivad anenaiva krameṇa tu <br />
               tadvaddhaimaphalaṃ dattvā suvarṇakamalānvitam //
                <span class="ref">MatsP_76.5</span></p>
            
            
            <p id="MatsP_76.6">
               śarkarāpātrasaṃyuktaṃ vastramālyasamanvitam <br />
               saṃvatsaraṃ ca tenaiva vidhinobhayasaptamīm //
                <span class="ref">MatsP_76.6</span></p>
            
            
            <p id="MatsP_76.7">
               upoṣya dattvā kramaśaḥ sūryamantramudīrayet <br />
               bhānurarko ravirbrahmā sūryaḥ śakro hariḥ śivaḥ <br />
               śrīmānvibhāvasustvaṣṭā varuṇaḥ prīyatāmiti //
                <span class="ref">MatsP_76.7</span></p>
            
            
            <p id="MatsP_76.8">
               pratimāsaṃ ca saptamyām ekaikaṃ nāma kīrtayet <br />
               pratipakṣaṃ phalatyāgam etatkurvansamācaret //
                <span class="ref">MatsP_76.8</span></p>
            
            
            <p id="MatsP_76.9">
               vratānte vipramithunaṃ pūjayedvastrabhūṣaṇaiḥ <br />
               śarkarākalaśaṃ dadyād dhemapadmadalānvitam //
                <span class="ref">MatsP_76.9</span></p>
            
            
            <p id="MatsP_76.10">
               yathā na viphalāḥ kāmās tvadbhaktānāṃ sadā rave <br />
               tathānantaphalāvāptir astu me saptajanmasu //
                <span class="ref">MatsP_76.10</span></p>
            
            
            <p id="MatsP_76.11">
               imāmanantaphaladāṃ yaḥ kuryātphalasaptamīm <br />
               sarvapāpaviśuddhātmā sūryaloke mahīyate //
                <span class="ref">MatsP_76.11</span></p>
            
            
            <p id="MatsP_76.12">
               surāpānādikaṃ kiṃcid yadatrāmutra vā kṛtam <br />
               tatsarvaṃ nāśamāyāti yaḥ kuryātphalasaptamīm //
                <span class="ref">MatsP_76.12</span></p>
            
            
            <p id="MatsP_76.13">
               kurvāṇaḥ saptamīṃ cemāṃ satataṃ rogavarjitaḥ <br />
               bhūtānbhavyāṃśca puruṣāṃs tārayedekaviṃśatim <br />
               yaḥ śṛṇoti paṭhedvāpi so 'pi kalyāṇabhāgbhavet //
                <span class="ref">MatsP_76.13</span></p>
            
            </div>
         
         <div id="d1e65193">
            
            <h3>Matsya-Purāṇa 77</h3>
            *īśvara uvāca
            
            
            <p id="MatsP_77.1">
               śarkarāsaptamīṃ vakṣye tadvatkalmaṣanāśinīm <br />
               āyurārogyamaiśvaryaṃ yayānantaṃ prajāyate //
                <span class="ref">MatsP_77.1</span></p>
            
            
            <p id="MatsP_77.2">
               mādhavasya site pakṣe saptamyāṃ niyatavrataḥ <br />
               prātaḥ snātvā tilaiḥ śuklaiḥ śuklamālyānulepanaḥ //
                <span class="ref">MatsP_77.2</span></p>
            
            
            <p id="MatsP_77.3">
               sthaṇḍile padmamālikhya kuṅkumena sakarṇikam <br />
               tasminnamaḥ savitre tu gandhadhūpau nivedayet //
                <span class="ref">MatsP_77.3</span></p>
            
            
            <p id="MatsP_77.4">
               sthāpayedudakumbhaṃ ca śarkarāpātrasaṃyutam <br />
               śuklavastrairalaṃkṛtya śuklamālyānulepanaiḥ <br />
               suvarṇena samāyuktaṃ mantreṇānena pūjayet //
                <span class="ref">MatsP_77.4</span></p>
            
            
            <p id="MatsP_77.5">
               viśvavedamayo yasmād vedavādīti paṭhyase <br />
               sarvasyāmṛtameva tvam ataḥ śāntiṃ prayaccha me //
                <span class="ref">MatsP_77.5</span></p>
            
            
            <p id="MatsP_77.6">
               pañcagavyaṃ tataḥ pītvā svapettatpārśvataḥ kṣitau <br />
               saurasūktaṃ smarannāste purāṇaśravaṇena ca //
                <span class="ref">MatsP_77.6</span></p>
            
            
            <p id="MatsP_77.7">
               ahorātre gate paścād aṣṭamyāṃ kṛtanaityakaḥ <br />
               tatsarvaṃ viduṣe tadvad brāhmaṇāya nivedayet //
                <span class="ref">MatsP_77.7</span></p>
            
            
            <p id="MatsP_77.8">
               bhojayecchaktito viprāñ charkarāghṛtapāyasaiḥ <br />
               bhuñjītātailalavaṇaṃ svayamapyatha vāgyataḥ //
                <span class="ref">MatsP_77.8</span></p>
            
            
            <p id="MatsP_77.9">
               anena vidhinā sarvaṃ māsi māsi samācaret <br />
               saṃvatsarānte śayanaṃ śarkarākalaśānvitam //
                <span class="ref">MatsP_77.9</span></p>
            
            
            <p id="MatsP_77.10">
               sarvopaskarasaṃyuktaṃ tathaikāṃ gāṃ payasvinīm <br />
               gṛhaṃ ca śaktimāndadyāt samastopaskarānvitam //
                <span class="ref">MatsP_77.10</span></p>
            
            
            <p id="MatsP_77.11">
               sahasreṇātha niṣkāṇāṃ kṛtvā dadyācchatena vā <br />
               daśabhirvātha niṣkeṇa tadardhenāpi śaktitaḥ //
                <span class="ref">MatsP_77.11</span></p>
            
            
            <p id="MatsP_77.12">
               suvarṇāśvaḥ pradātavyaḥ pūrvavanmantravādanam <br />
               na vittaśāṭhyaṃ kurvīta kurvandoṣaṃ samaśnute //
                <span class="ref">MatsP_77.12</span></p>
            
            
            <p id="MatsP_77.13">
               amṛtaṃ pibato vaktrāt sūryasyāmṛtabindavaḥ <br />
               nipeturye dharaṇyāṃ tu śālimudgekṣavaḥ smṛtāḥ //
                <span class="ref">MatsP_77.13</span></p>
            
            
            <p id="MatsP_77.14">
               śarkarā tu parā tasmād ikṣusāro 'mṛtātmavān <br />
               iṣṭā raverataḥ puṇyā śarkarā havyakavyayoḥ //
                <span class="ref">MatsP_77.14</span></p>
            
            
            <p id="MatsP_77.15">
               śarkarāsaptamī ceyaṃ vājimedhaphalapradā <br />
               sarvaduṣṭapraśamanī putrapautrapravardhinī //
                <span class="ref">MatsP_77.15</span></p>
            
            
            <p id="MatsP_77.16">
               yaḥ kuryātparayā bhaktyā sa vai sadgatimāpnuyāt <br />
               kalpamekaṃ vasetsvarge tato yāti paraṃ padam //
                <span class="ref">MatsP_77.16</span></p>
            
            
            <p id="MatsP_77.17">
               idamanaghaṃ śṛṇoti yaḥ smaredvā paripaṭhatīha divākarasya loke <br />
               matimapi ca dadāti so 'pi devair amaravadhūjanamālayābhipūjyaḥ //
                <span class="ref">MatsP_77.17</span></p>
            
            </div>
         
         <div id="d1e65535">
            
            <h3>Matsya-Purāṇa 78</h3>
            *īśvara uvāca
            
            
            <p id="MatsP_78.1">
               ataḥ paraṃ pravakṣyāmi tadvatkamalasaptamīm <br />
               yasyāḥ saṃkīrtanādeva tuṣyatīha divākaraḥ //
                <span class="ref">MatsP_78.1</span></p>
            
            
            <p id="MatsP_78.2">
               vasantāmalasaptamyāṃ snātaḥ sangaurasarṣapaiḥ <br />
               tilapātre ca sauvarṇe vidhāya kamalaṃ śubham //
                <span class="ref">MatsP_78.2</span></p>
            
            
            <p id="MatsP_78.3">
               vastrayugmāvṛtaṃ kṛtvā gandhapuṣpaiḥ samarcayet <br />
               namaḥ kamalahastāya namaste viśvadhāriṇe //
                <span class="ref">MatsP_78.3</span></p>
            
            
            <p id="MatsP_78.4">
               divākara namastubhyaṃ prabhākara namo 'stu te <br />
               tato dvikālavelāyām udakumbhasamanvitām //
                <span class="ref">MatsP_78.4</span></p>
            
            
            <p id="MatsP_78.5">
               viprāya dadyātsampūjya vastramālyavibhūṣaṇaiḥ <br />
               śaktyā ca kapilāṃ dadyād alaṃkṛtya vidhānataḥ //
                <span class="ref">MatsP_78.5</span></p>
            
            
            <p id="MatsP_78.6">
               ahorātre gate paścād aṣṭamyāṃ bhojayeddvijān <br />
               yathāśaktyatha bhuñjīta māṃsatailavivarjitam //
                <span class="ref">MatsP_78.6</span></p>
            
            
            <p id="MatsP_78.7">
               anena vidhinā śuklasaptamyāṃ māsi māsi ca <br />
               sarvaṃ samācaredbhaktyā vittaśāṭhyavivarjitaḥ //
                <span class="ref">MatsP_78.7</span></p>
            
            
            <p id="MatsP_78.8">
               vratānte śayanaṃ dadyāt suvarṇakamalānvitam <br />
               gāṃ ca dadyātsvaśaktyā tu suvarṇāḍhyāṃ payasvinīm //
                <span class="ref">MatsP_78.8</span></p>
            
            
            <p id="MatsP_78.9">
               bhājanāsanadīpādīn dadyād iṣṭānupaskarān <br />
               anena vidhinā yastu kuryātkamalasaptamīm <br />
               lakṣmīmanantāmabhyeti sūryaloke mahīyate //
                <span class="ref">MatsP_78.9</span></p>
            
            
            <p id="MatsP_78.10">
               kalpe kalpe tato lokān saptagatvā pṛthakpṛthak <br />
               apsarobhiḥ parivṛtas tato yāti parāṃ gatim //
                <span class="ref">MatsP_78.10</span></p>
            
            
            <p id="MatsP_78.11">
               yaḥ paśyatīdaṃ śṛṇuyācca martyaḥ paṭhecca bhaktyātha matiṃ dadāti <br />
               so 'pyatra lakṣmīmacalāmavāpya gandharvavidyādharalokabhāksyāt //
                <span class="ref">MatsP_78.11</span></p>
            
            </div>
         
         <div id="d1e65760">
            
            <h3>Matsya-Purāṇa 79</h3>
            *īśvara uvāca
            
            
            <p id="MatsP_79.1">
               athātaḥ sampravakṣyāmi sarvapāpapraṇāśinīm <br />
               sarvakāmapradāṃ ramyāṃ nāmnā mandārasaptamīm //
                <span class="ref">MatsP_79.1</span></p>
            
            
            <p id="MatsP_79.2">
               māghasyāmalapakṣe tu pañcamyāṃ laghubhuṅnaraḥ <br />
               dantakāṣṭhaṃ tataḥ kṛtvā ṣaṣṭhīmupavasedbudhaḥ //
                <span class="ref">MatsP_79.2</span></p>
            
            
            <p id="MatsP_79.3">
               viprān sampūjayitvā tu mandāraṃ prāśayenniśi <br />
               tataḥ prabhāta utthāya kṛtvā snānaṃ punardvijān //
                <span class="ref">MatsP_79.3</span></p>
            
            
            <p id="MatsP_79.4">
               bhojayecchaktitaḥ kṛtvā mandārakusumāṣṭakam <br />
               sauvarṇaṃ puruṣaṃ tadvat padmahastaṃ suśobhanam //
                <span class="ref">MatsP_79.4</span></p>
            
            
            <p id="MatsP_79.5">
               padmaṃ kṛṣṇatilaiḥ kṛtvā tāmrapātre 'ṣṭapattrakam <br />
               haimamandārakusumair bhāskarāyeti pūrvataḥ //
                <span class="ref">MatsP_79.5</span></p>
            
            
            <p id="MatsP_79.6">
               namaskāreṇa tadvacca sūryāyetyānale dale <br />
               dakṣiṇe tadvadarkāya tathāryamṇe ca nairṛte //
                <span class="ref">MatsP_79.6</span></p>
            
            
            <p id="MatsP_79.7">
               paścime vedadhāmne ca vāyavye caṇḍabhānave <br />
               pūṣṇetyuttarataḥ pūjyam ānandāyetyataḥ param //
                <span class="ref">MatsP_79.7</span></p>
            
            
            <p id="MatsP_79.8">
               karṇikāyāṃ ca puruṣaṃ sarvātmana iti nyaset <br />
               śuklavastraiḥ samāveṣṭya bhakṣyairmālyaphalādibhiḥ //
                <span class="ref">MatsP_79.8</span></p>
            
            
            <p id="MatsP_79.9">
               evamabhyarcya tatsarvaṃ dadyādvedavide punaḥ <br />
               bhuñjītātailalavaṇaṃ vāgyataḥ prāṅmukho gṛhī //
                <span class="ref">MatsP_79.9</span></p>
            
            
            <p id="MatsP_79.10">
               anena vidhinā sarvaṃ saptamyāṃ māsi māsi ca <br />
               kuryātsaṃvatsaraṃ yāvad vittaśāṭhyavivarjitaḥ //
                <span class="ref">MatsP_79.10</span></p>
            
            
            <p id="MatsP_79.11">
               etadeva vratānte tu nidhāya kalaśopari <br />
               gobhirvibhavataḥ sārdhaṃ dātavyaṃ bhūtimicchatā //
                <span class="ref">MatsP_79.11</span></p>
            
            
            <p id="MatsP_79.12">
               namo mandāranāthāya mandārabhavanāya ca <br />
               tvaṃ rave tārayasvāsmān saṃsārabhayasāgarāt //
                <span class="ref">MatsP_79.12</span></p>
            
            
            <p id="MatsP_79.13">
               anena vidhinā yastu kuryānmandārasaptamīm <br />
               vipāpmā sa sukhī martyaḥ kalpaṃ ca divi modate //
                <span class="ref">MatsP_79.13</span></p>
            
            
            <p id="MatsP_79.14">
               imāmaghaughapaṭalabhīṣaṇadhvāntadīpikām <br />
               gacchanpragṛhya saṃsāre sarvārthāṃśca labhennaraḥ //
                <span class="ref">MatsP_79.14</span></p>
            
            
            <p id="MatsP_79.15">
               mandārasaptamīm etām īpsitārthaphalapradām <br />
               yaḥ paṭhecchṛṇuyādvāpi sarvapāpaiḥ pramucyate //
                <span class="ref">MatsP_79.15</span></p>
            
            </div>
         
         <div id="d1e66053">
            
            <h3>Matsya-Purāṇa 80</h3>
            *śrībhagavānuvāca
            
            
            <p id="MatsP_80.1">
               athānyāmapi vakṣyāmi śobhanāṃ śubhasaptamīm <br />
               yāmupoṣya naro rogaśokaduḥkhaiḥ pramucyate //
                <span class="ref">MatsP_80.1</span></p>
            
            
            <p id="MatsP_80.2">
               puṇyena cāśvayuje māsi kṛtasnānajapaḥ śuciḥ <br />
               vācayitvā tato viprān ārabhecchubhasaptamīm //
                <span class="ref">MatsP_80.2</span></p>
            
            
            <p id="MatsP_80.3">
               kapilāṃ pūjayedbhaktyā gandhamālyānulepanaiḥ <br />
               namāmi sūryasambhūtām aśeṣabhuvanālayām <br />
               tvāmahaṃ śubhakalyāṇaśarīrāṃ sarvasiddhaye //
                <span class="ref">MatsP_80.3</span></p>
            
            
            <p id="MatsP_80.4">
               atha kṛtvā tilaprasthaṃ tāmrapātreṇa saṃyutam <br />
               kāñcanaṃ vṛṣabhaṃ tadvad gandhamālyaguḍānvitaiḥ //
                <span class="ref">MatsP_80.4</span></p>
            
            
            <p id="MatsP_80.5">
               phalair nānāvidhair bhakṣyair ghṛtapāyasasaṃyutaiḥ <br />
               dadyāddvikālavelāyām aryamā prīyatāmiti //
                <span class="ref">MatsP_80.5</span></p>
            
            
            <p id="MatsP_80.6">
               pañcagavyaṃ ca saṃprāśya svapedbhūmau vimatsaraḥ <br />
               tataḥ prabhāte saṃjāte bhaktyā sampūjayeddvijān //
                <span class="ref">MatsP_80.6</span></p>
            
            
            <p id="MatsP_80.7">
               anena vidhinā dadyān māsi māsi sadā naraḥ <br />
               vāsasā vṛṣabhaṃ haimaṃ tadvadgāṃ kāñcanodbhavām //
                <span class="ref">MatsP_80.7</span></p>
            
            
            <p id="MatsP_80.8">
               saṃvatsarānte śayanam ikṣudaṇḍaguḍānvitam <br />
               sopadhānakaviśrāmaṃ bhājanāsanasaṃyutam //
                <span class="ref">MatsP_80.8</span></p>
            
            
            <p id="MatsP_80.9">
               tāmrapātre tilaprasthaṃ sauvarṇaṃ vṛṣabhaṃ tathā <br />
               dadyādvedavide sarvaṃ viśvātmā prīyatāmiti //
                <span class="ref">MatsP_80.9</span></p>
            
            
            <p id="MatsP_80.10">
               anena vidhinā vidvān kuryādyaḥ śubhasaptamīm <br />
               tasya śrīrvipulā kīrtir bhavejjanmani janmani //
                <span class="ref">MatsP_80.10</span></p>
            
            
            <p id="MatsP_80.11">
               apsarogaṇagandharvaiḥ pūjyamānaḥ surālaye <br />
               vasedgaṇādhipo bhūtvā yāvadābhūtasaṃplavam <br />
               kalpādāvavatīrṇastu saptadvīpādhipo bhavet //
                <span class="ref">MatsP_80.11</span></p>
            
            
            <p id="MatsP_80.12">
               brahmahatyāsahasrasya bhrūṇahatyāśatasya ca <br />
               nāśāyālamiyaṃ puṇyā paṭhyate śubhasaptamī //
                <span class="ref">MatsP_80.12</span></p>
            
            
            <p id="MatsP_80.13">
               imāṃ paṭhedyaḥ śṛṇuyānmuhūrtaṃ paśyetprasaṅgādapi dīyamānam <br />
               so 'pyatra sarvāghavimuktadehaḥ prāpnoti vidyādharanāyakatvam //
                <span class="ref">MatsP_80.13</span></p>
            
            
            <p id="MatsP_80.14">
               yāvatsamāḥ sapta naraḥ karoti yaḥ saptamīṃ saptavidhānayuktām <br />
               sa saptalokādhipatiḥ krameṇa bhūtvā padaṃ yāti paraṃ murāreḥ //
                <span class="ref">MatsP_80.14</span></p>
            
            </div>
         
         <div id="d1e66342">
            
            <h3>Matsya-Purāṇa 81</h3>
            *manuruvāca
            
            
            <p id="MatsP_81.1">
               kim abhīṣṭaviyogaśokasaṃghādalam uddhartumupoṣaṇaṃ vrataṃ vā <br />
               vibhavodbhavakāri bhūtale 'smin bhavabhīterapi sūdanaṃ ca puṃsaḥ //
                <span class="ref">MatsP_81.1</span></p>
            
            *matsya uvāca
            
            
            <p id="MatsP_81.2">
               paripṛṣṭamidaṃ jagatpriyaṃ te vibudhānāmapi durlabhaṃ mahattvāt <br />
               tava bhaktimatastathāpi vakṣye vratamindrāsuramānaveṣu guhyam //
                <span class="ref">MatsP_81.2</span></p>
            
            
            <p id="MatsP_81.3">
               puṇyamāśvayuje māsi viśokadvādaśīvratam <br />
               daśamyāṃ laghubhugvidvān ārabhenniyamena tu //
                <span class="ref">MatsP_81.3</span></p>
            
            
            <p id="MatsP_81.4">
               udaṅmukhaḥ prāṅmukho vā dantadhāvanapūrvakam <br />
               ekādaśyāṃ nirāhāraḥ samabhyarcya tu keśavam <br />
               śriyaṃ vābhyarcya vidhivad bhokṣyāmi tvapare 'hani //
                <span class="ref">MatsP_81.4</span></p>
            
            
            <p id="MatsP_81.5">
               evaṃ niyamakṛtsuptvā prātarutthāya mānavaḥ <br />
               snānaṃ sarvauṣadhaiḥ kuryāt pañcagavyajalena tu <br />
               śuklamālyāmbaradharaḥ pūjayecchrīśamutpalaiḥ //
                <span class="ref">MatsP_81.5</span></p>
            
            
            <p id="MatsP_81.6">
               viśokāya namaḥ pādau jaṅghe ca varadāya vai <br />
               śrīśāya jānunī tadvad ūrū ca jalaśāyine //
                <span class="ref">MatsP_81.6</span></p>
            
            
            <p id="MatsP_81.7">
               kandarpāya namo guhyaṃ mādhavāya namaḥ kaṭim <br />
               dāmodarāyetyudaraṃ pārśve ca vipulāya vai //
                <span class="ref">MatsP_81.7</span></p>
            
            
            <p id="MatsP_81.8">
               nābhiṃ ca padmanābhāya hṛdayaṃ manmathāya vai <br />
               śrīdharāya vibhorvakṣaḥ karau madhujite namaḥ //
                <span class="ref">MatsP_81.8</span></p>
            
            
            <p id="MatsP_81.9">
               cakriṇe vāmabāhuṃ ca dakṣiṇaṃ gadine namaḥ <br />
               vaikuṇṭhāya namaḥ kaṇṭham āsyaṃ yajñamukhāya vai //
                <span class="ref">MatsP_81.9</span></p>
            
            
            <p id="MatsP_81.10">
               nāsāmaśokanidhaye vāsudevāya cākṣiṇī <br />
               lalāṭaṃ vāmanāyeti haraye ca punarbhruvau //
                <span class="ref">MatsP_81.10</span></p>
            
            
            <p id="MatsP_81.11">
               alakānmādhavāyeti kirīṭaṃ viśvarūpiṇe <br />
               namaḥ sarvātmane tadvac chira ityabhipūjayet //
                <span class="ref">MatsP_81.11</span></p>
            
            
            <p id="MatsP_81.12">
               evaṃ sampūjya govindaṃ phalamālyānulepanaiḥ <br />
               tatastu maṇḍalaṃ kṛtvā sthaṇḍilaṃ kārayenmudā //
                <span class="ref">MatsP_81.12</span></p>
            
            
            <p id="MatsP_81.13">
               caturasraṃ samantācca ratnimātramudakplavam <br />
               ślakṣṇaṃ hṛdyaṃ ca parito vapratrayasamāvṛtam //
                <span class="ref">MatsP_81.13</span></p>
            
            
            <p id="MatsP_81.14">
               aṅgulenocchritā vaprās tadvistārastu dvyaṅgulaḥ <br />
               sthaṇḍilasyopariṣṭācca bhittiraṣṭāṅgulā bhavet //
                <span class="ref">MatsP_81.14</span></p>
            
            
            <p id="MatsP_81.15">
               nadīvālukayā śūrpe lakṣmyāḥ pratikṛtiṃ nyaset <br />
               sthaṇḍile śūrpamāropya lakṣmīmityarcayedbudhaḥ //
                <span class="ref">MatsP_81.15</span></p>
            
            
            <p id="MatsP_81.16">
               namo devyai namaḥ śāntyai namo lakṣmyai namaḥ śriyai <br />
               namaḥ puṣṭyai namastuṣṭyai vṛṣṭyai hṛṣṭyai namo namaḥ //
                <span class="ref">MatsP_81.16</span></p>
            
            
            <p id="MatsP_81.17">
               viśokā duḥkhanāśāya viśokā varadāstu me <br />
               viśokā cāstu sampattyai viśokā sarvasiddhaye //
                <span class="ref">MatsP_81.17</span></p>
            
            
            <p id="MatsP_81.18">
               tataḥ śuklāmbaraiḥ śūrpaṃ veṣṭya sampūjayetphalaiḥ <br />
               vastrairnānāvidhaistadvat suvarṇakamalena ca //
                <span class="ref">MatsP_81.18</span></p>
            
            
            <p id="MatsP_81.19">
               rajanīṣu ca sarvāsu pibeddarbhodakaṃ budhaḥ <br />
               tatastu gītanṛtyādi kārayetsakalāṃ niśām //
                <span class="ref">MatsP_81.19</span></p>
            
            
            <p id="MatsP_81.20">
               yāmatraye vyatīte tu suptvāpyutthāya mānavaḥ <br />
               abhigamya ca viprāṇāṃ mithunāni tadārcayet //
                <span class="ref">MatsP_81.20</span></p>
            
            
            <p id="MatsP_81.21">
               śaktitas trīṇi caikaṃ vā vastramālyānulepanaiḥ <br />
               śayanasthāni pūjyāni namo 'stu jalaśāyine //
                <span class="ref">MatsP_81.21</span></p>
            
            
            <p id="MatsP_81.22">
               tatastu gītavādyena rātrau jāgaraṇe kṛte <br />
               prabhāte ca tataḥ snānaṃ kṛtvā dāmpatyamarcayet //
                <span class="ref">MatsP_81.22</span></p>
            
            
            <p id="MatsP_81.23">
               bhojanaṃ ca yathāśaktyā vittaśāṭhyavivarjitaḥ <br />
               bhuktvā śrutvā purāṇāni taddinaṃ cātivāhayet //
                <span class="ref">MatsP_81.23</span></p>
            
            
            <p id="MatsP_81.24">
               anena vidhinā sarvaṃ māsi māsi samācaret <br />
               vratānte śayanaṃ dadyād guḍadhenusamanvitam <br />
               sopadhānakaviśrāmaṃ sāstarāvaraṇaṃ śubham //
                <span class="ref">MatsP_81.24</span></p>
            
            
            <p id="MatsP_81.25">
               yathā na lakṣmīrdeveśa tvāṃ parityajya gacchati <br />
               tathā surūpatārogyam aśokaścāstu me sadā //
                <span class="ref">MatsP_81.25</span></p>
            
            
            <p id="MatsP_81.26">
               yathā devena rahitā na lakṣmīrjāyate kvacit <br />
               tathā viśokatā me 'stu bhaktiragryā ca keśave //
                <span class="ref">MatsP_81.26</span></p>
            
            
            <p id="MatsP_81.27">
               mantreṇānena śayanaṃ guḍadhenusamanvitam <br />
               śūrpaṃ ca lakṣmyā sahitaṃ dātavyaṃ bhūtimicchatā //
                <span class="ref">MatsP_81.27</span></p>
            
            
            <p id="MatsP_81.28">
               utpalaṃ karavīraṃ ca bāṇamamlānakuṅkumam <br />
               ketakī sinduvāraṃ ca mallikā gandhapāṭalā <br />
               kadambaṃ kubjakaṃ jātiḥ śastānyetāni sarvadā //
                <span class="ref">MatsP_81.28</span></p>
            
            </div>
         
         <div id="d1e66920">
            
            <h3>Matsya-Purāṇa 82</h3>
            *manuruvāca
            
            
            <p id="MatsP_82.1">
               guḍadhenuvidhānaṃ me samācakṣva jagatpate <br />
               kiṃrūpaṃ kena mantreṇa dātavyaṃ tadihocyatām //
                <span class="ref">MatsP_82.1</span></p>
            
            *matsya uvāca
            
            
            <p id="MatsP_82.2">
               guḍadhenuvidhānasya yadrūpamiha yatphalam <br />
               tadidānīṃ pravakṣyāmi sarvapāpavināśanam //
                <span class="ref">MatsP_82.2</span></p>
            
            
            <p id="MatsP_82.3">
               kṛṣṇājinaṃ caturhastaṃ prāggrīvaṃ vinyasedbhuvi <br />
               gomayenānuliptāyāṃ darbhānāstīrya sarvataḥ //
                <span class="ref">MatsP_82.3</span></p>
            
            
            <p id="MatsP_82.4">
               laghveṇakājinaṃ tadvad vatsaṃ ca parikalpayet <br />
               prāṅmukhīṃ kalpayeddhenum udakpādāṃ savatsakām //
                <span class="ref">MatsP_82.4</span></p>
            
            
            <p id="MatsP_82.5">
               uttamā guḍadhenuḥ syāt sadā bhāracatuṣṭayam <br />
               vatsaṃ bhāreṇa kurvīta dvābhyāṃ vai madhyamā smṛtā //
                <span class="ref">MatsP_82.5</span></p>
            
            
            <p id="MatsP_82.6">
               ardhabhāreṇa vatsaḥ syāt kaniṣṭhā bhārakeṇa tu <br />
               caturthāṃśena vatsaḥ syād gṛhavittānusārataḥ //
                <span class="ref">MatsP_82.6</span></p>
            
            
            <p id="MatsP_82.7">
               dhenuvatsau ghṛtāsyau ca sitasūkṣmāmbarāvṛtau <br />
               śuktikarṇāvikṣupādau śucimuktāphalekṣaṇau //
                <span class="ref">MatsP_82.7</span></p>
            
            
            <p id="MatsP_82.8">
               sitasūtraśirālau tau sitakambalakambalau <br />
               tāmragaṇḍakapṛṣṭhau tau sitacāmararomakau //
                <span class="ref">MatsP_82.8</span></p>
            
            
            <p id="MatsP_82.9">
               vidrumabhrūyugopetau navanītastanāvubhau <br />
               kṣaumapucchau kāṃsyadohāv indranīlakatārakau //
                <span class="ref">MatsP_82.9</span></p>
            
            
            <p id="MatsP_82.10">
               suvarṇaśṛṅgābharaṇau rājataiḥ khurasaṃyutau <br />
               nānāphalasamāyuktau ghrāṇagandhakaraṇḍakau <br />
               ityevaṃ racayitvā tau dhūpadīpairathārcayet //
                <span class="ref">MatsP_82.10</span></p>
            
            
            <p id="MatsP_82.11">
               yā lakṣmīḥ sarvabhūtānāṃ yā ca deveṣvavasthitā <br />
               dhenurūpeṇa sā devī mama śāntiṃ prayacchatu //
                <span class="ref">MatsP_82.11</span></p>
            
            
            <p id="MatsP_82.12">
               dehasthā yā ca rudrāṇī śaṃkarasya sadā priyā <br />
               dhenurūpeṇa sā devī mama pāpaṃ vyapohatu //
                <span class="ref">MatsP_82.12</span></p>
            
            
            <p id="MatsP_82.13">
               viṣṇorvakṣasi yā lakṣmīḥ svāhā yā ca vibhāvasoḥ <br />
               candrārkaśakraśaktiryā dhenurūpāstu sā śriye //
                <span class="ref">MatsP_82.13</span></p>
            
            
            <p id="MatsP_82.14">
               caturmukhasya yā lakṣmīr yā lakṣmīrdhanadasya ca <br />
               lakṣmīryā lokapālānāṃ sā dhenurvaradāstu me //
                <span class="ref">MatsP_82.14</span></p>
            
            
            <p id="MatsP_82.15">
               svadhā yā pitṛmukhyāṇāṃ svāhā yajñabhujāṃ ca yā <br />
               sarvapāpaharā dhenus tasmācchāntiṃ prayaccha me //
                <span class="ref">MatsP_82.15</span></p>
            
            
            <p id="MatsP_82.16">
               evamāmantrya tāṃ dhenuṃ brāhmaṇāya nivedayet <br />
               vidhānametaddhenūnāṃ sarvāsām abhipaṭhyate //
                <span class="ref">MatsP_82.16</span></p>
            
            
            <p id="MatsP_82.17">
               yāstāḥ pāpavināśinyaḥ paṭhyante daśa dhenavaḥ <br />
               tāsāṃ svarūpaṃ vakṣyāmi nāmāni ca narādhipa //
                <span class="ref">MatsP_82.17</span></p>
            
            
            <p id="MatsP_82.18">
               prathamā guḍadhenuḥ syād ghṛtadhenus tathāparā <br />
               tiladhenustṛtīyā tu caturthī jalasaṃjñitā //
                <span class="ref">MatsP_82.18</span></p>
            
            
            <p id="MatsP_82.19">
               kṣīradhenuśca vikhyātā madhudhenustathā parā <br />
               saptamī śarkarādhenur dadhidhenustathāṣṭamī <br />
               rasadhenuśca navamī daśamī syāt svarūpataḥ //
                <span class="ref">MatsP_82.19</span></p>
            
            
            <p id="MatsP_82.20">
               kumbhāḥ syurdravadhenūnām itarāsāṃ tu rāśayaḥ <br />
               suvarṇadhenumapyatra kecidicchanti bhānavaḥ //
                <span class="ref">MatsP_82.20</span></p>
            
            
            <p id="MatsP_82.21">
               navanītena ratnaiśca tathānye tu maharṣayaḥ <br />
               etadevaṃvidhānaṃ syāt ta evopaskarāḥ smṛtāḥ //
                <span class="ref">MatsP_82.21</span></p>
            
            
            <p id="MatsP_82.22">
               mantrāvāhanasaṃyuktāḥ sadā parvaṇi parvaṇi <br />
               yathāśraddhaṃ pradātavyā bhuktimuktiphalapradāḥ //
                <span class="ref">MatsP_82.22</span></p>
            
            
            <p id="MatsP_82.23">
               guḍadhenuprasaṅgena sarvāstāvanmayoditāḥ <br />
               aśeṣayajñaphaladāḥ sarvāḥ pāpaharāḥ śubhāḥ //
                <span class="ref">MatsP_82.23</span></p>
            
            
            <p id="MatsP_82.24">
               vratānāmuttamaṃ yasmād viśokadvādaśīvratam <br />
               tadaṅgatvena caivātra guḍadhenuḥ praśasyate //
                <span class="ref">MatsP_82.24</span></p>
            
            
            <p id="MatsP_82.25">
               ayane viṣuve puṇye vyatīpāte 'thavā punaḥ <br />
               guḍadhenvādayo deyās tūparāgādiparvasu //
                <span class="ref">MatsP_82.25</span></p>
            
            
            <p id="MatsP_82.26">
               viśokadvādaśī caiṣā puṇyā pāpaharā śubhā <br />
               yāmupoṣya naro yāti tadviṣṇoḥ paramaṃ padam //
                <span class="ref">MatsP_82.26</span></p>
            
            
            <p id="MatsP_82.27">
               iha loke ca saubhāgyam āyurārogyameva ca <br />
               vaiṣṇavaṃ puramāpnoti maraṇe ca smaranharim //
                <span class="ref">MatsP_82.27</span></p>
            
            
            <p id="MatsP_82.28">
               navārbudasahasrāṇi daśa cāṣṭau ca dharmavit <br />
               na śokaduḥkhadaurgatyaṃ tasya saṃjāyate nṛpa //
                <span class="ref">MatsP_82.28</span></p>
            
            
            <p id="MatsP_82.29">
               nārī vā kurute yā tu viśokadvādaśīvratam <br />
               nṛtyagītaparā nityaṃ sāpi tatphalamāpnuyāt //
                <span class="ref">MatsP_82.29</span></p>
            
            
            <p id="MatsP_82.30">
               tasmādagre harernityam anantaṃ gītavādanam <br />
               kartavyaṃ bhūtikāmena bhaktyā tu parayā nṛpa //
                <span class="ref">MatsP_82.30</span></p>
            
            
            <p id="MatsP_82.31">
               iti paṭhati ya itthaṃ yaḥ śṛṇotīha samyaṅ madhumuranarakārer arcanaṃ yaśca paśyet <br />
               matimāpa ca janānāṃ yo dadātīndraloke vasati sa vibudhaughaiḥ pūjyate kalpamekam //
                <span class="ref">MatsP_82.31</span></p>
            
            </div>
         
         <div id="d1e67539">
            
            <h3>Matsya-Purāṇa 83</h3>
            *nārada uvāca
            
            
            <p id="MatsP_83.1">
               bhagavañchrotumicchāmi dānamāhātmyamuttamam <br />
               yadakṣayaṃ pare loke devarṣigaṇapūjitam //
                <span class="ref">MatsP_83.1</span></p>
            
            *umāpatiruvāca
            
            
            <p id="MatsP_83.2">
               meroḥ pradānaṃ vakṣyāmi daśadhā munipuṃgava <br />
               yatpradānānnaro lokān āpnoti surapūjitān //
                <span class="ref">MatsP_83.2</span></p>
            
            
            <p id="MatsP_83.3">
               purāṇeṣu ca vedeṣu yajñeṣvāyataneṣu ca <br />
               na tatphalamadhīteṣu kṛteṣviha yadaśnute //
                <span class="ref">MatsP_83.3</span></p>
            
            
            <p id="MatsP_83.4">
               tasmādvidhānaṃ vakṣyāmi parvatānāmanukramāt <br />
               prathamo dhānyaśailaḥ syād dvitīyo lavaṇācalaḥ //
                <span class="ref">MatsP_83.4</span></p>
            
            
            <p id="MatsP_83.5">
               guḍācalastṛtīyastu caturtho hemaparvataḥ <br />
               pañcamastilaśailaḥ syāt ṣaṣṭhaḥ kārpāsaparvataḥ //
                <span class="ref">MatsP_83.5</span></p>
            
            
            <p id="MatsP_83.6">
               saptamo ghṛtaśailaśca ratnaśailastathāṣṭamaḥ <br />
               rājato navamastadvad daśamaḥ śarkarācalaḥ //
                <span class="ref">MatsP_83.6</span></p>
            
            
            <p id="MatsP_83.7">
               vakṣye vidhānameteṣāṃ yathāvadanupūrvaśaḥ <br />
               ayane viṣuve puṇye vyatīpāte dinakṣaye //
                <span class="ref">MatsP_83.7</span></p>
            
            
            <p id="MatsP_83.8">
               śuklapakṣe tṛtīyāyām uparāge śaśikṣaye <br />
               vivāhotsavayajñeṣu dvādaśyāmatha vā punaḥ //
                <span class="ref">MatsP_83.8</span></p>
            
            
            <p id="MatsP_83.9">
               śuklāyāṃ pañcadaśyāṃ vā puṇyarkṣe vā vidhānataḥ <br />
               dhānyaśailādayo deyā yathāśāstraṃ vijānatā //
                <span class="ref">MatsP_83.9</span></p>
            
            
            <p id="MatsP_83.10">
               tīrtheṣvāyatane vāpi goṣṭhe vā bhavanāṅgaṇe <br />
               maṇḍapaṃ kārayedbhaktyā caturasramudaṅmukham <br />
               prāgudakpravaṇaṃ tadvat prāṅmukhaṃ ca vidhānataḥ //
                <span class="ref">MatsP_83.10</span></p>
            
            
            <p id="MatsP_83.11">
               gomayenānuliptāyāṃ bhūmāvāstīrya vai kuśān <br />
               tanmadhye parvataṃ kuryād viṣkambhaparvatānvitam //
                <span class="ref">MatsP_83.11</span></p>
            
            
            <p id="MatsP_83.12">
               dhānyadroṇasahasreṇa bhavedgiririhottamaḥ <br />
               madhyamaḥ pañcaśatikaḥ kaniṣṭhaḥ syāt tribhiḥ śataiḥ //
                <span class="ref">MatsP_83.12</span></p>
            
            
            <p id="MatsP_83.13">
               merurmahāvrīhimayastu madhye suvarṇavṛkṣatrayasaṃyutaḥ syāt <br />
               pūrveṇa muktāphalavajrayukto yāgyena gomedakapuṣparāgaiḥ //
                <span class="ref">MatsP_83.13</span></p>
            
            
            <p id="MatsP_83.14">
               paścācca gārutmatanīlaratnaiḥ saumyena vaidūryasarojarāgaiḥ <br />
               śrīkhaṇḍakhaṇḍairabhitaḥ pravālair latānvitaḥ śuktiśilātalaḥ syāt //
                <span class="ref">MatsP_83.14</span></p>
            
            
            <p id="MatsP_83.15">
               brahmātha viṣṇurbhagavānpurārir divākaro 'pyatra hiraṇmayaḥ syāt <br />
               mūrdhanyavasthānamamatsareṇa kāryaṃ tvanekaiśca punardvijaughaiḥ //
                <span class="ref">MatsP_83.15</span></p>
            
            
            <p id="MatsP_83.16">
               catvāri śṛṅgāṇi ca rājatāni nitambabhāgeṣvapi rājataḥ syāt <br />
               tathekṣuvaṃśāvṛtakandarastu ghṛtodakaprasravaṇaiśca dikṣu //
                <span class="ref">MatsP_83.16</span></p>
            
            
            <p id="MatsP_83.17">
               śuklāmbarāṇyambudharāvalī syāt pūrveṇa pītāni ca dakṣiṇena <br />
               vāsāṃsi paścādatha karburāṇi raktāni caivottarato ghanālī //
                <span class="ref">MatsP_83.17</span></p>
            
            
            <p id="MatsP_83.18">
               raupyānmahendrapramukhāṃs tathāṣṭau saṃsthāpya lokādhipatīnkrameṇa <br />
               nānāphalālī ca samantataḥ syān manoramaṃ mālyavilepanaṃ ca //
                <span class="ref">MatsP_83.18</span></p>
            
            
            <p id="MatsP_83.19">
               vitānakaṃ copari pañcavarṇam amlānapuṣpābharaṇaṃ sitaṃ ca <br />
               itthaṃ niveśyāmaraśailamagryaṃ merostu viṣkambhagirīn krameṇa //
                <span class="ref">MatsP_83.19</span></p>
            
            
            <p id="MatsP_83.20">
               turīyabhāgeṇa caturdiśaṃ ca saṃsthāpayetpuṣpavilepanāḍhyān <br />
               pūrveṇa mandaramanekaphalāvalībhir yuktaṃ yavaiḥ kanakabhadrakadambacihnaiḥ //
                <span class="ref">MatsP_83.20</span></p>
            
            
            <p id="MatsP_83.21">
               kāmena kāñcanamayena virājamānam ākārayetkusumavastravilepanāḍhyam <br />
               kṣīrāruṇodasarasātha vanena caivaṃ raupyeṇa śaktighaṭitena virājamānam //
                <span class="ref">MatsP_83.21</span></p>
            
            
            <p id="MatsP_83.22">
               yāmyena gandhamadanaśca niveśanīyo godhūmasaṃcayamayaḥ kaladhautayuktaḥ <br />
               haimena yajñapatinā ghṛtamānasena vastraiśca rājatavanena ca saṃyutaḥ syāt //
                <span class="ref">MatsP_83.22</span></p>
            
            
            <p id="MatsP_83.23">
               paścāt tilācalam anekasugandhipuṣpasauvarṇapippalahiraṇmayahaṃsayuktam <br />
               ākārayedrajatapuṣpavanena tadvad vastrānvitaṃ dadhisitodasaras tathāgre //
                <span class="ref">MatsP_83.23</span></p>
            
            
            <p id="MatsP_83.24">
               saṃsthāpya taṃ vipulaśailamathottareṇa śailaṃ supārśvamapi māṣamayaṃ suvastram <br />
               puṣpaiśca hemavaṭapādapaśekharaṃ tam ākārayet kanakadhenuvirājamānam //
                <span class="ref">MatsP_83.24</span></p>
            
            
            <p id="MatsP_83.25">
               mākṣīkabhadrasarasātha vanena tadvad raupyeṇa bhāsvaravatā ca yutaṃ vidhāya <br />
               homaścaturbhiratha vedapurāṇavidbhir dāntair anindyacaritākṛtibhirdvijendraiḥ //
                <span class="ref">MatsP_83.25</span></p>
            
            
            <p id="MatsP_83.26">
               pūrveṇa hastamitamatra vidhāya kuṇḍaṃ kāryastilairyavaghṛtena samitkuśaiśca <br />
               rātrau ca jāgaramanuddhatagītatūryair āvāhanaṃ ca kathayāmi śiloccayānām //
                <span class="ref">MatsP_83.26</span></p>
            
            
            <p id="MatsP_83.27">
               tvaṃ sarvadevagaṇadhāmanidhe viruddham asmadgṛheṣvamaraparvata nāśayāśu <br />
               kṣemaṃ vidhatsva kuru śāntimanuttamāṃ naḥ sampūjitaḥ paramabhaktimatā mayā hi //
                <span class="ref">MatsP_83.27</span></p>
            
            
            <p id="MatsP_83.28">
               tvameva bhagavānīśo brahmā viṣṇurdivākaraḥ <br />
               mūrtāmūrtātparaṃ bījam ataḥ pāhi sanātana //
                <span class="ref">MatsP_83.28</span></p>
            
            
            <p id="MatsP_83.29">
               yasmāttvaṃ lokapālānāṃ viśvamūrteśca mandiram <br />
               rudrādityavasūnāṃ ca tasmācchāntiṃ prayaccha me //
                <span class="ref">MatsP_83.29</span></p>
            
            
            <p id="MatsP_83.30">
               yasmādaśūnyamamarair nārībhiśca śivena ca <br />
               tasmānmām uddharāśeṣaduḥkhasaṃsārasāgarāt //
                <span class="ref">MatsP_83.30</span></p>
            
            
            <p id="MatsP_83.31">
               evamabhyarcya taṃ meruṃ mandaraṃ cābhipūjayet <br />
               yasmāccaitrarathena tvaṃ bhadrāśvena ca varṣataḥ //
                <span class="ref">MatsP_83.31</span></p>
            
            
            <p id="MatsP_83.32">
               śobhase mandara kṣipram atastuṣṭikaro bhava <br />
               yasmāccūḍāmaṇirjambūdvīpe tvaṃ gandhamādana //
                <span class="ref">MatsP_83.32</span></p>
            
            
            <p id="MatsP_83.33">
               gandharvavanaśobhāvān ataḥ kīrtirdṛḍhāstu me <br />
               yasmāttvaṃ ketumālena vaibhrājena vanena ca //
                <span class="ref">MatsP_83.33</span></p>
            
            
            <p id="MatsP_83.34">
               hiraṇmayāśvatthaśirās tasmātpuṣṭirdhruvāstu me <br />
               uttaraiḥ kurubhiryasmāt sāvitreṇa vanena ca //
                <span class="ref">MatsP_83.34</span></p>
            
            
            <p id="MatsP_83.35">
               supārśva rājase nityam ataḥ śrīrakṣayāstu me <br />
               evamāmantrya tānsarvān prabhāte vimale punaḥ //
                <span class="ref">MatsP_83.35</span></p>
            
            
            <p id="MatsP_83.36">
               snātvātha gurave dadyān madhyamaṃ parvatottamam <br />
               viṣkambhaparvatāndadyād ṛtvigbhyaḥ kramaśo mune //
                <span class="ref">MatsP_83.36</span></p>
            
            
            <p id="MatsP_83.37">
               gāśca dadyāccaturviṃśat yathavā daśa nārada <br />
               nava sapta tathāṣṭau vā pañca dadyād aśaktimān //
                <span class="ref">MatsP_83.37</span></p>
            
            
            <p id="MatsP_83.38">
               ekāpi gurave deyā kapilā ca payasvinī <br />
               parvatānāmaśeṣāṇām eṣa eva vidhiḥ smṛtaḥ //
                <span class="ref">MatsP_83.38</span></p>
            
            
            <p id="MatsP_83.39">
               ta eva pūjane mantrās ta evopaskarā matāḥ <br />
               grahāṇāṃ lokapālānāṃ brahmādīnāṃ ca sarvadā //
                <span class="ref">MatsP_83.39</span></p>
            
            
            <p id="MatsP_83.40">
               svamantreṇaiva sarveṣu homaḥ śaileṣu paṭhyate <br />
               upavāsī bhavennityam aśakte naktamiṣyate //
                <span class="ref">MatsP_83.40</span></p>
            
            
            <p id="MatsP_83.41">
               vidhānaṃ sarvaśailānāṃ kramaśaḥ śṛṇu nārada <br />
               dānakāle ca ye mantrāḥ parvateṣu ca yatphalam //
                <span class="ref">MatsP_83.41</span></p>
            
            
            <p id="MatsP_83.42">
               annaṃ brahma yataḥ proktam anne prāṇāḥ pratiṣṭhitāḥ <br />
               annādbhavanti bhūtāni jagadannena vartate //
                <span class="ref">MatsP_83.42</span></p>
            
            
            <p id="MatsP_83.43">
               annameva tato lakṣmīr annameva janārdanaḥ <br />
               dhānyaparvatarūpeṇa pāhi tasmānnagottama //
                <span class="ref">MatsP_83.43</span></p>
            
            
            <p id="MatsP_83.44">
               anena vidhinā yastu dadyāddhānyamayaṃ girim <br />
               manvantaraśataṃ sāgraṃ devaloke mahīyate //
                <span class="ref">MatsP_83.44</span></p>
            
            
            <p id="MatsP_83.45">
               apsarogaṇagandharvair ākīrṇena virājatā <br />
               vimānena divaḥ pṛṣṭham āyāti sma niṣevita <br />
               dharmakṣaye rājarājyam āpnotīha na saṃśayaḥ //
                <span class="ref">MatsP_83.45</span></p>
            
            </div>
         
         <div id="d1e68425">
            
            <h3>Matsya-Purāṇa 84</h3>
            *īśvara uvāca
            
            
            <p id="MatsP_84.1">
               athātaḥ sampravakṣyāmi lavaṇācalamuttamam <br />
               yatpradānānnaro lokān āpnoti śivasaṃyutān //
                <span class="ref">MatsP_84.1</span></p>
            
            
            <p id="MatsP_84.2">
               uttamaḥ ṣoḍaśadroṇaiḥ kartavyo lavaṇācalaḥ <br />
               madhyamaḥ syāttadardhena caturbhiradhamaḥ smṛtaḥ //
                <span class="ref">MatsP_84.2</span></p>
            
            
            <p id="MatsP_84.3">
               vittahīno yathāśaktyā droṇādūrdhvaṃ tu kārayet <br />
               caturthāṃśena viṣkambhaparvatānkārayetpṛthak //
                <span class="ref">MatsP_84.3</span></p>
            
            
            <p id="MatsP_84.4">
               vidhānaṃ pūrvavatkuryād brahmādīnāṃ ca sarvadā <br />
               tadvaddhemamayānsarvāṃl lokapālānniveśayet //
                <span class="ref">MatsP_84.4</span></p>
            
            
            <p id="MatsP_84.5">
               sarāṃsi kāmadevādīṃs tadvadatrāpi kārayet <br />
               kuryājjāgaraṇaṃ cāpi dānamantrānnibodhata //
                <span class="ref">MatsP_84.5</span></p>
            
            
            <p id="MatsP_84.6">
               saubhāgyasaraḥ sambhūto yato 'yaṃ lavaṇo rasaḥ <br />
               taddānakartṛkatvena tvaṃ māṃ pāhi nagottama //
                <span class="ref">MatsP_84.6</span></p>
            
            
            <p id="MatsP_84.7">
               yasmādannarasāḥ sarve notkaṭā lavaṇaṃ vinā <br />
               priyaṃ ca śivayornityaṃ tasmācchāntiṃ prayaccha me //
                <span class="ref">MatsP_84.7</span></p>
            
            
            <p id="MatsP_84.8">
               viṣṇudehasamudbhūtaṃ yasmādārogyavardhanam <br />
               tasmātparvatarūpeṇa pāhi saṃsārasāgarāt //
                <span class="ref">MatsP_84.8</span></p>
            
            
            <p id="MatsP_84.9">
               anena vidhinā yastu dadyāllavaṇaparvatam <br />
               umāloke vasetkalpaṃ tato yāti parāṃ gatim //
                <span class="ref">MatsP_84.9</span></p>
            
            </div>
         
         <div id="d1e68603">
            
            <h3>Matsya-Purāṇa 85</h3>
            *īśvara uvāca
            
            
            <p id="MatsP_85.1">
               ataḥ paraṃ pravakṣyāmi guḍaparvatamuttamam <br />
               yatpradānānnaraḥ svargam āpnoti surapūjitam //
                <span class="ref">MatsP_85.1</span></p>
            
            
            <p id="MatsP_85.2">
               uttamo daśabhirbhārair madhyamaḥ pañcabhirmataḥ <br />
               tribhirbhāraiḥ kaniṣṭhaḥ syāt tadardhenālpavittavān //
                <span class="ref">MatsP_85.2</span></p>
            
            
            <p id="MatsP_85.3">
               tadvadāmantraṇaṃ pūjāṃ hemavṛkṣasurārcanam <br />
               viṣkambhaparvatāṃstadvat sarāṃsi vanadevatāḥ //
                <span class="ref">MatsP_85.3</span></p>
            
            
            <p id="MatsP_85.4">
               homajāgaraṇaṃ tadval lokapālādhivāsanam <br />
               dhānyaparvatavat kuryād imaṃ mantramudīrayet //
                <span class="ref">MatsP_85.4</span></p>
            
            
            <p id="MatsP_85.5">
               yathā deveṣu viśvātmā pravaro 'yaṃ janārdanaḥ <br />
               sāmavedastu vedānāṃ mahādevastu yoginām //
                <span class="ref">MatsP_85.5</span></p>
            
            
            <p id="MatsP_85.6">
               praṇavaḥ sarvamantrāṇāṃ nārīṇāṃ pārvatī yathā <br />
               tathā rasānāṃ pravaraḥ sadaivekṣuraso mataḥ //
                <span class="ref">MatsP_85.6</span></p>
            
            
            <p id="MatsP_85.7">
               mama tasmātparāṃ lakṣmīṃ guḍaparvata dehi vai <br />
               yasmātsaubhāgyadāyinyā bhrātā tvaṃ guḍaparvata <br />
               nivāsaścāpi pārvatyās tasmācchāntiṃ prayaccha me //
                <span class="ref">MatsP_85.7</span></p>
            
            
            <p id="MatsP_85.8">
               anena vidhinā yastu dadyādguḍamayaṃ girim <br />
               pūjyamānaḥ sa gandharvair gaurīloke mahīyate //
                <span class="ref">MatsP_85.8</span></p>
            
            
            <p id="MatsP_85.9">
               tataḥ kalpaśatānte tu saptadvīpādhipo bhavet <br />
               āyurārogyasampannaḥ śatrubhiścāparājitaḥ //
                <span class="ref">MatsP_85.9</span></p>
            
            </div>
         
         <div id="d1e68790">
            
            <h3>Matsya-Purāṇa 86</h3>
            *īśvara uvāca
            
            
            <p id="MatsP_86.1">
               atha pāpaharaṃ vakṣye suvarṇācalamuttamam <br />
               yasya pradānādbhavanaṃ vairiñcaṃ yāti mānavaḥ //
                <span class="ref">MatsP_86.1</span></p>
            
            
            <p id="MatsP_86.2">
               uttamaḥ palasāhasro madhyamaḥ pañcabhiḥ śataiḥ <br />
               tadardhenādhamastadvad alpavitto 'pi śaktitaḥ <br />
               dadyādekapalādūrdhvaṃ yathāśaktyā vimatsaraḥ //
                <span class="ref">MatsP_86.2</span></p>
            
            
            <p id="MatsP_86.3">
               dhānyaparvatavatsarvaṃ vidadhyānmunipuṃgava <br />
               viṣkambhaśailāstadvacca ṛtvigbhyaḥ pratipādayet //
                <span class="ref">MatsP_86.3</span></p>
            
            
            <p id="MatsP_86.4">
               namaste brahmabījāya brahmagarbhāya te namaḥ <br />
               yasmādanantaphaladas tasmātpāhi śiloccaya //
                <span class="ref">MatsP_86.4</span></p>
            
            
            <p id="MatsP_86.5">
               yasmādagnerapatyaṃ tvaṃ yasmātpuṇyaṃ jagatpate <br />
               hemaparvatarūpeṇa tasmātpāhi nagottama //
                <span class="ref">MatsP_86.5</span></p>
            
            
            <p id="MatsP_86.6">
               anena vidhinā yastu dadyātkanakaparvatam <br />
               sa yāti paramaṃ brahmalokamānandakārakam <br />
               tatra kalpaśataṃ tiṣṭhet tato yāti parāṃ gatim //
                <span class="ref">MatsP_86.6</span></p>
            
            </div>
         
         <div id="d1e68927">
            
            <h3>Matsya-Purāṇa 87</h3>
            *īśvara uvāca
            
            
            <p id="MatsP_87.1">
               ataḥ paraṃ pravakṣyāmi tilaśailaṃ vidhānataḥ <br />
               yatpradānānnaro yāti viṣṇulokaṃ sanātanam //
                <span class="ref">MatsP_87.1</span></p>
            
            
            <p id="MatsP_87.2">
               uttamo daśabhir droṇair madhyamaḥ pañcabhiḥ smṛtaḥ <br />
               tribhiḥ kaniṣṭho viprendra tilaśailaḥ prakīrtitaḥ //
                <span class="ref">MatsP_87.2</span></p>
            
            
            <p id="MatsP_87.3">
               pūrvavaccāparānsarvān viṣkambhānabhito girīn <br />
               dānamantrān pravakṣyāmi yathāvanmunipuṃgava //
                <span class="ref">MatsP_87.3</span></p>
            
            
            <p id="MatsP_87.4">
               yasmānmadhuvadhe viṣṇor dehasvedasamudbhavāḥ <br />
               tilāḥ kuśāśca māṣāśca tasmācchāntyai bhavatviha //
                <span class="ref">MatsP_87.4</span></p>
            
            
            <p id="MatsP_87.5">
               havye kavye ca yasmācca tilā evābhirakṣaṇam <br />
               bhavāduddhara śailendra tilācala namo 'stu te //
                <span class="ref">MatsP_87.5</span></p>
            
            
            <p id="MatsP_87.6">
               ityāmantrya ca yo dadyāt tilācalamanuttamam <br />
               sa vaiṣṇavaṃ padaṃ yāti punarāvṛttidurlabham //
                <span class="ref">MatsP_87.6</span></p>
            
            
            <p id="MatsP_87.7">
               dīrghāyuṣyaṃ samāpnoti putrapautraiśca modate <br />
               pitṛbhirdevagandharvaiḥ pūjyamāno divaṃ vrajet //
                <span class="ref">MatsP_87.7</span></p>
            
            </div>
         
         <div id="d1e69068">
            
            <h3>Matsya-Purāṇa 88</h3>
            *īśvara uvāca
            
            
            <p id="MatsP_88.1">
               athātaḥ sampravakṣyāmi kārpāsācalamuttamam <br />
               yatpradānānnaro nityam āpnoti paramaṃ padam //
                <span class="ref">MatsP_88.1</span></p>
            
            
            <p id="MatsP_88.2">
               kārpāsaparvatas tadvad viṃśadbhārair ihottamaḥ <br />
               daśabhirmadhyamaḥ proktaḥ pañcabhistvadhamaḥ smṛtaḥ <br />
               bhāreṇālpadhano dadyād vittaśāṭhyavivarjitaḥ //
                <span class="ref">MatsP_88.2</span></p>
            
            
            <p id="MatsP_88.3">
               dhānyaparvatavatsarvam āsādya munipuṃgava <br />
               prabhātāyāṃ tu śarvaryāṃ dadyādidamudīrayet //
                <span class="ref">MatsP_88.3</span></p>
            
            
            <p id="MatsP_88.4">
               tvamevāvaraṇaṃ yasmāl lokānāmiha sarvadā <br />
               kārpāsādre namastubhyam aghaughadhvaṃsano bhava //
                <span class="ref">MatsP_88.4</span></p>
            
            
            <p id="MatsP_88.5">
               iti kārpāsaśailendraṃ yo dadyāccharvasaṃnidhau <br />
               rudraloke vasetkalpaṃ tato rājā bhavediha //
                <span class="ref">MatsP_88.5</span></p>
            
            </div>
         
         <div id="d1e69179">
            
            <h3>Matsya-Purāṇa 89</h3>
            *īśvara uvāca
            
            
            <p id="MatsP_89.1">
               ataḥ paraṃ pravakṣyāmi ghṛtācalamanuttamam <br />
               tejo 'mṛtamayaṃ divyaṃ mahāpātakanāśanam //
                <span class="ref">MatsP_89.1</span></p>
            
            
            <p id="MatsP_89.2">
               viṃśatyā ghṛtakumbhānām uttamaḥ syādghṛtācalaḥ <br />
               daśabhirmadhyamaḥ proktaḥ pañcabhistvadhamaḥ smṛtaḥ //
                <span class="ref">MatsP_89.2</span></p>
            
            
            <p id="MatsP_89.3">
               alpavitto 'pi yaḥ kuryād dvābhyāmiha vidhānataḥ <br />
               viṣkambhaparvatāṃstadvac caturbhāgeṇa kalpayet //
                <span class="ref">MatsP_89.3</span></p>
            
            
            <p id="MatsP_89.4">
               śālitaṇḍulapātrāṇi kumbhopari niveśayet <br />
               kārayetsaṃhatānuccān yathāśobhaṃ vidhānataḥ //
                <span class="ref">MatsP_89.4</span></p>
            
            
            <p id="MatsP_89.5">
               veṣṭayecchuklavāsobhir ikṣudaṇḍaphalādikaiḥ <br />
               dhānyaparvatavaccheṣaṃ vidhānamiha paṭhyate //
                <span class="ref">MatsP_89.5</span></p>
            
            
            <p id="MatsP_89.6">
               adhivāsanapūrvaṃ ca tadvaddhomasurārcanam <br />
               prabhātāyāṃ tu śarvaryāṃ gurave taṃ nivedayet <br />
               viṣkambhaparvatāṃstadvad ṛtvigbhyaḥ śāntamānasaḥ //
                <span class="ref">MatsP_89.6</span></p>
            
            
            <p id="MatsP_89.7">
               saṃyogādghṛtamutpannaṃ yasmādamṛtatejasoḥ <br />
               tasmāddhṛtārcirviśvātmā prīyatāmatra śaṃkaraḥ //
                <span class="ref">MatsP_89.7</span></p>
            
            
            <p id="MatsP_89.8">
               yasmāttejomayaṃ brahma ghṛte tadviddhyavasthitam <br />
               ghṛtaparvatarūpeṇa tasmāttvaṃ pāhi no 'niśam //
                <span class="ref">MatsP_89.8</span></p>
            
            
            <p id="MatsP_89.9">
               anena vidhinā dadyād ghṛtācalamanuttamam <br />
               mahāpātakayukto 'pi lokamāpnoti śāṃkaram //
                <span class="ref">MatsP_89.9</span></p>
            
            
            <p id="MatsP_89.10">
               haṃsasārasayuktena kiṅkiṇījālamālinā <br />
               vimānenāpsarobhiśca siddhavidyādharair vṛtaḥ <br />
               viharetpitṛbhiḥ sārdhaṃ yāvadābhūtasaṃplavam //
                <span class="ref">MatsP_89.10</span></p>
            
            </div>
         
         <div id="d1e69395">
            
            <h3>Matsya-Purāṇa 90</h3>
            *īśvara uvāca
            
            
            <p id="MatsP_90.1">
               ataḥ paraṃ pravakṣyāmi ratnācalamanuttamam <br />
               muktāphalasahasreṇa parvataḥ syādanuttamaḥ //
                <span class="ref">MatsP_90.1</span></p>
            
            
            <p id="MatsP_90.2">
               madhyamaḥ pañcaśatikas triśatenādhamaḥ smṛtaḥ <br />
               caturthāṃśena viṣkambhaparvatāḥ syuḥ samantataḥ //
                <span class="ref">MatsP_90.2</span></p>
            
            
            <p id="MatsP_90.3">
               pūrveṇa vajragomedair dakṣiṇenendranīlakaiḥ <br />
               padmarāgayutaḥ kāryo vidvadbhirgandhamādanaḥ //
                <span class="ref">MatsP_90.3</span></p>
            
            
            <p id="MatsP_90.4">
               vaidūryavidrumaiḥ paścāt sammiśro vimalācalaḥ <br />
               padmarāgaiḥ sasauvarṇair uttareṇa ca vinyaset //
                <span class="ref">MatsP_90.4</span></p>
            
            
            <p id="MatsP_90.5">
               dhānyaparvatavatsarvam atrāpi parikalpayet <br />
               tadvadāvāhanaṃ kuryād vṛkṣāndevāṃśca kāñcanān //
                <span class="ref">MatsP_90.5</span></p>
            
            
            <p id="MatsP_90.6">
               pūjayetpuṣpagandhādyaiḥ prabhāte ca vimatsaraḥ <br />
               pūrvavadguruṛtvigbhya imānmantrānudīrayet //
                <span class="ref">MatsP_90.6</span></p>
            
            
            <p id="MatsP_90.7">
               yadā devagaṇāḥ sarve sarvaratneṣvavasthitāḥ <br />
               tvaṃ ca ratnamayo nityaṃ namaste 'stu sadācala //
                <span class="ref">MatsP_90.7</span></p>
            
            
            <p id="MatsP_90.8">
               yasmādratnapradānena tuṣṭiṃ prakurute hariḥ <br />
               sadā ratnapradānena tasmānnaḥ pāhi parvata //
                <span class="ref">MatsP_90.8</span></p>
            
            
            <p id="MatsP_90.9">
               anena vidhinā yastu dadyādratnamayaṃ girim <br />
               sa yāti viṣṇusālokyam amareśvarapūjitaḥ //
                <span class="ref">MatsP_90.9</span></p>
            
            
            <p id="MatsP_90.10">
               yāvatkalpaśataṃ sāgraṃ vasecceha narādhipa <br />
               rūpārogyaguṇopetaḥ saptadvīpādhipo bhavet //
                <span class="ref">MatsP_90.10</span></p>
            
            
            <p id="MatsP_90.11">
               brahmahatyādikaṃ kiṃcid yadatrāmutra vā kṛtam <br />
               tatsarvaṃ nāśamāyāti girirvajrahato yathā //
                <span class="ref">MatsP_90.11</span></p>
            
            </div>
         
         <div id="d1e69612">
            
            <h3>Matsya-Purāṇa 91</h3>
            *īśvara uvāca
            
            
            <p id="MatsP_91.1">
               ataḥ paraṃ pravakṣyāmi raupyācalamanuttamam <br />
               yatpradānānnaro yāti somalokamanuttamam //
                <span class="ref">MatsP_91.1</span></p>
            
            
            <p id="MatsP_91.2">
               daśabhiḥ palasāhasrair uttamo rajatācalaḥ <br />
               pañcabhirmadhyamaḥ proktas tadardhenādhamaḥ smṛtaḥ //
                <span class="ref">MatsP_91.2</span></p>
            
            
            <p id="MatsP_91.3">
               aśakto viṃśaterūrdhvaṃ kārayecchaktitastadā <br />
               viṣkambhaparvatāṃstadvat turīyāṃśena kalpayet //
                <span class="ref">MatsP_91.3</span></p>
            
            
            <p id="MatsP_91.4">
               pūrvavadrājatānkurvan mandarādīnvidhānataḥ <br />
               kaladhautamayāṃstadval lokeśānarcayedbudhaḥ //
                <span class="ref">MatsP_91.4</span></p>
            
            
            <p id="MatsP_91.5">
               brahmaviṣṇvarkavānkāryo nitambo 'tra hiraṇmayaḥ <br />
               rājataṃ syādyadanyeṣāṃ sarvaṃ tadiha kāñcanam //
                <span class="ref">MatsP_91.5</span></p>
            
            
            <p id="MatsP_91.6">
               śeṣaṃ tu pūrvavatkuryād dhomajāgaraṇādikam <br />
               dadyāttataḥ prabhāte tu gurave raupyaparvatam //
                <span class="ref">MatsP_91.6</span></p>
            
            
            <p id="MatsP_91.7">
               viṣkambhaśailānṛtvigbhyaḥ pūjyavastravibhūṣaṇaiḥ <br />
               imaṃ mantraṃ paṭhandadyād darbhapāṇirvimatsaraḥ //
                <span class="ref">MatsP_91.7</span></p>
            
            
            <p id="MatsP_91.8">
               pitṝṇāṃ vallabho yasmād dharīndrāṇāṃ śivasya ca <br />
               pāhi rājata tasmāttvaṃ śokasaṃsārasāgarāt //
                <span class="ref">MatsP_91.8</span></p>
            
            
            <p id="MatsP_91.9">
               itthaṃ nivedya yo dadyād rajatācalamuttamam <br />
               gavāmayutadānasya phalaṃ prāpnoti mānavaḥ //
                <span class="ref">MatsP_91.9</span></p>
            
            
            <p id="MatsP_91.10">
               somaloke sa gandharvaiḥ kiṃnarāpsarasāṃ gaṇaiḥ <br />
               pūjyamāno vasedvidvān yāvadābhūtasaṃplavam //
                <span class="ref">MatsP_91.10</span></p>
            
            </div>
         
         <div id="d1e69811">
            
            <h3>Matsya-Purāṇa 92</h3>
            *īśvara uvāca
            
            
            <p id="MatsP_92.1">
               athātaḥ sampravakṣyāmi śarkarāśailamuttamam <br />
               yasya pradānādviṣṇvarkarudrāstuṣyanti sarvadā //
                <span class="ref">MatsP_92.1</span></p>
            
            
            <p id="MatsP_92.2">
               aṣṭābhiḥ śarkarābhārair uttamaḥ syānmahācalaḥ <br />
               caturbhirmadhyamaḥ prokto bhārābhyāmadhamaḥ smṛtaḥ //
                <span class="ref">MatsP_92.2</span></p>
            
            
            <p id="MatsP_92.3">
               bhāreṇa vārdhabhāreṇa kuryādyaḥ svalpavittavān <br />
               viṣkambhaparvatānkuryāt turīyāṃśena mānavaḥ //
                <span class="ref">MatsP_92.3</span></p>
            
            
            <p id="MatsP_92.4">
               dhānyaparvatavatsarvam āsādyāmarasaṃyutam <br />
               merorupari tadvacca sthāpyaṃ hematarutrayam //
                <span class="ref">MatsP_92.4</span></p>
            
            
            <p id="MatsP_92.5">
               mandāraḥ pārijātaśca tṛtīyaḥ kalpapādapaḥ <br />
               etadvṛkṣatrayaṃ mūrdhni sarveṣvapi niyojayet //
                <span class="ref">MatsP_92.5</span></p>
            
            
            <p id="MatsP_92.6">
               haricandanasaṃtānau pūrvapaścimabhāgayoḥ <br />
               niveśyau sarvaśaileṣu viśeṣāccharkarācale //
                <span class="ref">MatsP_92.6</span></p>
            
            
            <p id="MatsP_92.7">
               mandare kāmadevastu pratyagvaktraḥ sadā bhavet <br />
               gandhamādanaśṛṅge tu dhanadaḥ syādudaṅmukhaḥ //
                <span class="ref">MatsP_92.7</span></p>
            
            
            <p id="MatsP_92.8">
               prāṅmukho vedamūrtistu haṃsaḥ syādvipulācale <br />
               haimī supārśve surabhir dakṣiṇābhimukhī bhavet //
                <span class="ref">MatsP_92.8</span></p>
            
            
            <p id="MatsP_92.9">
               dhānyaparvatavatsarvam āvāhanavidhānakam <br />
               kṛtvā tu gurave dadyān madhyamaṃ parvatottamam <br />
               ṛtvigbhyaś caturaḥ śailān imānmantrānudīrayan //
                <span class="ref">MatsP_92.9</span></p>
            
            
            <p id="MatsP_92.10">
               saubhāgyāmṛtasāro 'yaṃ parvataḥ śarkarāyutaḥ <br />
               tasmādānandakārī tvaṃ bhava śailendra sarvadā //
                <span class="ref">MatsP_92.10</span></p>
            
            
            <p id="MatsP_92.11">
               amṛtaṃ pibatāṃ ye tu nipeturbhuvi śīkarāḥ <br />
               devānāṃ tatsamutthastvaṃ pāhi naḥ śarkarācala //
                <span class="ref">MatsP_92.11</span></p>
            
            
            <p id="MatsP_92.12">
               manobhavadhanurmadhyād udbhūtā śarkarā yataḥ <br />
               tanmayo 'si mahāśaila pāhi saṃsārasāgarāt //
                <span class="ref">MatsP_92.12</span></p>
            
            
            <p id="MatsP_92.13">
               yo dadyāccharkarāśailam anena vidhinā naraḥ <br />
               sarvapāpair vinirmuktaḥ sa yāti paramaṃ padam //
                <span class="ref">MatsP_92.13</span></p>
            
            
            <p id="MatsP_92.14">
               candratārārkasaṃkāśam adhiruhyānujīvibhiḥ <br />
               sahaiva yānamātiṣṭhet tatra viṣṇupracoditaḥ //
                <span class="ref">MatsP_92.14</span></p>
            
            
            <p id="MatsP_92.15">
               tataḥ kalpaśatānte tu saptadvīpādhipo bhavet <br />
               āyurārogyasampanno yāvajjanmārbudatrayam //
                <span class="ref">MatsP_92.15</span></p>
            
            
            <p id="MatsP_92.16">
               bhojanaṃ śaktitaḥ kuryāt sarvaśaileṣvamatsaraḥ <br />
               sarvatrākṣāralavaṇam aśnīyāttadanujñayā <br />
               parvatopaskarānsarvān prāpayedbrāhmaṇālayam //
                <span class="ref">MatsP_92.16</span></p>
            
            *īśvara uvāca
            
            
            <p id="MatsP_92.17">
               āsītpurā bṛhatkalpe dharmamūrtirjanādhipaḥ <br />
               suhṛcchakrasya nihatā yena daityāḥ sahasraśaḥ //
                <span class="ref">MatsP_92.17</span></p>
            
            
            <p id="MatsP_92.18">
               somasūryādayo yasya tejasā vigataprabhāḥ <br />
               bhavanti śataśo yena śatravaścāparājitāḥ <br />
               yathecchārūpadhārī ca manuṣyo 'pyaparājitaḥ //
                <span class="ref">MatsP_92.18</span></p>
            
            
            <p id="MatsP_92.19">
               tasya bhānumatī nāma bhāryā trailokyasundarī <br />
               lakṣmīvad divyarūpeṇa nirjitāmarasundarī //
                <span class="ref">MatsP_92.19</span></p>
            
            
            <p id="MatsP_92.20">
               rājñastasyāgryamahiṣī prāṇebhyo 'pi garīyasī <br />
               daśanārīsahasrāṇāṃ madhye śrīriva rājate //
                <span class="ref">MatsP_92.20</span></p>
            
            
            <p id="MatsP_92.21">
               nṛpakoṭisahasreṇa na kadācitsa mucyate <br />
               kadācidāsthānagataḥ papraccha sa purodhasam <br />
               vismayenāvṛto rājā vasiṣṭhamṛṣisattamam //
                <span class="ref">MatsP_92.21</span></p>
            
            *rājovāca
            
            
            <p id="MatsP_92.22">
               bhagavankena dharmeṇa mama lakṣmīranuttamā <br />
               kasmācca vipulaṃ tejo maccharīre sadottamam //
                <span class="ref">MatsP_92.22</span></p>
            
            *vasiṣṭha uvāca
            
            
            <p id="MatsP_92.23">
               purā līlāvatī nāma veśyā śivaparāyaṇā <br />
               tayā dattaścaturdaśyāṃ gurave lavaṇācalaḥ <br />
               hemavṛkṣādibhiḥ sārdhaṃ yathāvadvidhipūrvakam //
                <span class="ref">MatsP_92.23</span></p>
            
            
            <p id="MatsP_92.24">
               śūdraḥ suvarṇakāraśca nāmnā śauṇḍo 'bhavattadā <br />
               bhṛtyo līlāvatīgehe tena hemnā vinirmitāḥ //
                <span class="ref">MatsP_92.24</span></p>
            
            
            <p id="MatsP_92.25">
               taravaḥ suramukhyāśca śraddhāyuktena pārthiva <br />
               atirūpeṇa sampannā ghaṭayitvā vinā bhṛtim <br />
               dharmakāryamiti jñātvā na gṛhṇāti kathaṃcana //
                <span class="ref">MatsP_92.25</span></p>
            
            
            <p id="MatsP_92.26">
               ujjvālitāśca tatpatnyā sauvarṇāmarapādapāḥ <br />
               līlāvatī gireḥ pārśve paricaryāṃ ca pārthiva //
                <span class="ref">MatsP_92.26</span></p>
            
            
            <p id="MatsP_92.27">
               kṛtvā tābhyām aśāṭhyena guruśuśrūṣaṇādikam <br />
               sā ca līlāvatī veśyākālena mahatāpi ca //
                <span class="ref">MatsP_92.27</span></p>
            
            
            <p id="MatsP_92.28">
               kāladharmamanuprāptā karmayogeṇa nārada <br />
               sarvapāpavinirmuktā jagāma śivamandiram //
                <span class="ref">MatsP_92.28</span></p>
            
            
            <p id="MatsP_92.29">
               yo 'sau suvarṇakārastu daridro 'pyatisattvavān <br />
               na maulyamādādveśyātaḥ sa bhavāniha sāmpratam //
                <span class="ref">MatsP_92.29</span></p>
            
            
            <p id="MatsP_92.30">
               saptadvīpapatirjātaḥ sūryāyutasamaprabhaḥ <br />
               yayā suvarṇakārasya taravo hemanirmitāḥ <br />
               samyagujjvālitāḥ patnyā seyaṃ bhānumatī tava //
                <span class="ref">MatsP_92.30</span></p>
            
            
            <p id="MatsP_92.31">
               ujjvālanādujjvalarupamasyāḥ saṃjātamasminbhuvanādhipatyam <br />
               yasmātkṛtaṃ tatparikarma rātrāv anuddhatābhyāṃ lavaṇācalasya //
                <span class="ref">MatsP_92.31</span></p>
            
            
            <p id="MatsP_92.32">
               tasmācca lokeṣvaparājitatvam ārogyasaubhāgyayutā ca lakṣmīḥ <br />
               tasmāttvamapyatra vidhānapūrvaṃ dhānyācalādīndaśadhā kuruṣva //
                <span class="ref">MatsP_92.32</span></p>
            
            
            <p id="MatsP_92.33">
               tatheti satkṛtya sa dharmamūrtir vaco vasiṣṭhasya dadau ca sarvān <br />
               dhānyācaladīñchataśo murārer lokaṃ jagāmāmarapūjyamānaḥ //
                <span class="ref">MatsP_92.33</span></p>
            
            
            <p id="MatsP_92.34">
               paśyedapīmānadhano 'tibhaktyā spṛśenmanuṣyairapi dīyamānān <br />
               śṛṇoti bhaktyātha matiṃ dadāti vikalmaṣaḥ so 'pi divaṃ prayāti //
                <span class="ref">MatsP_92.34</span></p>
            
            
            <p id="MatsP_92.35">
               duḥsvapnaṃ praśamamupaiti paṭhyamānaiḥ śailendrairbhavabhayabhedanairmanuṣyaiḥ <br />
               yaḥ kuryātkimu munipuṃgaveha samyak śāntātmā sakalagirīndrasampradānam //
                <span class="ref">MatsP_92.35</span></p>
            
            </div>
         
         <div id="d1e70549">
            
            <h3>Matsya-Purāṇa 93</h3>
            *sūta uvāca
            
            
            <p id="MatsP_93.1">
               vaiśampāyanam āsīnam apṛcchacchaunakaḥ purā <br />
               sarvakāmāptaye nityaṃ kathaṃ śāntikapauṣṭikam //
                <span class="ref">MatsP_93.1</span></p>
            
            *vaiśampāyana uvāca
            
            
            <p id="MatsP_93.2">
               śrīkāmaḥ śāntikāmo vā grahayajñaṃ samārabhet <br />
               vṛddhyāyuḥ puṣṭikāmo vā tathaivābhicaranpunaḥ <br />
               yena brahmanvidhānena tanme nigadataḥ śṛṇu //
                <span class="ref">MatsP_93.2</span></p>
            
            
            <p id="MatsP_93.3">
               sarvaśāstrāṇyanukramya saṃkṣipya granthavistaram <br />
               grahaśāntiṃ pravakṣyāmi purāṇaśruticoditām //
                <span class="ref">MatsP_93.3</span></p>
            
            
            <p id="MatsP_93.4">
               puṇye 'hni viprakathite kṛtvā brāhmaṇavācanam <br />
               grahāngrahādhidevāṃśca sthāpya homaṃ samārabhet //
                <span class="ref">MatsP_93.4</span></p>
            
            
            <p id="MatsP_93.5">
               grahayajñastridhā proktaḥ purāṇaśrutikovidaiḥ <br />
               prathamo 'yutahomaḥ syāl lakṣahomastataḥ param //
                <span class="ref">MatsP_93.5</span></p>
            
            
            <p id="MatsP_93.6">
               tṛtīyaḥ koṭihomastu sarvakāmaphalapradaḥ <br />
               ayutenāhutīnāṃ ca navagrahamakhaḥ smṛtaḥ //
                <span class="ref">MatsP_93.6</span></p>
            
            
            <p id="MatsP_93.7">
               tasya tāvadvidhiṃ vakṣye purāṇaśrutibhāṣitam <br />
               gartasyottarapūrveṇa vitastidvayavistṛtām //
                <span class="ref">MatsP_93.7</span></p>
            
            
            <p id="MatsP_93.8">
               vapradvayāvṛtāṃ vediṃ vitastyucchrāyasaṃmitām <br />
               saṃsthāpanāya devānāṃ caturasrāmudaṅmukhām //
                <span class="ref">MatsP_93.8</span></p>
            
            
            <p id="MatsP_93.9">
               agnipraṇayanaṃ kṛtvā tasyāmāvāhayetsurān <br />
               devatānāṃ tataḥ sthāpyā viṃśatirdvādaśādhikā //
                <span class="ref">MatsP_93.9</span></p>
            
            
            <p id="MatsP_93.10">
               sūryaḥ somastathā bhaumo budhajīvasitārkajāḥ <br />
               rāhuḥ keturiti proktā grahā lokahitāvahāḥ //
                <span class="ref">MatsP_93.10</span></p>
            
            
            <p id="MatsP_93.11">
               madhye tu bhāskaraṃ vidyāl lohitaṃ dakṣiṇena tu <br />
               uttareṇa guruṃ vidyād budhaṃ pūrvottareṇa tu //
                <span class="ref">MatsP_93.11</span></p>
            
            
            <p id="MatsP_93.12">
               pūrveṇa bhārgavaṃ vidyāt somaṃ dakṣiṇapūrvake <br />
               paścimena śaniṃ vidyād rāhuṃ paścimadakṣiṇe <br />
               paścimottarataḥ ketuṃ sthāpayecchuklataṇḍulaiḥ //
                <span class="ref">MatsP_93.12</span></p>
            
            
            <p id="MatsP_93.13">
               bhāskarasyeśvaraṃ vidyād umāṃ ca śaśinastathā <br />
               skandamaṅgārakasyāpi budhasya ca tathā harim //
                <span class="ref">MatsP_93.13</span></p>
            
            
            <p id="MatsP_93.14">
               brahmāṇaṃ ca gurorvidyāc chukrasyāpi śacīpatim <br />
               śanaiścarasya tu yamaṃ rāhoḥ kālaṃ tathaiva ca //
                <span class="ref">MatsP_93.14</span></p>
            
            
            <p id="MatsP_93.15">
               ketorvai citraguptaṃ ca sarveṣāmadhidevatāḥ <br />
               agnirāpaḥ kṣitirviṣṇur indra aindrī ca devatāḥ //
                <span class="ref">MatsP_93.15</span></p>
            
            
            <p id="MatsP_93.16">
               prajāpatiśca sarpāśca brahmā pratyadhidevatāḥ <br />
               vināyakaṃ tathā durgāṃ vāyurākāśameva ca <br />
               āvāhayedvyāhṛtibhis tathaivāśvikumārakau //
                <span class="ref">MatsP_93.16</span></p>
            
            
            <p id="MatsP_93.17">
               saṃsmaredraktamādityam aṅgārakasamanvitam <br />
               somaśukrau tathā śveto budhajīvau ca piṅgalau <br />
               mandarāhū tathā kṛṣṇau dhūmraṃ ketugaṇaṃ viduḥ //
                <span class="ref">MatsP_93.17</span></p>
            
            
            <p id="MatsP_93.18">
               grahavarṇāni deyāni vāsāṃsi kusumāni ca <br />
               dhūpāmodo 'tra surabhir upariṣṭād vitānikam <br />
               śobhanaṃ sthāpayetprājñaḥ phalapuṣpasamanvitam //
                <span class="ref">MatsP_93.18</span></p>
            
            
            <p id="MatsP_93.19">
               guḍaudanaṃ raverdadyāt somāya ghṛtapāyasam <br />
               aṅgārakāya saṃyāvaṃ budhāya kṣīraṣaṣṭike //
                <span class="ref">MatsP_93.19</span></p>
            
            
            <p id="MatsP_93.20">
               dadhyodanaṃ ca jīvāya śakrāya ca ghṛtaudanam <br />
               śanaiścarāya kṛsarām ajāmāṃsaṃ ca rāhave <br />
               citraudanaṃ ca ketubhyaḥ sarvabhakṣyairathārcayet //
                <span class="ref">MatsP_93.20</span></p>
            
            
            <p id="MatsP_93.21">
               prāguttareṇa tasmācca dadhyakṣatavibhūṣitam <br />
               cūtapallavasaṃchannaṃ phalavastrayugānvitam //
                <span class="ref">MatsP_93.21</span></p>
            
            
            <p id="MatsP_93.22">
               pañcaratnasamāyuktaṃ pañcabhaṅgasamanvitam <br />
               sthāpayedavraṇaṃ kumbhaṃ varuṇaṃ tatra vinyaset //
                <span class="ref">MatsP_93.22</span></p>
            
            
            <p id="MatsP_93.23">
               gaṅgādyāḥ saritaḥ sarvāḥ samudrāṃśca sarāṃsi ca <br />
               gajāśvarathyāvalmīkasaṃgamāddhradagokulāt //
                <span class="ref">MatsP_93.23</span></p>
            
            
            <p id="MatsP_93.24">
               mṛdamānīya viprendra sarvauṣadhijalānvitām <br />
               snānārthaṃ vinyasettatra yajamānasya dharmavit //
                <span class="ref">MatsP_93.24</span></p>
            
            
            <p id="MatsP_93.25">
               sarve samudrāḥ saritaḥ sarāṃsi ca nadāstathā <br />
               āyāntu yajamānasya duritakṣayakārakāḥ //
                <span class="ref">MatsP_93.25</span></p>
            
            
            <p id="MatsP_93.26">
               evamāvāhayedetān amarānmunisattama <br />
               homaṃ samārabhetsarpir yavavrīhitilādinā //
                <span class="ref">MatsP_93.26</span></p>
            
            
            <p id="MatsP_93.27">
               arkaḥ palāśakhadirāv apāmārgo 'tha pippalaḥ <br />
               audumbaraḥ śamī dūrvā kuśāśca samidhaḥ kramāt //
                <span class="ref">MatsP_93.27</span></p>
            
            
            <p id="MatsP_93.28">
               ekaikasyāṣṭakaśatam aṣṭaviṃśatireva vā <br />
               hotavyā madhusarpirbhyāṃ dadhnā caiva samanvitāḥ //
                <span class="ref">MatsP_93.28</span></p>
            
            
            <p id="MatsP_93.29">
               prādeśamātrā aśiphā aśākhā apalāśinīḥ <br />
               samidhaḥ kalpayetprājñaḥ sarvakarmasu sarvadā //
                <span class="ref">MatsP_93.29</span></p>
            
            
            <p id="MatsP_93.30">
               devānāmapi sarveṣām upāṃśu paramārthavit <br />
               svena svenaiva mantreṇa hotavyāḥ samidhaḥ pṛthak //
                <span class="ref">MatsP_93.30</span></p>
            
            
            <p id="MatsP_93.31">
               hotavyaṃ ca ghṛtābhyaktaṃ carubhakṣādikaṃ punaḥ <br />
               mantrairdaśāhutīrhutvā homaṃ vyāhṛtibhistataḥ //
                <span class="ref">MatsP_93.31</span></p>
            
            
            <p id="MatsP_93.32">
               udaṅmukhāḥ prāṅmukhā vā kuryurbrāhmaṇapuṃgavāḥ <br />
               mantravantaśca kartavyāś caravaḥ pratidaivatam //
                <span class="ref">MatsP_93.32</span></p>
            
            
            <p id="MatsP_93.33">
               hutvā ca tāṃścarūnsamyak tato homaṃ samācaret <br />
               ākṛṣṇeti ca sūryāya homaḥ kāryo dvijanmanā //
                <span class="ref">MatsP_93.33</span></p>
            
            
            <p id="MatsP_93.34">
               āpyāyasveti somāya mantreṇa juhuyātpunaḥ <br />
               agnirmūrdhā divo mantra iti bhaumāya kīrtayet //
                <span class="ref">MatsP_93.34</span></p>
            
            
            <p id="MatsP_93.35">
               agne vivasvaduṣasa iti somasutāya vai <br />
               bṛhaspate paridīyā ratheneti gurormataḥ //
                <span class="ref">MatsP_93.35</span></p>
            
            
            <p id="MatsP_93.36">
               śukraṃ te anyaditi ca śukrasyāpi nigadyate <br />
               śanaiścarāyeti punaḥ śaṃ no devīti homayet //
                <span class="ref">MatsP_93.36</span></p>
            
            
            <p id="MatsP_93.37">
               kayā naścitra ābhuvad iti rāhorudāhṛtaḥ <br />
               ketuṃ kṛṇvann api brūyāt ketūnāmapi śāntaye //
                <span class="ref">MatsP_93.37</span></p>
            
            
            <p id="MatsP_93.38">
               ā vo rājeti rudrasya balihomaṃ samācaret <br />
               āpo hi ṣṭhetyumāyāstu syoneti svāminastathā //
                <span class="ref">MatsP_93.38</span></p>
            
            
            <p id="MatsP_93.39">
               viṣṇoridaṃ viṣṇuriti tamīśeti svayambhuvaḥ <br />
               indram iddevatāteti indrāya juhuyāttataḥ //
                <span class="ref">MatsP_93.39</span></p>
            
            
            <p id="MatsP_93.40">
               tathā yamasya cāyaṃ gaur iti homaḥ prakīrtitaḥ <br />
               kālasya brahma jajñānam iti mantraḥ praśasyate //
                <span class="ref">MatsP_93.40</span></p>
            
            
            <p id="MatsP_93.41">
               citraguptasya cājñātam iti mantravido viduḥ <br />
               agniṃ dūtaṃ vṛṇīmaha iti vahnerudāhṛtaḥ //
                <span class="ref">MatsP_93.41</span></p>
            
            
            <p id="MatsP_93.42">
               ud uttamaṃ varuṇamity apāṃ mantraḥ prakīrtitaḥ <br />
               bhūmeḥ pṛthivyantarikṣam iti vedeṣu paṭhyate //
                <span class="ref">MatsP_93.42</span></p>
            
            
            <p id="MatsP_93.43">
               sahasraśīrṣā puruṣa iti viṣṇorudāhṛtaḥ <br />
               indrāyendo marutvata iti śakrasya śasyate //
                <span class="ref">MatsP_93.43</span></p>
            
            
            <p id="MatsP_93.44">
               uttānaparṇe subhage iti devyāḥ samācaret <br />
               prajāpateḥ punarhomaḥ prajāpatiriti smṛtaḥ //
                <span class="ref">MatsP_93.44</span></p>
            
            
            <p id="MatsP_93.45">
               namo 'stu sarpebhya iti sarpāṇāṃ mantra ucyate <br />
               eṣa brahmā ya ṛtvigbhya iti brahmaṇyudāhṛtaḥ //
                <span class="ref">MatsP_93.45</span></p>
            
            
            <p id="MatsP_93.46">
               vināyakasya cānūnam iti mantro budhaiḥ smṛtaḥ <br />
               jātavedase sunavāma durgāmantro 'yamucyate //
                <span class="ref">MatsP_93.46</span></p>
            
            
            <p id="MatsP_93.47">
               āditpratnasya retasa ākāśasya udāhṛtaḥ <br />
               krāṇā śiśurmahīnāṃ ca vāyormantraḥ prakīrtitaḥ //
                <span class="ref">MatsP_93.47</span></p>
            
            
            <p id="MatsP_93.48">
               eṣo uṣā apūrvyā ity aśvinormantra ucyate <br />
               pūrṇāhutistu mūrdhānaṃ diva ityabhipātayet //
                <span class="ref">MatsP_93.48</span></p>
            
            
            <p id="MatsP_93.49">
               athābhiṣekamantreṇa vādyamaṅgalagītakaiḥ <br />
               pūrṇakumbhena tenaiva homānte prāgudaṅmukham //
                <span class="ref">MatsP_93.49</span></p>
            
            
            <p id="MatsP_93.50">
               avyaṅgāvayavairbrahman hemasragdāmabhūṣitaiḥ <br />
               yajamānasya kartavyaṃ caturbhiḥ snapanaṃ dvijaiḥ //
                <span class="ref">MatsP_93.50</span></p>
            
            
            <p id="MatsP_93.51">
               surāstvāmabhiṣiñcantu brahmaviṣṇumaheśvarāḥ <br />
               vāsudevo jagannāthas tathā saṃkarṣaṇo vibhuḥ <br />
               pradyumnaścāniruddhaśca bhavantu vijayāya te //
                <span class="ref">MatsP_93.51</span></p>
            
            
            <p id="MatsP_93.52">
               ākhaṇḍalo 'gnirbhagavān yamo vai nirṛtistathā <br />
               varuṇaḥ pavanaścaiva dhanādhyakṣastathā śivaḥ <br />
               brahmaṇā sahitaḥ śeṣo dikpālāstvāmavantu te //
                <span class="ref">MatsP_93.52</span></p>
            
            
            <p id="MatsP_93.53">
               kīrtirlakṣmīrdhṛtirmedhā puṣṭiḥ śraddhā kriyā matiḥ <br />
               buddhirlajjā vapuḥ śāntis tuṣṭiḥ krāntiśca mātaraḥ <br />
               etāstvāmabhiṣiñcantu dharmapatnyaḥ samāgatāḥ //
                <span class="ref">MatsP_93.53</span></p>
            
            
            <p id="MatsP_93.54">
               ādityaścandramā bhaumo budho jīvaḥ sito 'rkajaḥ <br />
               grahāstvāmabhiṣiñcantu rāhuḥ ketuśca tarpitāḥ //
                <span class="ref">MatsP_93.54</span></p>
            
            
            <p id="MatsP_93.55">
               devadānavagandharvā yakṣarākṣasapannagāḥ <br />
               ṛṣayo munayo gāvo devamātara eva ca //
                <span class="ref">MatsP_93.55</span></p>
            
            
            <p id="MatsP_93.56">
               devapatnyo drumā nāgā daityāścāpsarasāṃ gaṇāḥ <br />
               astrāṇi sarvaśastrāṇi rājāno vāhanāni ca //
                <span class="ref">MatsP_93.56</span></p>
            
            
            <p id="MatsP_93.57">
               auṣadhāni ca ratnāni kālasyāvayavāśca ye <br />
               saritaḥ sāgarāḥ śailās tīrthāni jaladā nadāḥ <br />
               ete tvāmabhiṣiñcantu sarvakāmārthasiddhaye //
                <span class="ref">MatsP_93.57</span></p>
            
            
            <p id="MatsP_93.58">
               tataḥ śuklāmbaradharaḥ śuklagandhānulepanaḥ <br />
               sarvauṣadhaiḥ sarvagandhaiḥ snāpito dvijapuṃgavaiḥ //
                <span class="ref">MatsP_93.58</span></p>
            
            
            <p id="MatsP_93.59">
               yajamānaḥ sapatnīka ṛtvijaḥ susamāhitān <br />
               dakṣiṇābhiḥ prayatnena pūjayedgatavismayaḥ //
                <span class="ref">MatsP_93.59</span></p>
            
            
            <p id="MatsP_93.60">
               sūryāya kapilāṃ dhenuṃ śaṅkhaṃ dadyāttathendave <br />
               raktaṃ dhuraṃdharaṃ dadyād bhaumāya ca kakudminam //
                <span class="ref">MatsP_93.60</span></p>
            
            
            <p id="MatsP_93.61">
               budhāya jātarūpaṃ tu gurave pītavāsasī <br />
               śvetāśvaṃ daityagurave kṛṣṇāṃ gāmarkasūnave //
                <span class="ref">MatsP_93.61</span></p>
            
            
            <p id="MatsP_93.62">
               āyasaṃ rāhave dadyāt ketubhyaśchāgamuttamam <br />
               suvarṇena samā kāryā yajamānena dakṣiṇā //
                <span class="ref">MatsP_93.62</span></p>
            
            
            <p id="MatsP_93.63">
               sarveṣāmathavā gāvo dātavyā hemabhūṣitāḥ <br />
               suvarṇamathavā dadyād gururvā yena tuṣyati <br />
               samantreṇaiva dātavyāḥ sarvāḥ sarvatra dakṣiṇāḥ //
                <span class="ref">MatsP_93.63</span></p>
            
            
            <p id="MatsP_93.64">
               kapile sarvadevānāṃ pūjanīyāsi rohiṇī <br />
               tīrthadevamayī yasmād ataḥ śāntiṃ prayaccha me //
                <span class="ref">MatsP_93.64</span></p>
            
            
            <p id="MatsP_93.65">
               puṇyastvaṃ śaṅkha puṇyānāṃ maṅgalānāṃ ca maṅgalam <br />
               viṣṇunā vidhṛtaścāsi tataḥ śāntiṃ prayaccha me //
                <span class="ref">MatsP_93.65</span></p>
            
            
            <p id="MatsP_93.66">
               dharmastvaṃ vṛṣarūpeṇa jagadānandakāraka <br />
               aṣṭamūrteradhiṣṭhānam ataḥ śāntiṃ prayaccha me //
                <span class="ref">MatsP_93.66</span></p>
            
            
            <p id="MatsP_93.67">
               hiraṇyagarbhagarbhastvaṃ hemabījaṃ vibhāvasoḥ <br />
               anantapuṇyaphaladam ataḥ śāntiṃ prayaccha me //
                <span class="ref">MatsP_93.67</span></p>
            
            
            <p id="MatsP_93.68">
               pītavastrayugaṃ yasmād vāsudevasya vallabham <br />
               pradānāttasya me viṣṇo hy ataḥ śāntiṃ prayaccha me //
                <span class="ref">MatsP_93.68</span></p>
            
            
            <p id="MatsP_93.69">
               viṣṇustvamaśvarūpeṇa yasmādamṛtasambhavaḥ <br />
               candrārkavāhano nityam ataḥ śāntiṃ prayaccha me //
                <span class="ref">MatsP_93.69</span></p>
            
            
            <p id="MatsP_93.70">
               yasmāttvaṃ pṛthivī sarvā dhenuḥ keśavasaṃnibhā <br />
               sarvapāpaharā nityam ataḥ śāntiṃ prayaccha me //
                <span class="ref">MatsP_93.70</span></p>
            
            
            <p id="MatsP_93.71">
               yasmādāyāsakarmāṇi tavādhīnāni sarvadā <br />
               lāṅgalādyāyudhādīni tasmācchāntiṃ prayaccha me //
                <span class="ref">MatsP_93.71</span></p>
            
            
            <p id="MatsP_93.72">
               yasmāttvaṃ sarvayajñānām aṅgatvena vyavasthitaḥ <br />
               yānaṃ vibhāvasornityam ataḥ śāntiṃ prayaccha me //
                <span class="ref">MatsP_93.72</span></p>
            
            
            <p id="MatsP_93.73">
               gavāmaṅgeṣu tiṣṭhanti bhuvanāni caturdaśa <br />
               yasmāttasmācchriye me syād iha loke paratra ca //
                <span class="ref">MatsP_93.73</span></p>
            
            
            <p id="MatsP_93.74">
               yasmādaśūnyaṃ śayanaṃ keśavasya ca sarvadā <br />
               śayyā mamāpyaśūnyāstu dattā janmani janmani //
                <span class="ref">MatsP_93.74</span></p>
            
            
            <p id="MatsP_93.75">
               yathā ratneṣu sarveṣu sarve devāḥ pratiṣṭhitāḥ <br />
               tathā ratnāni yacchantu ratnadānena me surāḥ //
                <span class="ref">MatsP_93.75</span></p>
            
            
            <p id="MatsP_93.76">
               yathā bhūmipradānasya kalāṃ nārhanti ṣoḍaśīm <br />
               dānānyanyāni me śāntir bhūmidānādbhavatviha //
                <span class="ref">MatsP_93.76</span></p>
            
            
            <p id="MatsP_93.77">
               evaṃ sampūjayedbhaktyā vittaśāṭhyena varjitaḥ <br />
               ratnakāñcanavastraughair dhūpamālyānulepanaiḥ //
                <span class="ref">MatsP_93.77</span></p>
            
            
            <p id="MatsP_93.78">
               anena vidhinā yastu grahapūjāṃ samācaret <br />
               sarvānkāmānavāpnoti pretya svarge mahīyate //
                <span class="ref">MatsP_93.78</span></p>
            
            
            <p id="MatsP_93.79">
               yastu pīḍākaro nityam alpavittasya vā grahaḥ <br />
               taṃ ca yatnena sampūjya śeṣānapyarcayedbudhaḥ //
                <span class="ref">MatsP_93.79</span></p>
            
            
            <p id="MatsP_93.80">
               grahā gāvo narendrāśca brāhmaṇāśca viśeṣataḥ <br />
               pūjitāḥ pūjayantyete nirdahantyavamānitāḥ //
                <span class="ref">MatsP_93.80</span></p>
            
            
            <p id="MatsP_93.81">
               yathā bāṇaprahārāṇāṃ kavacaṃ bhavati vāraṇam <br />
               tadvaddaivopaghātānāṃ śāntirbhavati vāraṇam //
                <span class="ref">MatsP_93.81</span></p>
            
            
            <p id="MatsP_93.82">
               tasmānna dakṣiṇāhīnaṃ kartavyaṃ bhūtimicchatā <br />
               sampūrṇayā dakṣiṇayā yasmādeko 'pi tuṣyati //
                <span class="ref">MatsP_93.82</span></p>
            
            
            <p id="MatsP_93.83">
               sadaivāyutahomo 'yaṃ navagrahamakhe sthitaḥ <br />
               vivāhotsavayajñeṣu pratiṣṭhādiṣu karmasu //
                <span class="ref">MatsP_93.83</span></p>
            
            
            <p id="MatsP_93.84">
               nirvighnārthaṃ muniśreṣṭha tathodvegādbhuteṣu ca <br />
               kathito 'yutahomo 'yaṃ lakṣahomamataḥ śṛṇu //
                <span class="ref">MatsP_93.84</span></p>
            
            
            <p id="MatsP_93.85">
               sarvakāmāptaye yasmāl lakṣahomaṃ vidurbudhāḥ <br />
               pitṝṇāṃ vallabhaṃ sākṣād bhuktimuktiphalapradam //
                <span class="ref">MatsP_93.85</span></p>
            
            
            <p id="MatsP_93.86">
               grahatārābalaṃ labdhvā kṛtvā brāhmaṇavācanam <br />
               gṛhasyottarapūrveṇa maṇḍapaṃ kārayedbudhaḥ //
                <span class="ref">MatsP_93.86</span></p>
            
            
            <p id="MatsP_93.87">
               rudrāyatanabhūmau vā caturasramudaṅmukham <br />
               daśahastamathāṣṭau vā hastānkuryādvidhānataḥ //
                <span class="ref">MatsP_93.87</span></p>
            
            
            <p id="MatsP_93.88">
               prāgudakplavanāṃ bhūmiṃ kārayedyatnato budhaḥ <br />
               prāguttaraṃ samāsādya pradeśaṃ maṇḍapasya tu //
                <span class="ref">MatsP_93.88</span></p>
            
            
            <p id="MatsP_93.89">
               śobhanaṃ kārayetkuṇḍaṃ yathāvallakṣaṇānvitam <br />
               caturasraṃ samantāttu yonivaktraṃ samekhalam //
                <span class="ref">MatsP_93.89</span></p>
            
            
            <p id="MatsP_93.90">
               caturaṅgulavistārā mekhalā tadvaducchritā <br />
               prāgudakplavanā kāryā sarvataḥ samavasthitā //
                <span class="ref">MatsP_93.90</span></p>
            
            
            <p id="MatsP_93.91">
               śāntyarthaṃ sarvalokānāṃ navagrahamakhaḥ smṛtaḥ <br />
               mānahīnādhikaṃ kuṇḍam anekabhayadaṃ bhavet <br />
               yasmāttasmāt susampūrṇaṃ śāntikuṇḍaṃ vidhīyate //
                <span class="ref">MatsP_93.91</span></p>
            
            
            <p id="MatsP_93.92">
               asmāddaśaguṇaḥ prokto lakṣahomaḥ svayambhuvā <br />
               āhutībhiḥ prayatnena dakṣiṇābhistathaiva ca //
                <span class="ref">MatsP_93.92</span></p>
            
            
            <p id="MatsP_93.93">
               dvihastavistṛtaṃ tadvac caturhastāyataṃ punaḥ <br />
               lakṣahome bhavetkuṇḍaṃ yonivaktraṃ trimekhalam //
                <span class="ref">MatsP_93.93</span></p>
            
            
            <p id="MatsP_93.94">
               tasya cottarapūrveṇa vitastitrayasaṃsthitam <br />
               prāgudakplavanaṃ tacca caturasraṃ samantataḥ //
                <span class="ref">MatsP_93.94</span></p>
            
            
            <p id="MatsP_93.95">
               viṣkambhārdhocchritaṃ proktaṃ sthaṇḍilaṃ viśvakarmaṇā <br />
               saṃsthāpanāya devānāṃ vapratrayasamāvṛtam //
                <span class="ref">MatsP_93.95</span></p>
            
            
            <p id="MatsP_93.96">
               dvyaṅgulo hyucchrito vapraḥ prathamaḥ sa udāhṛtaḥ <br />
               aṅgulocchrayasaṃyuktaṃ vapradvayamathopari //
                <span class="ref">MatsP_93.96</span></p>
            
            
            <p id="MatsP_93.97">
               tryaṅgulasya ca vistāraḥ sarveṣāṃ kathyate budhaiḥ <br />
               daśāṅgulocchritā bhittiḥ sthaṇḍile syāttathopari <br />
               tasminnāvāhayeddevān pūrvavatpuṣpataṇḍulaiḥ //
                <span class="ref">MatsP_93.97</span></p>
            
            
            <p id="MatsP_93.98">
               ādityābhimukhāḥ sarvāḥ sādhipratyadhidevatāḥ <br />
               sthāpanīyā muniśreṣṭha nottareṇa parāṅmukhāḥ //
                <span class="ref">MatsP_93.98</span></p>
            
            
            <p id="MatsP_93.99">
               garutmānadhikastatra saṃpūjyaḥ śriyamicchatā <br />
               sāmadhvaniśarīrastvaṃ vāhanaṃ parameṣṭhinaḥ <br />
               viṣapāpaharo nityam ataḥ śāntiṃ prayaccha me //
                <span class="ref">MatsP_93.99</span></p>
            
            
            <p id="MatsP_93.100">
               pūrvavatkumbhamāmantrya tadvaddhomaṃ samācaret <br />
               sahasrāṇāṃ śataṃ hutvā samitsaṃkhyādhikaṃ punaḥ <br />
               ghṛtakumbhavasordhārāṃ pātayedanalopari //
                <span class="ref">MatsP_93.100</span></p>
            
            
            <p id="MatsP_93.101">
               audumbarīṃ tathārdrāṃ ca ṛjvīṃ koṭaravarjitām <br />
               bāhumātrāṃ srucaṃ kṛtvā tataḥ stambhadvayopari <br />
               ghṛtadhārāṃ tayā samyag agnerupari pātayet //
                <span class="ref">MatsP_93.101</span></p>
            
            
            <p id="MatsP_93.102">
               śrāvayetsūktamāgneyaṃ vaiṣṇavaṃ raudramaindavam <br />
               mahāvaiśvānaraṃ sāma jyeṣṭhasāma ca vācayet //
                <span class="ref">MatsP_93.102</span></p>
            
            
            <p id="MatsP_93.103">
               snānaṃ ca yajamānasya pūrvavatsvastivācanam <br />
               dātavyā yajamānena pūrvavaddakṣiṇāḥ pṛthak //
                <span class="ref">MatsP_93.103</span></p>
            
            
            <p id="MatsP_93.104">
               kāmakrodhavihīnena ṛtvigbhyaḥ śāntacetasā <br />
               navagrahamakhe viprāś catvāro vedavedinaḥ //
                <span class="ref">MatsP_93.104</span></p>
            
            
            <p id="MatsP_93.105">
               athavā ṛtvijau śāntau dvāveva śrutikovidau <br />
               kāryāvayutahome tu na prasajyeta vistare //
                <span class="ref">MatsP_93.105</span></p>
            
            
            <p id="MatsP_93.106">
               tadvacca daśa cāṣṭau ca lakṣahome tu ṛtvijaḥ <br />
               kartavyāḥ śaktitastadvac catvāro vā vimatsaraḥ //
                <span class="ref">MatsP_93.106</span></p>
            
            
            <p id="MatsP_93.107">
               navagrahamakhātsarvaṃ lakṣahome daśottaram <br />
               bhakṣyāndadyānmuniśreṣṭha bhūṣaṇānyapi śaktitaḥ //
                <span class="ref">MatsP_93.107</span></p>
            
            
            <p id="MatsP_93.108">
               śayanāni savastrāṇi haimāni kaṭakāni ca <br />
               karṇāṅgulipavitrāṇi kaṇṭhasūtrāṇi śaktimān //
                <span class="ref">MatsP_93.108</span></p>
            
            
            <p id="MatsP_93.109">
               na kuryāddakṣiṇāhīnaṃ vittaśāṭhyena mānavaḥ <br />
               adadallobhato mohāt kulakṣayam avāpnute //
                <span class="ref">MatsP_93.109</span></p>
            
            
            <p id="MatsP_93.110">
               annadānaṃ yathāśaktyā kartavyaṃ bhūtimicchatā <br />
               annahīnaḥ kṛto yasmād durbhikṣaphalado bhavet //
                <span class="ref">MatsP_93.110</span></p>
            
            
            <p id="MatsP_93.111">
               annahīno dahedrāṣṭraṃ mantrahīnastu ṛtvijaḥ <br />
               yaṣṭāraṃ dakṣiṇāhīnaṃ nāsti yajñasamo ripuḥ //
                <span class="ref">MatsP_93.111</span></p>
            
            
            <p id="MatsP_93.112">
               na vāpyalpadhanaḥ kuryāl lakṣahomaṃ naraḥ kvacit <br />
               yasmātpīḍākaro nityaṃ yajñe bhavati vigrahaḥ //
                <span class="ref">MatsP_93.112</span></p>
            
            
            <p id="MatsP_93.113">
               tameva pūjayedbhaktyā dvau vā trīnvā yathāvidhi <br />
               ekamapyarcayedbhaktyā brāhmaṇaṃ vedapāragam <br />
               dakṣiṇābhiḥ prayatnena na bahūnalpavittavān //
                <span class="ref">MatsP_93.113</span></p>
            
            
            <p id="MatsP_93.114">
               lakṣahomastu kartavyo yathāvittaṃ bhavedbahu <br />
               yataḥ sarvānavāpnoti kurvankāmānvidhānataḥ //
                <span class="ref">MatsP_93.114</span></p>
            
            
            <p id="MatsP_93.115">
               pūjyate śivaloke ca vasvādityamarudgaṇaiḥ <br />
               yāvatkalpaśatānyaṣṭāv atha mokṣamavāpnuyāt //
                <span class="ref">MatsP_93.115</span></p>
            
            
            <p id="MatsP_93.116">
               sakāmo yastvimaṃ kuryāl lakṣahomaṃ yathāvidhi <br />
               sa taṃ kāmamavāpnoti padamānantyam aśnute //
                <span class="ref">MatsP_93.116</span></p>
            
            
            <p id="MatsP_93.117">
               putrārthī labhate putrān dhanārthī labhate dhanam <br />
               bhāryārthī śobhanāṃ bhāryāṃ kumārī ca śubhaṃ patim //
                <span class="ref">MatsP_93.117</span></p>
            
            
            <p id="MatsP_93.118">
               bhraṣṭarājyastathā rājyaṃ śrīkāmaḥ śriyamāpnuyāt <br />
               yaṃ yaṃ prārthayate kāmaṃ sa vai bhavati puṣkalaḥ <br />
               niṣkāmaḥ kurute yastu sa paraṃ brahma gacchati //
                <span class="ref">MatsP_93.118</span></p>
            
            
            <p id="MatsP_93.119">
               asmācchataguṇaḥ proktaḥ koṭihomaḥ svayambhuvā <br />
               āhutībhiḥ prayatnena dakṣiṇābhiḥ phalena ca //
                <span class="ref">MatsP_93.119</span></p>
            
            
            <p id="MatsP_93.120">
               pūrvavadgrahadevānām āvāhanavisarjane <br />
               homamantrāsta evoktāḥ khāne dāne tathaiva ca <br />
               kuṇḍamaṇḍapavedīnāṃ viśeṣo 'yaṃ nibodha me //
                <span class="ref">MatsP_93.120</span></p>
            
            
            <p id="MatsP_93.121">
               koṭihome caturhastaṃ caturasraṃ tu sarvataḥ <br />
               yonivaktradvayopetaṃ tadapyāhus trimekhalam //
                <span class="ref">MatsP_93.121</span></p>
            
            
            <p id="MatsP_93.122">
               dvyaṅgulābhyucchritā kāryā prathamā mekhalā budhaiḥ <br />
               tryaṅgulābhyucchritā tadvad dvitīyā parikīrtitā //
                <span class="ref">MatsP_93.122</span></p>
            
            
            <p id="MatsP_93.123">
               ucchrāyavistarābhyāṃ ca tṛtīyā caturaṅgulā <br />
               dvyaṅgulaśceti vistāraḥ pūrvayoreva śasyate //
                <span class="ref">MatsP_93.123</span></p>
            
            
            <p id="MatsP_93.124">
               vitastimātrā yoniḥ syāt ṣaṭsaptāṅgulavistṛtā <br />
               kūrmapṛṣṭhonnatā madhye pārśvayoścāṅgulocchritā //
                <span class="ref">MatsP_93.124</span></p>
            
            
            <p id="MatsP_93.125">
               gajauṣṭhasadṛśī tadvad āyatā chidrasaṃyutā <br />
               etatsarveṣu kuṇḍeṣu yonilakṣaṇamucyate //
                <span class="ref">MatsP_93.125</span></p>
            
            
            <p id="MatsP_93.126">
               mekhalopari sarvatra aśvatthadalasaṃnibham <br />
               vedī ca koṭihome syād vitastīnāṃ catuṣṭayam //
                <span class="ref">MatsP_93.126</span></p>
            
            
            <p id="MatsP_93.127">
               caturasrā samantācca tribhirvapraistu saṃyutā <br />
               vaprapramāṇaṃ pūrvoktaṃ vedīnāṃ ca tathocchrayaḥ //
                <span class="ref">MatsP_93.127</span></p>
            
            
            <p id="MatsP_93.128">
               tathā ṣoḍaśahastaḥ syān maṇḍapaśca caturmukhaḥ <br />
               pūrvadvāre ca saṃsthāpya bahvṛcaṃ vedapāragam //
                <span class="ref">MatsP_93.128</span></p>
            
            
            <p id="MatsP_93.129">
               yajurvidaṃ tathā yāmye paścime sāmavedinam <br />
               atharvavedinaṃ tadvad uttare sthāpayedbudhaḥ //
                <span class="ref">MatsP_93.129</span></p>
            
            
            <p id="MatsP_93.130">
               aṣṭau tu homakāḥ kāryā vedavedāṅgavedinaḥ <br />
               evaṃ dvādaśa viprāḥ syur vastramālyānulepanaiḥ <br />
               pūrvavatpūjayedbhaktyā vastrābharaṇabhūṣaṇaiḥ //
                <span class="ref">MatsP_93.130</span></p>
            
            
            <p id="MatsP_93.131">
               rātrisūktaṃ ca raudraṃ ca pāvamānaṃ sumaṅgalam <br />
               pūrvato bahvṛcaḥ śāntiṃ paṭhannāste hyudaṅmukhaḥ //
                <span class="ref">MatsP_93.131</span></p>
            
            
            <p id="MatsP_93.132">
               śāktaṃ śākraṃ ca saumyaṃ ca kauṣmāṇḍaṃ śāntimeva ca <br />
               pāṭhayeddakṣiṇadvāri yajurvedinamuttamam //
                <span class="ref">MatsP_93.132</span></p>
            
            
            <p id="MatsP_93.133">
               suparṇamatha vairājam āgneyaṃ rudrasaṃhitām <br />
               jyeṣṭhamāsa tathā śāntiṃ chandogaḥ paścime japet //
                <span class="ref">MatsP_93.133</span></p>
            
            
            <p id="MatsP_93.134">
               śāntisūktaṃ ca sauraṃ ca tathā śākunakaṃ śubham <br />
               pauṣṭikaṃ ca mahārājyam uttareṇāpyatharvavit //
                <span class="ref">MatsP_93.134</span></p>
            
            
            <p id="MatsP_93.135">
               pañcabhiḥ saptabhirvāpi homaḥ kāryo 'tra pūrvavat <br />
               snāne dāne ca mantrāḥ syus ta eva munisattama //
                <span class="ref">MatsP_93.135</span></p>
            
            
            <p id="MatsP_93.136">
               vasordhārāvidhānaṃ ca lakṣahome viśiṣyate <br />
               anena vidhinā yastu koṭihomaṃ samācaret <br />
               sarvānkāmānavāpnoti tato viṣṇupadaṃ vrajet //
                <span class="ref">MatsP_93.136</span></p>
            
            
            <p id="MatsP_93.137">
               yaḥ paṭhecchṛṇuyādvāpi grahayajñatrayaṃ naraḥ <br />
               sarvapāpaviśuddhātmā padamindrasya gacchati //
                <span class="ref">MatsP_93.137</span></p>
            
            
            <p id="MatsP_93.138">
               aśvamedhasahasrāṇi daśa cāṣṭau ca dharmavit <br />
               kṛtvā yatphalamāpnoti kauṭihomāt tadaśnute //
                <span class="ref">MatsP_93.138</span></p>
            
            
            <p id="MatsP_93.139">
               brahmahatyāsahasrāṇi bhrūṇahatyārbudāni ca <br />
               koṭihomena naśyanti yathāvacchivabhāṣitam //
                <span class="ref">MatsP_93.139</span></p>
            
            
            <p id="MatsP_93.140">
               vaśyakarmābhicārādi tathaivoccāṭanādikam <br />
               navagrahamakhaṃ kṛtvā tataḥ kāmyaṃ samācaret //
                <span class="ref">MatsP_93.140</span></p>
            
            
            <p id="MatsP_93.141">
               anyathā phaladaṃ puṃsāṃ na kāmyaṃ jāyate kvacit <br />
               tasmādayutahomasya vidhānaṃ pūrvamācaret //
                <span class="ref">MatsP_93.141</span></p>
            
            
            <p id="MatsP_93.142">
               vṛttaṃ voccāṭane kuṇḍaṃ tathā ca vaśyakarmaṇi <br />
               trimekhalaṃ caikavaktram aratnirvistareṇa tu //
                <span class="ref">MatsP_93.142</span></p>
            
            
            <p id="MatsP_93.143">
               palāśasamidhaḥ śastā madhugorocanānvitāḥ <br />
               candanāguruṇā tadvat kuṅkumenābhiṣiñcitāḥ //
                <span class="ref">MatsP_93.143</span></p>
            
            
            <p id="MatsP_93.144">
               homayenmadhusarpirbhyāṃ bilvāni kamalāni ca <br />
               sahasrāṇi daśaivoktaṃ sarvadaiva svayambhuvā //
                <span class="ref">MatsP_93.144</span></p>
            
            
            <p id="MatsP_93.145">
               vaśyakarmaṇi bilvānāṃ padmānāṃ caiva dharmavit <br />
               sumitriyā na āpa oṣadhaya iti homayet //
                <span class="ref">MatsP_93.145</span></p>
            
            
            <p id="MatsP_93.146">
               na cātra sthāpanaṃ kāryaṃ na ca kumbhābhiṣecanam <br />
               snānaṃ sarvauṣadhaiḥ kṛtvā śuklapuṣpāmbaro gṛhī //
                <span class="ref">MatsP_93.146</span></p>
            
            
            <p id="MatsP_93.147">
               kaṇṭhasūtraiḥ sakanakair viprān samabhipūjayet <br />
               sūkṣmavastrāṇi deyāni śuklā gāvaḥ sakāñcanāḥ //
                <span class="ref">MatsP_93.147</span></p>
            
            
            <p id="MatsP_93.148">
               avaśyāni vaśī kuryāt sarvaśatrubalānyapi <br />
               amitrāṇyapi mitrāṇi homo 'yaṃ pāpanāśanaḥ //
                <span class="ref">MatsP_93.148</span></p>
            
            
            <p id="MatsP_93.149">
               vidveṣaṇe 'bhicāre ca trikoṇaṃ kuṇḍamiṣyate <br />
               dvimekhalaṃ koṇamukhaṃ hastamātraṃ ca sarvaśaḥ //
                <span class="ref">MatsP_93.149</span></p>
            
            
            <p id="MatsP_93.150">
               homaṃ kuryustato viprā raktamālyānulepanāḥ <br />
               nivītalohitoṣṇīṣā lohitāmbaradhāriṇaḥ //
                <span class="ref">MatsP_93.150</span></p>
            
            
            <p id="MatsP_93.151">
               navavāyasaraktāḍhyapātratrayasamanvitāḥ <br />
               samidho vāmahastena śyenāsthibalasaṃyutāḥ <br />
               hotavyā muktakeśaistu dhyāyadbhiraśivaṃ ripau //
                <span class="ref">MatsP_93.151</span></p>
            
            
            <p id="MatsP_93.152">
               durmitriyās tasmai santu tathā huṃphaḍitīti ca <br />
               śyenābhicāramantreṇa kṣuraṃ samabhimantrya ca //
                <span class="ref">MatsP_93.152</span></p>
            
            
            <p id="MatsP_93.153">
               pratirūpaṃ ripoḥ kṛtvā kṣureṇa parikartayet <br />
               ripurūpasya śakalān yathaivāgnau viniṣkṣipet //
                <span class="ref">MatsP_93.153</span></p>
            
            
            <p id="MatsP_93.154">
               grahayajñavidhānānte sadaivābhicaranpunaḥ <br />
               vidveṣaṇaṃ tathā kurvan netadeva samācaret //
                <span class="ref">MatsP_93.154</span></p>
            
            
            <p id="MatsP_93.155">
               ihaiva phaladaṃ puṃsām etannāmutra śobhanam <br />
               tasmācchāntikamevātra kartavyaṃ bhūtimicchatā //
                <span class="ref">MatsP_93.155</span></p>
            
            
            <p id="MatsP_93.156">
               grahayajñatrayaṃ kuryād yas tvakāmyena mānavaḥ <br />
               sa viṣṇoḥ padamāpnoti punarāvṛttidurlabham //
                <span class="ref">MatsP_93.156</span></p>
            
            
            <p id="MatsP_93.157">
               ya idaṃ śṛṇuyānnityaṃ śrāvayedvāpi mānavaḥ <br />
               na tasya grahapīḍā syān na ca bandhujanakṣayaḥ //
                <span class="ref">MatsP_93.157</span></p>
            
            
            <p id="MatsP_93.158">
               grahayajñatrayaṃ gehe likhitaṃ yatra tiṣṭhati <br />
               na pīḍā tatra bālānāṃ na rogo na ca bandhanam //
                <span class="ref">MatsP_93.158</span></p>
            
            
            <p id="MatsP_93.159">
               aśeṣayajñaphaladaṃ niḥśeṣāghavināśanam <br />
               koṭihomaṃ viduḥ prājñā bhuktimuktiphalapradam //
                <span class="ref">MatsP_93.159</span></p>
            
            
            <p id="MatsP_93.160">
               aśvamedhaphalaṃ prāhur lakṣahomaṃ surottamāḥ <br />
               dvādaśāhamakhas tadvan navagrahamakhaḥ smṛtaḥ //
                <span class="ref">MatsP_93.160</span></p>
            
            
            <p id="MatsP_93.161">
               iti kathitamidānīmutsavānandahetoḥ sakalakaluṣahārī devayajñābhiṣekaḥ <br />
               paripaṭhati ya itthaṃ yaḥ śṛṇoti prasaṅgād abhibhavati sa śatrūnāyurārogyayuktaḥ //
                <span class="ref">MatsP_93.161</span></p>
            
            </div>
         
         <div id="d1e73818">
            
            <h3>Matsya-Purāṇa 94</h3>
            *śiva uvāca
            
            
            <p id="MatsP_94.1">
               padmāsanaḥ padmakaraḥ padmagarbhasamadyutiḥ <br />
               saptāśvaḥ saptarajjuśca dvibhujaḥ syātsadā raviḥ //
                <span class="ref">MatsP_94.1</span></p>
            
            
            <p id="MatsP_94.2">
               śvetaḥ śvetāmbaradharaḥ śvetāśvaḥ śvetavāhanaḥ <br />
               gadāpāṇirdvibāhuśca kartavyo varadaḥ śaśī //
                <span class="ref">MatsP_94.2</span></p>
            
            
            <p id="MatsP_94.3">
               raktamālyāmbaradharaḥ śaktiśūlagadādharaḥ <br />
               caturbhujaḥ śvetaromā varadaḥ syād dharāsutaḥ //
                <span class="ref">MatsP_94.3</span></p>
            
            
            <p id="MatsP_94.4">
               pītamālyāmbaradharaḥ karṇikārasamadyutiḥ <br />
               khaḍgacarmagadāpāṇiḥ siṃhastho varado budhaḥ //
                <span class="ref">MatsP_94.4</span></p>
            
            
            <p id="MatsP_94.5">
               devadaityagurū tadvat pītaśvetau caturbhujau <br />
               daṇḍinau varadau kāryau sākṣasūtrakamaṇḍalū //
                <span class="ref">MatsP_94.5</span></p>
            
            
            <p id="MatsP_94.6">
               indranīladyutiḥ śūlī varado gṛdhravāhanaḥ <br />
               bāṇabāṇāsanadharaḥ kartavyo 'rkasutas tathā //
                <span class="ref">MatsP_94.6</span></p>
            
            
            <p id="MatsP_94.7">
               karālavadanaḥ khaḍgacarmaśūlī varapradaḥ <br />
               nīlasiṃhāsanasthaśca rāhuratra praśasyate //
                <span class="ref">MatsP_94.7</span></p>
            
            
            <p id="MatsP_94.8">
               dhūmrā dvibāhavaḥ sarve gadino vikṛtānanāḥ <br />
               gṛdhrāsanagatā nityaṃ ketavaḥ syurvarapradāḥ //
                <span class="ref">MatsP_94.8</span></p>
            
            
            <p id="MatsP_94.9">
               sarve kirīṭinaḥ kāryā grahā lokahitāvahāḥ <br />
               svāṅgulenocchritāḥ sarve śatamaṣṭottaraṃ sadā //
                <span class="ref">MatsP_94.9</span></p>
            
            </div>
         
         <div id="d1e73996">
            
            <h3>Matsya-Purāṇa 95</h3>
            *nārada uvāca
            
            
            <p id="MatsP_95.1">
               bhagavanbhūtabhavyeśa tathānyadapi yacchrutam <br />
               bhuktimuktiphalāyālaṃ tatpunar vaktumarhasi //
                <span class="ref">MatsP_95.1</span></p>
            
            
            <p id="MatsP_95.2">
               evamukto 'bravīcchambhur ayaṃ vāṅmayapāragaḥ <br />
               matsamastapasā brahman purāṇaśrutivistaraiḥ //
                <span class="ref">MatsP_95.2</span></p>
            
            
            <p id="MatsP_95.3">
               dharmo 'yaṃ vṛṣarūpeṇa nandī nāma gaṇādhipaḥ <br />
               dharmānmāheśvarān vakṣyat yataḥprabhṛti nārada //
                <span class="ref">MatsP_95.3</span></p>
            
            *matsya uvāca
            
            
            <p id="MatsP_95.4">
               ityuktvā devadeveśas tatraivāntaradhīyata <br />
               nārado 'pi hi śuśrūṣur apṛcchannandikeśvaram <br />
               ādiṣṭastvaṃ śiveneha vada māheśvaraṃ vratam //
                <span class="ref">MatsP_95.4</span></p>
            
            *nandikeśvara uvāca
            
            
            <p id="MatsP_95.5">
               śṛṇuṣvāvahito brahman vakṣye māheśvaraṃ vratam <br />
               triṣu lokeṣu vikhyātā nāmnā śivacaturdaśī //
                <span class="ref">MatsP_95.5</span></p>
            
            
            <p id="MatsP_95.6">
               mārgaśīrṣatrayodaśyāṃ sitāyāmekabhojanaḥ <br />
               prārthayeddevadeveśaṃ tvāmahaṃ śaraṇaṃ gataḥ //
                <span class="ref">MatsP_95.6</span></p>
            
            
            <p id="MatsP_95.7">
               caturdaśyāṃ nirāhāraḥ samyagabhyarcya śaṃkaram <br />
               suvarṇavṛṣabhaṃ dattvā bhokṣyāmi ca pare 'hani //
                <span class="ref">MatsP_95.7</span></p>
            
            
            <p id="MatsP_95.8">
               evaṃ niyamakṛtsuptvā prātarutthāya mānavaḥ <br />
               kṛtasnānajapaḥpaścād umayā saha śaṃkaram <br />
               pūjayetkamalaiḥ śubhrair gandhamālyānulepanaiḥ //
                <span class="ref">MatsP_95.8</span></p>
            
            
            <p id="MatsP_95.9">
               pādau namaḥ śivāyeti śiraḥ sarvātmane namaḥ <br />
               trinetrāyeti netrāṇi lalāṭaṃ haraye namaḥ //
                <span class="ref">MatsP_95.9</span></p>
            
            
            <p id="MatsP_95.10">
               mukhamindumukhāyeti śrīkaṇṭhāyeti kaṃdharām <br />
               sadyojātāya karṇau tu vāmadevāya vai bhujau //
                <span class="ref">MatsP_95.10</span></p>
            
            
            <p id="MatsP_95.11">
               aghorahṛdayāyeti hṛdayaṃ cābhipūjayet <br />
               stanau tatpuruṣāyeti tatheśānāya codaram //
                <span class="ref">MatsP_95.11</span></p>
            
            
            <p id="MatsP_95.12">
               pārśvau cānantadharmāya jñānabhūtāya vai kaṭim <br />
               ūrū cānantavairāgyasiṃhāyetyabhipūjayet //
                <span class="ref">MatsP_95.12</span></p>
            
            
            <p id="MatsP_95.13">
               anantaiśvaryanāthāya jānunī cārcayedbudhaḥ <br />
               pradhānāya namo jaṅghe gulphau vyomātmane namaḥ //
                <span class="ref">MatsP_95.13</span></p>
            
            
            <p id="MatsP_95.14">
               vyomakeśātmarūpāya keśānpṛṣṭhaṃ ca pūjayet <br />
               namaḥ puṣṭyai namastuṣṭyai pārvatīṃ cāpi pūjayet //
                <span class="ref">MatsP_95.14</span></p>
            
            
            <p id="MatsP_95.15">
               tatastu vṛṣabhaṃ haimam udakumbhasamanvitam <br />
               śuklamālyāmbaradharaṃ pañcaratnasamanvitam <br />
               bhakṣyairnānāvidhairyuktaṃ brāhmaṇāya nivedayet //
                <span class="ref">MatsP_95.15</span></p>
            
            
            <p id="MatsP_95.16">
               prīyatāṃ devadevo 'tra sadyojātaḥ pinākadhṛk <br />
               tato viprānsamāhūya tarpayedbhaktitaḥ śubhān <br />
               pṛṣadājyaṃ ca saṃprāśya svapedbhūmāvudaṅmukhaḥ //
                <span class="ref">MatsP_95.16</span></p>
            
            
            <p id="MatsP_95.17">
               pañcadaśyāṃ ca sampūjya viprānbhuñjīta vāgyataḥ <br />
               tadvatkṛṣṇacaturdaśyām etatsarvaṃ samācaret //
                <span class="ref">MatsP_95.17</span></p>
            
            
            <p id="MatsP_95.18">
               caturdaśīṣu sarvāsu kuryātpūrvavadarcanam <br />
               ye tu māse viśeṣāḥ syus tānnibodha kramādiha //
                <span class="ref">MatsP_95.18</span></p>
            
            
            <p id="MatsP_95.19">
               mārgaśīrṣādimāseṣu kramādetadudīrayet <br />
               śaṃkarāya namaste 'stu namaste karavīraka //
                <span class="ref">MatsP_95.19</span></p>
            
            
            <p id="MatsP_95.20">
               tryambakāya namaste 'stu maheśvaramataḥ param <br />
               namaste 'stu mahādeva sthāṇave ca tataḥ param //
                <span class="ref">MatsP_95.20</span></p>
            
            
            <p id="MatsP_95.21">
               namaḥ paśupate nātha namaste śambhave punaḥ <br />
               namaste paramānanda namaḥ somārdhadhāriṇe //
                <span class="ref">MatsP_95.21</span></p>
            
            
            <p id="MatsP_95.22">
               namo bhīmāya ityevaṃ tvāmahaṃ śaraṇaṃ gataḥ <br />
               gomūtraṃ gomūyaṃ kṣīraṃ dadhi sarpiḥ kuśodakam //
                <span class="ref">MatsP_95.22</span></p>
            
            
            <p id="MatsP_95.23">
               pañcagavyaṃ tato bilvaṃ karpūraṃ cāguruṃ yavāḥ <br />
               tilāḥ kṛṣṇāśca vidhivat prāśanaṃ kramaśaḥ smṛtam <br />
               pratimāsaṃ caturdaśyor ekaikaṃ prāśanaṃ smṛtam //
                <span class="ref">MatsP_95.23</span></p>
            
            
            <p id="MatsP_95.24">
               mandāramālatībhiśca tathā dhattūrakairapi <br />
               sinduvārairaśokaiśca mallikābhiśca pāṭalaiḥ //
                <span class="ref">MatsP_95.24</span></p>
            
            
            <p id="MatsP_95.25">
               arkapuṣpaiḥ kadambaiśca śatapattryā tathotpalaiḥ <br />
               ekaikena caturdaśyor arcayetpārvatīpatim //
                <span class="ref">MatsP_95.25</span></p>
            
            
            <p id="MatsP_95.26">
               punaśca kārttike māse prāpte saṃtarpayeddvijān <br />
               annair nānāvidhair bhakṣyair vastramālyavibhūṣaṇaiḥ //
                <span class="ref">MatsP_95.26</span></p>
            
            
            <p id="MatsP_95.27">
               kṛtvā nīlavṛṣotsargaṃ śrutyuktavidhinā naraḥ <br />
               umāmaheśvaraṃ haimaṃ vṛṣabhaṃ ca gavā saha //
                <span class="ref">MatsP_95.27</span></p>
            
            
            <p id="MatsP_95.28">
               muktāphalāṣṭakayutaṃ sitanetrapaṭāvṛtām <br />
               sarvopaskarasaṃyuktāṃ śayyāṃ dadyāt sakumbhakām //
                <span class="ref">MatsP_95.28</span></p>
            
            
            <p id="MatsP_95.29">
               tāmrapātropari punaḥ śālitaṇḍulasaṃyutam <br />
               sthāpya viprāya śāntāya vedavrataparāya ca //
                <span class="ref">MatsP_95.29</span></p>
            
            
            <p id="MatsP_95.30">
               jyeṣṭhasāmavide deyaṃ navakavratine kvacit <br />
               guṇajñe śrotriye dadyād ācārye tattvavedini //
                <span class="ref">MatsP_95.30</span></p>
            
            
            <p id="MatsP_95.31">
               avyaṅgāṅgāya saumyāya sadā kalpāṇakāriṇe <br />
               sapatnīkāya sampūjya vastramālyavibhūṣaṇaiḥ //
                <span class="ref">MatsP_95.31</span></p>
            
            
            <p id="MatsP_95.32">
               gurau sati gurordeyaṃ tadabhāve dvijātaye <br />
               na vittaśāṭhyaṃ kurvīta kurvandoṣātpatatyadhaḥ //
                <span class="ref">MatsP_95.32</span></p>
            
            
            <p id="MatsP_95.33">
               anena vidhinā yastu kuryācchivacaturdaśīm <br />
               so 'śvamedhasahasrasya phalaṃ prāpnoti mānavaḥ //
                <span class="ref">MatsP_95.33</span></p>
            
            
            <p id="MatsP_95.34">
               brahmahatyādikaṃ kiṃcid yadatrāmutra vā kṛtam <br />
               pitṛbhirbhrātṛbhirvāpi tatsarvaṃ nāśamāpnuyāt //
                <span class="ref">MatsP_95.34</span></p>
            
            
            <p id="MatsP_95.35">
               dīrghāyurārogyakulānnavṛddhir atrākṣayāmutra caturbhujatvam <br />
               gaṇādhipatyaṃ divi kalpakoṭiśatānyuṣitvā padameti śambhoḥ //
                <span class="ref">MatsP_95.35</span></p>
            
            
            <p id="MatsP_95.36">
               na bṛhaspatirapyanantamasyāḥ phalamindo na pitāmaho 'pi vaktum <br />
               na ca siddhagaṇo 'pyalaṃ na cāhaṃ yadi jihvāyutakoṭayo 'pi vaktre //
                <span class="ref">MatsP_95.36</span></p>
            
            
            <p id="MatsP_95.37">
               bhavatyamaravallabhaḥ paṭhati yaḥ smaredvā sadā śṛṇotyapi vimatsaraḥ sakalapāpanirmocanīm <br />
               imāṃ śivacaturdaśīmamarakāminīkoṭayaḥ stuvanti tamaninditaṃ kimu samācaredyaḥ sadā //
                <span class="ref">MatsP_95.37</span></p>
            
            
            <p id="MatsP_95.38">
               yā vātha nārī kurute 'tibhaktyā bhartāramāpṛcchya sutāngurūnvā <br />
               sāpi prasādātparameśvarasya paraṃ padaṃ yāti pinākapāṇeḥ //
                <span class="ref">MatsP_95.38</span></p>
            
            </div>
         
         <div id="d1e74775">
            
            <h3>Matsya-Purāṇa 96</h3>
            *nandikeśvara uvāca
            
            
            <p id="MatsP_96.1">
               phalatyāgasya māhātmyaṃ yadbhavecchṛṇu nārada <br />
               yadakṣayaṃ paraṃ loke sarvakāmaphalapradam //
                <span class="ref">MatsP_96.1</span></p>
            
            
            <p id="MatsP_96.2">
               mārgaśīrṣe śubhe māsi tṛtīyāyāṃ mune vratam <br />
               dvādaśyāmathavāṣṭamyāṃ caturdaśyāmathāpi vā <br />
               ārabhecchuklapakṣasya kṛtvā brāhmaṇavācanam //
                <span class="ref">MatsP_96.2</span></p>
            
            
            <p id="MatsP_96.3">
               anyeṣvapi hi māseṣu puṇyeṣu munisattama <br />
               sadakṣiṇaṃ pāyasena bhojayecchaktito dvijān //
                <span class="ref">MatsP_96.3</span></p>
            
            
            <p id="MatsP_96.4">
               aṣṭādaśānāṃ dhānyānām anyacca phalamūlakam <br />
               varjayedabdamekaṃ tu ṛte auṣadhakāraṇam <br />
               savṛṣaṃ kāñcanaṃ rudraṃ dharmarājaṃ ca kārayet //
                <span class="ref">MatsP_96.4</span></p>
            
            
            <p id="MatsP_96.5">
               kūṣmāṇḍaṃ mātuliṅgaṃ ca vārtākaṃ panasaṃ tathā <br />
               āmrātakaṃ kapitthāni kaliṅgamatha vālukam //
                <span class="ref">MatsP_96.5</span></p>
            
            
            <p id="MatsP_96.6">
               śrīphalāśvatthabadaraṃ jambīraṃ kadalīphalam <br />
               kāśmaraṃ dāḍimaṃ śaktyā kāladhautāni ṣoḍaśa //
                <span class="ref">MatsP_96.6</span></p>
            
            
            <p id="MatsP_96.7">
               mūlakāmalakaṃ jambūtintiḍīkaramardakam <br />
               kaṅkolailākatuṇḍīrakarīrakuṭajaṃ śamī //
                <span class="ref">MatsP_96.7</span></p>
            
            
            <p id="MatsP_96.8">
               audumbaraṃ nārikelaṃ drākṣātha bṛhatīdvayam <br />
               raupyāṇi kārayecchaktyā phalānīmāni ṣoḍaśa //
                <span class="ref">MatsP_96.8</span></p>
            
            
            <p id="MatsP_96.9">
               tāmraṃ tālaphalaṃ kuryād agastiphalameva ca <br />
               piṇḍārakāśmaryaphalaṃ tathā sūraṇakandakam //
                <span class="ref">MatsP_96.9</span></p>
            
            
            <p id="MatsP_96.10">
               raktālukākandakaṃ ca kanakāhvaṃ ca cirbhiṭam <br />
               citravallīphalaṃ tadvat kūṭaśālmalijaṃ phalam //
                <span class="ref">MatsP_96.10</span></p>
            
            
            <p id="MatsP_96.11">
               āmraniṣpāvamadhukavaṭamudgapaṭolakam <br />
               tāmrāṇi ṣoḍaśaitāni kārayecchaktito naraḥ //
                <span class="ref">MatsP_96.11</span></p>
            
            
            <p id="MatsP_96.12">
               udakumbhadvayaṃ kuryād dhānyopari savastrakam <br />
               tataśca kārayecchayyāṃ yathopari suvāsasī //
                <span class="ref">MatsP_96.12</span></p>
            
            
            <p id="MatsP_96.13">
               bhakṣyapātratrayopetaṃ yamarudravṛṣānvitam <br />
               dhenvā sahaiva śāntāya viprāyātha kuṭumbine <br />
               sapatnīkāya sampūjya puṇye 'hni vinivedayet //
                <span class="ref">MatsP_96.13</span></p>
            
            
            <p id="MatsP_96.14">
               yathā phaleṣu sarveṣu vasantyamarakoṭayaḥ <br />
               tathā sarvaphalatyāgavratādbhaktiḥ śive 'stu me //
                <span class="ref">MatsP_96.14</span></p>
            
            
            <p id="MatsP_96.15">
               yathā śivaśca dharmaśca sadānantaphalapradau <br />
               tadyuktaphaladānena tau syātāṃ me varapradau //
                <span class="ref">MatsP_96.15</span></p>
            
            
            <p id="MatsP_96.16">
               yathā phalānyanantāni śivabhakteṣu sarvadā <br />
               tathānantaphalāvāptir astu janmani janmani //
                <span class="ref">MatsP_96.16</span></p>
            
            
            <p id="MatsP_96.17">
               yathā bhedaṃ na paśyāmi śivaviṣṇvarkapadmajān <br />
               tathā mamāstu viśvātmā śaṃkaraḥ śaṃkaraḥ sadā //
                <span class="ref">MatsP_96.17</span></p>
            
            
            <p id="MatsP_96.18">
               iti dattvā ca tatsarvam alaṃkṛtya ca bhūṣaṇaiḥ <br />
               śaktiścecchayanaṃ dadyāt sarvopaskarasaṃyutam //
                <span class="ref">MatsP_96.18</span></p>
            
            
            <p id="MatsP_96.19">
               aśaktastu phalānyeva yathoktāni vidhānataḥ <br />
               tathodakumbhasaṃyuktau śivadharmau ca kāñcanau //
                <span class="ref">MatsP_96.19</span></p>
            
            
            <p id="MatsP_96.20">
               viprāya dattvā bhuñjīta vāgyatastailavarjitam <br />
               anyānyapi yathāśaktyā bhojayecchaktito dvijān //
                <span class="ref">MatsP_96.20</span></p>
            
            
            <p id="MatsP_96.21">
               etadbhāgavatānāṃ tu sauravaiṣṇavayoginām <br />
               śubhaṃ sarvaphalatyāgavrataṃ vedavido viduḥ //
                <span class="ref">MatsP_96.21</span></p>
            
            
            <p id="MatsP_96.22">
               nārībhiśca yathāśaktyā kartavyaṃ dvijapuṃgava <br />
               etasmānnāparaṃ kiṃcid iha loke paratra ca <br />
               vratamasti muniśreṣṭha yadanantaphalapradam //
                <span class="ref">MatsP_96.22</span></p>
            
            
            <p id="MatsP_96.23">
               sauvarṇaraupyatāmreṣu yāvantaḥ paramāṇavaḥ <br />
               bhavanti cūrṇyamāneṣu phaleṣu munisattama <br />
               tāvadyugasahasrāṇi rudraloke mahīyate //
                <span class="ref">MatsP_96.23</span></p>
            
            
            <p id="MatsP_96.24">
               etatsamastakaluṣāpaharaṃ janānām ājīvanāya manujeṣu ca sarvadā syāt <br />
               janmāntareṣvapi na putraviyogaduḥkham āpnoti dhāma ca puraṃdaralokajuṣṭam //
                <span class="ref">MatsP_96.24</span></p>
            
            
            <p id="MatsP_96.25">
               yo vā śṛṇoti puruṣo 'lpadhanaḥ paṭhedvā devālayeṣu bhavaneṣu ca dhārmikāṇām <br />
               pāpairviyuktavapuratra puraṃ murārer ānandakṛtpadamupaiti munīndra so 'pi //
                <span class="ref">MatsP_96.25</span></p>
            
            </div>
         
         <div id="d1e75296">
            
            <h3>Matsya-Purāṇa 97</h3>
            *nārada uvāca
            
            
            <p id="MatsP_97.1">
               yadārogyakaraṃ puṃsāṃ yadanantaphalapradam <br />
               yacchāntaye ca martyānāṃ vada nandīśa tadvratam //
                <span class="ref">MatsP_97.1</span></p>
            
            *nandikeśvara uvāca
            
            
            <p id="MatsP_97.2">
               yattadviśvātmano dhāma paraṃ brahma sanātanam <br />
               sūryāgnicandrarūpeṇa tattridhā jagati sthitam //
                <span class="ref">MatsP_97.2</span></p>
            
            
            <p id="MatsP_97.3">
               tadārādhya pumānvipra prāpnoti kuśalaṃ sadā <br />
               tasmādādityavāreṇa sadā naktāśano bhavet //
                <span class="ref">MatsP_97.3</span></p>
            
            
            <p id="MatsP_97.4">
               yadā hastena saṃyuktam ādityasya ca vāsaram <br />
               tadā śanidine kuryād ekabhaktaṃ vimatsaraḥ //
                <span class="ref">MatsP_97.4</span></p>
            
            
            <p id="MatsP_97.5">
               naktamādityavāreṇa bhojayitvā dvijottamān <br />
               pattrairdvādaśasaṃyuktaṃ raktacandanapaṅkajam //
                <span class="ref">MatsP_97.5</span></p>
            
            
            <p id="MatsP_97.6">
               vilikhya vinyasetsūryaṃ namaskāreṇa pūrvataḥ <br />
               divākaraṃ tathāgneye vivasvantamataḥ param //
                <span class="ref">MatsP_97.6</span></p>
            
            
            <p id="MatsP_97.7">
               bhagaṃ tu nairṛte devaṃ varuṇaṃ paścime dale <br />
               mahendramanile tadvad ādityaṃ ca tathottare //
                <span class="ref">MatsP_97.7</span></p>
            
            
            <p id="MatsP_97.8">
               śāntamīśānabhāge tu namaskāreṇa vinyaset <br />
               karṇikāpūrvapattre tu sūryasya turagānnyaset //
                <span class="ref">MatsP_97.8</span></p>
            
            
            <p id="MatsP_97.9">
               dakṣiṇe 'ryamanāmānaṃ mārtaṇḍaṃ paścime dale <br />
               uttare tu raviṃ devaṃ karṇikāyāṃ ca bhāskaram //
                <span class="ref">MatsP_97.9</span></p>
            
            
            <p id="MatsP_97.10">
               raktapuṣpodakenārghyaṃ satilāruṇacandanam <br />
               tasminpadme tato dadyād imaṃ mantramudīrayet //
                <span class="ref">MatsP_97.10</span></p>
            
            
            <p id="MatsP_97.11">
               kālātmā sarvabhūtātmā vedātmā viśvatomukhaḥ <br />
               yasmādagnīndrarūpastvam ataḥ pāhi divākara //
                <span class="ref">MatsP_97.11</span></p>
            
            
            <p id="MatsP_97.12">
               agnim īḍe namastubhyam iṣetvorje ca bhāskara <br />
               agna āyāhi varada namaste jyotiṣāṃ pate //
                <span class="ref">MatsP_97.12</span></p>
            
            
            <p id="MatsP_97.13">
               arghyaṃ dattvā visṛjātha niśi tailavivarjitam <br />
               bhuñjīta vatsarānte tu kāñcanaṃ kamalottamam <br />
               puruṣaṃ ca yathāśaktyā kārayeddvibhujaṃ tathā //
                <span class="ref">MatsP_97.13</span></p>
            
            
            <p id="MatsP_97.14">
               suvarṇaśṛṅgīṃ kapilāṃ mahārghyāṃ raupyaiḥ khuraiḥ kāṃsyadohāṃ savatsām <br />
               pūrṇe guḍasyopari tāmrapātre nidhāya padmaṃ puruṣaṃ ca dadyāt //
                <span class="ref">MatsP_97.14</span></p>
            
            
            <p id="MatsP_97.15">
               sampūjya raktāmbaramālyadhūpair dvijaṃ ca raktairatha hemaśṛṅgaiḥ <br />
               saṃkalpayitvā puruṣaṃ sapadmaṃ dadyādanekavratadānakāya <br />
               avyaṅgarūpāya jitendriyāya kuṭumbine deyamanuddhatāya //
                <span class="ref">MatsP_97.15</span></p>
            
            
            <p id="MatsP_97.16">
               namo namaḥ pāpavināśanāya viśvātmane saptaturaṃgamāya <br />
               sāmargyajurdhāmanidhe vidhātre bhavābdhipotāya jagatsavitre //
                <span class="ref">MatsP_97.16</span></p>
            
            
            <p id="MatsP_97.17">
               ityanena vidhinā samācared abdabhekamiha yastu mānavaḥ <br />
               so 'dhirohati vinaṣṭakalmaṣaḥ sūryadhāma dhutacāmarāvaliḥ //
                <span class="ref">MatsP_97.17</span></p>
            
            
            <p id="MatsP_97.18">
               dharmasaṃkṣayamavāpya bhūpatiḥ śokaduḥkhabhayarogavarjitaḥ <br />
               dvīpasaptakapatiḥ punaḥ punar varmamūrtir amitaujasā yutaḥ //
                <span class="ref">MatsP_97.18</span></p>
            
            
            <p id="MatsP_97.19">
               yā ca bhartṛgurudevatatparā vedamūrtidinanaktamācaret <br />
               sāpi lokamamareśavanditā yāti nārada raverna saṃśayaḥ //
                <span class="ref">MatsP_97.19</span></p>
            
            
            <p id="MatsP_97.20">
               yaḥ paṭhedapi śṛṇoti mānavaḥ paṭhyamānamatha vānumodate <br />
               so 'pi śakrabhuvanasthito 'maraiḥ pūjyate vasati cākṣayaṃ divi //
                <span class="ref">MatsP_97.20</span></p>
            
            </div>
         
         <div id="d1e75704">
            
            <h3>Matsya-Purāṇa 98</h3>
            *nandikeśvara uvāca
            
            
            <p id="MatsP_98.1">
               athānyadapi vakṣyāmi saṃkrāntyudyāpane phalam <br />
               yadakṣayaṃ pare loke sarvakāmaphalapradam //
                <span class="ref">MatsP_98.1</span></p>
            
            
            <p id="MatsP_98.2">
               ayane viṣuve vāpi saṃkrāntivratamācaret <br />
               pūrvedyurekabhaktena dantadhāvanapūrvakam <br />
               saṃkrāntivāsare prātas tilaiḥ snānaṃ vidhīyate //
                <span class="ref">MatsP_98.2</span></p>
            
            
            <p id="MatsP_98.3">
               ravisaṃkramaṇe bhūmau candanenāṣṭapattrakam <br />
               padmaṃ sakarṇikaṃ kuryāt tasminnāvāhayedravim //
                <span class="ref">MatsP_98.3</span></p>
            
            
            <p id="MatsP_98.4">
               karṇikāyāṃ nyasetsūryam ādityaṃ pūrvatastataḥ <br />
               nama uṣṇārciṣe yāmye namo ṛṅmaṇḍalāya ca //
                <span class="ref">MatsP_98.4</span></p>
            
            
            <p id="MatsP_98.5">
               namaḥ savitre nairṛtye vāruṇe tapanaṃ punaḥ <br />
               vāyavye tu bhagaṃ nyasya punaḥ punarathārcayet //
                <span class="ref">MatsP_98.5</span></p>
            
            
            <p id="MatsP_98.6">
               mārtaṇḍamuttare viṣṇum īśāne vinyasetsadā <br />
               gandhamālyaphalairbhakṣyaiḥ sthaṇḍile pūjayettataḥ //
                <span class="ref">MatsP_98.6</span></p>
            
            
            <p id="MatsP_98.7">
               dvijāya sodakumbhaṃ ca ghṛtapātraṃ hiraṇmayam <br />
               kamalaṃ ca yathāśaktyā kārayitvā nivedayet //
                <span class="ref">MatsP_98.7</span></p>
            
            
            <p id="MatsP_98.8">
               candanodakapuṣpaiśca devāyārghyaṃ nyasedbhuvi <br />
               viśvāya viśvarūpāya viśvadhāmne svayambhuve <br />
               namo 'nanta namo dhātre ṛksāmayajuṣāṃ pate //
                <span class="ref">MatsP_98.8</span></p>
            
            
            <p id="MatsP_98.9">
               anena vidhinā sarvaṃ māsi māsi samācaret <br />
               vatsarānte 'thavā kuryāt sarvaṃ dvādaśadhā naraḥ //
                <span class="ref">MatsP_98.9</span></p>
            
            
            <p id="MatsP_98.10">
               saṃvatsarānte ghṛtapāyasena saṃtarpya vahniṃ dvijapuṃgavāṃśca <br />
               kumbhānpunardvādaśa dhenuyuktān saratnahairaṇmayapadmayuktān //
                <span class="ref">MatsP_98.10</span></p>
            
            
            <p id="MatsP_98.11">
               payasvinīḥ śīlavatīśca dadyād dharmaiḥ śṛṅgaiḥ raupyakhuraiśca yuktāḥ <br />
               gāvo 'ṣṭa vā sapta sakāṃsyadohā mālyāmbarā vā caturo 'pyaśaktaḥ <br />
               daurgatyayuktaḥ kapilāmathaikāṃ nivedayedbrāhmaṇapuṃgavāya //
                <span class="ref">MatsP_98.11</span></p>
            
            
            <p id="MatsP_98.12">
               haimīṃ ca dadyātpṛthivīṃ saśeṣām ākārya rūpyāmatha vā ca tāmrīm <br />
               paiṣṭīmaśaktaḥ pratimāṃ vidhāya sauvarṇasūryeṇa samaṃ pradadyāt <br />
               na vittaśāṭhyaṃ puruṣo 'tra kuryāt kurvannadho yāti na saṃśayo 'tra //
                <span class="ref">MatsP_98.12</span></p>
            
            
            <p id="MatsP_98.13">
               yāvanmahendrapramukhairnagendraiḥ pṛthvā ca saptābdhiyuteha tiṣṭhet <br />
               tāvatsa gandharvagaṇair aśeṣaiḥ sampūjyate nārada nākapṛṣṭhe //
                <span class="ref">MatsP_98.13</span></p>
            
            
            <p id="MatsP_98.14">
               tatastu karmakṣayamāpya saptadvīpādhipaḥ syātkulaśīlayuktaḥ <br />
               sṛṣṭermukhe 'vyaṅgavapuḥ sabhāryaḥ prabhūtaputrānvayavanditāṅghriḥ //
                <span class="ref">MatsP_98.14</span></p>
            
            
            <p id="MatsP_98.15">
               iti paṭhati śṛṇoti vātha bhaktyā vidhimakhilaṃ ravisaṃkramasya puṇyam <br />
               matimapi ca dadāti so 'pi devair amarapaterbhavane prapūjyate ca //
                <span class="ref">MatsP_98.15</span></p>
            
            </div>
         
         <div id="d1e76029">
            
            <h3>Matsya-Purāṇa 99</h3>
            *nandikeśvara uvāca
            
            
            <p id="MatsP_99.1">
               śṛṇu nārada vakṣyāmi viṣṇorvratamanuttamam <br />
               vibhūtidvādaśī nāma sarvadevanamaskṛtam //
                <span class="ref">MatsP_99.1</span></p>
            
            
            <p id="MatsP_99.2">
               kārttike caitravaiśākhe mārgaśīrṣe ca phālgune <br />
               āṣāḍhe vā daśamyāṃ tu śuklāyāṃ laghubhuṅnaraḥ <br />
               kṛtvā sāyantanīṃ saṃdhyāṃ gṛhṇīyānniyamaṃ budhaḥ //
                <span class="ref">MatsP_99.2</span></p>
            
            
            <p id="MatsP_99.3">
               ekādaśyāṃ nirāhāraḥ samabhyarcya janārdanam <br />
               dvādaśyāṃ dvijasaṃyuktaḥ kariṣye bhojanaṃ vibho //
                <span class="ref">MatsP_99.3</span></p>
            
            
            <p id="MatsP_99.4">
               tadavighnena me yātu saphalaṃ syācca keśava <br />
               namo nārāyaṇāyeti vācyaṃ ca svapatā niśi //
                <span class="ref">MatsP_99.4</span></p>
            
            
            <p id="MatsP_99.5">
               tataḥ prabhāta utthāya kṛtasnānajapaḥ śuciḥ <br />
               pūjayetpuṇḍarīkākṣaṃ śuklamālyānulepanaiḥ //
                <span class="ref">MatsP_99.5</span></p>
            
            
            <p id="MatsP_99.6">
               vibhūtaye namaḥ pādāv aśokāya ca jānunī <br />
               namaḥ śivāyetyūrū ca viśvamūrte namaḥ kaṭim //
                <span class="ref">MatsP_99.6</span></p>
            
            
            <p id="MatsP_99.7">
               kandarpāya namo meḍhram ādityāya namaḥ karau <br />
               dāmodarāyetyudaraṃ vāsudevāya ca stanau //
                <span class="ref">MatsP_99.7</span></p>
            
            
            <p id="MatsP_99.8">
               mādhavāyetyuro viṣṇoḥ kaṇṭham utkaṇṭhine namaḥ <br />
               śrīdharāya mukhaṃ keśān keśavāyeti nārada //
                <span class="ref">MatsP_99.8</span></p>
            
            
            <p id="MatsP_99.9">
               pṛṣṭhaṃ śārṅgadharāyeti śravaṇau varadāya vai <br />
               svanāmnā śaṅkhacakrāsigadājalajapāṇaye <br />
               śiraḥ sarvātmane brahman nama ityabhipūjayet //
                <span class="ref">MatsP_99.9</span></p>
            
            
            <p id="MatsP_99.10">
               matsyamutpalasaṃyuktaṃ haimaṃ kṛtvā tu śaktitaḥ <br />
               udakumbhasamāyuktam agrataḥ sthāpayedbudhaḥ //
                <span class="ref">MatsP_99.10</span></p>
            
            
            <p id="MatsP_99.11">
               guḍapātraṃ tilairyuktaṃ sitavastrābhiveṣṭitam <br />
               rātrau jāgaraṇaṃ kuryād itihāsakathādinā //
                <span class="ref">MatsP_99.11</span></p>
            
            
            <p id="MatsP_99.12">
               prabhātāyāṃ tu śarvaryāṃ brāhmaṇāya kuṭumbine <br />
               sakāñcanotpalaṃ devaṃ sodakumbhaṃ nivedayet //
                <span class="ref">MatsP_99.12</span></p>
            
            
            <p id="MatsP_99.13">
               yathā na mucyase deva sadā sarvavibhūtibhiḥ <br />
               tathā māmuddharāśeṣaduḥkhasaṃsārakardamāt //
                <span class="ref">MatsP_99.13</span></p>
            
            
            <p id="MatsP_99.14">
               daśāvatārarūpāṇi pratimāsaṃ kramānmune <br />
               dattātreyaṃ tathā vyāsam utpalena samanvitam <br />
               dadyādevaṃ samā yāvat pāṣaṇḍānabhivarjayet //
                <span class="ref">MatsP_99.14</span></p>
            
            
            <p id="MatsP_99.15">
               samāpyaivaṃ yathāśaktyā dvādaśa dvādaśīḥ punaḥ <br />
               saṃvatsarānte lavaṇaparvatena samanvitām <br />
               śayyāṃ dadyānmuniśreṣṭha gurave dhenusaṃyutām //
                <span class="ref">MatsP_99.15</span></p>
            
            
            <p id="MatsP_99.16">
               grāmaṃ ca śaktimāndadyāt kṣetraṃ vā bhavanānvitam <br />
               guruṃ sampūjya vidhivad vastrālaṃkārabhūṣaṇaiḥ //
                <span class="ref">MatsP_99.16</span></p>
            
            
            <p id="MatsP_99.17">
               anyānapi yathāśaktyā bhojayitvā dvijottamān <br />
               tarpayed vastragodānai ratnaughadhanasaṃcayaiḥ <br />
               alpavitto yathāśaktyā stokaṃ stokaṃ samācaret //
                <span class="ref">MatsP_99.17</span></p>
            
            
            <p id="MatsP_99.18">
               yaścāpyatīva niḥsvaḥ syād bhaktimānmādhavaṃ prati <br />
               puṣpārcanavidhānena sa kuryādvatsaradvayam //
                <span class="ref">MatsP_99.18</span></p>
            
            
            <p id="MatsP_99.19">
               anena vidhinā yastu vibhūtidvādaśīvratam <br />
               kuryātpāpavinirmuktaḥ pitṝṇāṃ tārayecchatam //
                <span class="ref">MatsP_99.19</span></p>
            
            
            <p id="MatsP_99.20">
               janmanāṃ śatasāhasraṃ na śokaphalabhāgbhavet <br />
               na ca vyādhirbhavettasya na dāridryaṃ na bandhanam <br />
               vaiṣṇavo vātha śaivo vā bhavejjanmani janmani //
                <span class="ref">MatsP_99.20</span></p>
            
            
            <p id="MatsP_99.21">
               yāvadyugasahasrāṇāṃ śatamaṣṭottaraṃ bhavet <br />
               tāvatsvarge vasedbrahman bhūpatiśca punarbhavet //
                <span class="ref">MatsP_99.21</span></p>
            
            </div>
         
         <div id="d1e76483">
            
            <h3>Matsya-Purāṇa 100</h3>
            *nandikeśvara uvāca
            
            
            <p id="MatsP_100.1">
               purā rathaṃtare kalpe rājāsītpuṣpavāhanaḥ <br />
               nāmnā lokeṣu vikhyātas tejasā sūryasaṃnibhaḥ //
                <span class="ref">MatsP_100.1</span></p>
            
            
            <p id="MatsP_100.2">
               tapasā tasya tuṣṭena caturvaktreṇa nārada <br />
               kamalaṃ kāñcanaṃ dattaṃ yathākāmagamaṃ mune //
                <span class="ref">MatsP_100.2</span></p>
            
            
            <p id="MatsP_100.3">
               lokaiḥ samastair nagaravāsibhiḥ sahito nṛpaḥ <br />
               dvīpāni suralokaṃ ca yatheṣṭaṃ vyacarattadā //
                <span class="ref">MatsP_100.3</span></p>
            
            
            <p id="MatsP_100.4">
               kalpādau saptamaṃ dvīpaṃ tasya puṣkaravāsinaḥ <br />
               loke ca pūjitaṃ yasmāt puṣkaradvīpamucyate //
                <span class="ref">MatsP_100.4</span></p>
            
            
            <p id="MatsP_100.5">
               devena brahmaṇā dattaṃ yānamasya yato 'mbujam <br />
               puṣpavāhanamityāhus tasmāttaṃ devadānavāḥ //
                <span class="ref">MatsP_100.5</span></p>
            
            
            <p id="MatsP_100.6">
               nāgamyamasyāsti jagattraye 'pi brahmāmbujasthasya tapo 'nubhāvāt <br />
               patnī ca tasyāpratimā munīndra nārīsahasrairabhito 'bhinandyā <br />
               nāmnā ca lāvaṇyavatī babhūva sā pārvatīveṣṭatamā bhavasya //
                <span class="ref">MatsP_100.6</span></p>
            
            
            <p id="MatsP_100.7">
               tasyātmajānāmayutaṃ babhūva dharmātmanām agryadhanurdharāṇām <br />
               tadātmanaḥ sarvamavekṣya rājā muhurmuhur vismayamāsasāda <br />
               so 'bhyāgataṃ vīkṣya munipravīraṃ prācetasaṃ vākyamidaṃ babhāṣe //
                <span class="ref">MatsP_100.7</span></p>
            
            
            <p id="MatsP_100.8">
               kasmādvibhūtir amalāmaramartyapūjyā jātā ca sarvavijitāmarasundarīṇām <br />
               bhāryā mamālpatapasā paritoṣitena dattaṃ mamāmbujagṛhaṃ ca munīndra dhātrā //
                <span class="ref">MatsP_100.8</span></p>
            
            
            <p id="MatsP_100.9">
               yasminpraviṣṭamapi koṭiśataṃ nṛpāṇāṃ sāmātyakuñjararathaughajanāvṛtānām <br />
               no lakṣyate kva gatamambaramadhya indus tārāgaṇairiva gataḥ paritaḥ sphuradbhiḥ //
                <span class="ref">MatsP_100.9</span></p>
            
            
            <p id="MatsP_100.10">
               tasmātkimanyajananījaṭharodbhavena dharmādikaṃ kṛtamaśeṣaphalāptihetuḥ <br />
               bhagavanmayātha tanayair athavānayāpi bhadraṃ yadetadakhilaṃ kathaya pracetaḥ //
                <span class="ref">MatsP_100.10</span></p>
            
            
            <p id="MatsP_100.11">
               munirabhyadhādatha bhavāntaritaṃ samīkṣya pṛthvīpateḥ prasabhamadbhutahetuvṛttam <br />
               janmābhavattava tu lubdhakule 'tighore jātastvamapyanudinaṃ kila pāpakārī //
                <span class="ref">MatsP_100.11</span></p>
            
            
            <p id="MatsP_100.12">
               vapurapyabhūttava punaḥ puruṣāṅgasaṃdhir durgandhisattvabhujagāvaraṇaṃ samantāt <br />
               na ca te suhṛn na sutabandhujano na tātas tv ādṛksvasā na jananī ca tadābhiśastā //
                <span class="ref">MatsP_100.12</span></p>
            
            
            <p id="MatsP_100.13">
               abhisaṃgatā paramabhīṣṭatamā vimukhī mahīśa tava yoṣidiyam <br />
               abhūdanāvṛṣṭiratīva raudrā kadācidāhāranimittamasmin <br />
               kṣutpīḍitenātha tadā na kiṃcid āsāditaṃ dhānyaphalāmiṣādyam //
                <span class="ref">MatsP_100.13</span></p>
            
            
            <p id="MatsP_100.14">
               athābhidṛṣṭaṃ mahadambujāḍhyaṃ sarovaraṃ paṅkaparītarodhaḥ <br />
               padmānyathādāya tato bahūni gataḥ puraṃ vaidiśanāmadheyam //
                <span class="ref">MatsP_100.14</span></p>
            
            
            <p id="MatsP_100.15">
               tanmaulyalābhāya puraṃ samastaṃ bhrāntaṃ tvayāśeṣam ahas tadāsīt <br />
               kretā na kaścitkamaleṣu jātaḥ śrānto bhṛśaṃ kṣutparipīḍitaśca //
                <span class="ref">MatsP_100.15</span></p>
            
            
            <p id="MatsP_100.16">
               upaviṣṭastvamekasmin sabhāryo bhavanāṅgaṇe <br />
               atha maṅgalaśabdaśca tvayā rātrau mahāñśrutaḥ //
                <span class="ref">MatsP_100.16</span></p>
            
            
            <p id="MatsP_100.17">
               sabhāryastatra gatavān yatrāsau maṅgaladhvaniḥ <br />
               tatra maṇḍapamadhyasthā viṣṇorarcāvalokitā //
                <span class="ref">MatsP_100.17</span></p>
            
            
            <p id="MatsP_100.18">
               veśyānaṅgavatī nāma vibhūtidvādaśīvratam <br />
               samāptau māghamāsasya lavaṇācalamuttamam //
                <span class="ref">MatsP_100.18</span></p>
            
            
            <p id="MatsP_100.19">
               nivedayantī gurave śayyāṃ copaskarānvitām <br />
               alaṃkṛtya hṛṣīkeśaṃ sauvarṇāmarapādapam //
                <span class="ref">MatsP_100.19</span></p>
            
            
            <p id="MatsP_100.20">
               tāṃ tu dṛṣṭvā tatastābhyām idaṃ ca paricintitam <br />
               kimebhiḥ kamalaiḥ kāryaṃ varaṃ viṣṇuralaṃkṛtaḥ //
                <span class="ref">MatsP_100.20</span></p>
            
            
            <p id="MatsP_100.21">
               iti bhaktistadā jātā dampatyostu narādhipa <br />
               tatprasaṅgātsamabhyarcya keśavaṃ lavaṇācalam <br />
               śayyā ca puṣpaprakaraiḥ pūjitā bhūśca sarvataḥ //
                <span class="ref">MatsP_100.21</span></p>
            
            
            <p id="MatsP_100.22">
               athānaṅgavatī tuṣṭā tayordhanaśatatrayam <br />
               dīyatāmādideśātha kaladhautaśatatrayam //
                <span class="ref">MatsP_100.22</span></p>
            
            
            <p id="MatsP_100.23">
               na gṛhītaṃ tatastābhyāṃ bahusattvāvalambanāt <br />
               anaṅgavatyā ca punas tayorannaṃ caturvidham <br />
               ānīya vyāhṛtaṃ cātra bhujyatāmiti bhūpate //
                <span class="ref">MatsP_100.23</span></p>
            
            
            <p id="MatsP_100.24">
               tābhyāṃ tu tadapi tyaktaṃ bhokṣyāvo vai varānane <br />
               prasaṅgādupavāsena tavādya sukhamāvayoḥ //
                <span class="ref">MatsP_100.24</span></p>
            
            
            <p id="MatsP_100.25">
               janmaprabhṛti pāpiṣṭhau kukarmāṇau dṛḍhavrate <br />
               tatprasaṅgāttayormadhye dharmaleśastu te 'nagha //
                <span class="ref">MatsP_100.25</span></p>
            
            
            <p id="MatsP_100.26">
               iti jāgaraṇaṃ tābhyāṃ tatprasaṅgādanuṣṭhitam <br />
               prabhāte ca tadā dattā śayyā salavaṇācalā //
                <span class="ref">MatsP_100.26</span></p>
            
            
            <p id="MatsP_100.27">
               grāmāśca gurave bhaktyā vipreṣu dvādaśaiva tu <br />
               vastrālaṃkārasaṃyuktā gāvaśca karakānvitāḥ //
                <span class="ref">MatsP_100.27</span></p>
            
            
            <p id="MatsP_100.28">
               bhojanaṃ ca suhṛnmitradīnāndhakṛpaṇaiḥ samam <br />
               tacca lubdhakadāmpatyaṃ pūjayitvā visarjitam //
                <span class="ref">MatsP_100.28</span></p>
            
            
            <p id="MatsP_100.29">
               sa bhavāṃl lubdhako jātaḥ sapatnīko nṛpeśvaraḥ <br />
               puṣkaraprakarāttasmāt keśavasya na pūjanāt //
                <span class="ref">MatsP_100.29</span></p>
            
            
            <p id="MatsP_100.30">
               vinaṣṭāśeṣapāpasya tava puṣkaramandiram <br />
               tasya sattvasya māhātmyād alpena tapasā nṛpa //
                <span class="ref">MatsP_100.30</span></p>
            
            
            <p id="MatsP_100.31">
               yathākāmagamaṃ jātaṃ lokanāthaścaturmukhaḥ <br />
               saṃtuṣṭastava rājendra brahmarūpī janārdanaḥ //
                <span class="ref">MatsP_100.31</span></p>
            
            
            <p id="MatsP_100.32">
               sāpyanaṅgavatī veśyā kāmadevasya sāmpratam <br />
               patnī sapatnī saṃjātā ratyāḥ prītiriti śrutā <br />
               lokeṣvānandajananī sakalāmarapūjitā //
                <span class="ref">MatsP_100.32</span></p>
            
            
            <p id="MatsP_100.33">
               tasmādutsṛjya rājendra puṣkaraṃ tanmahītale <br />
               gaṅgātaṭaṃ samāśritya vibhūtidvādaśīvratam <br />
               kuru rājendra nirvāṇam avaśyaṃ samavāpsyasi //
                <span class="ref">MatsP_100.33</span></p>
            
            
            <p id="MatsP_100.34">
               ityuktvā sa munir brahmaṃs tatraivāntaradhīyata <br />
               rājā yathoktaṃ ca punar akarotpuṣpavāhanaḥ //
                <span class="ref">MatsP_100.34</span></p>
            
            
            <p id="MatsP_100.35">
               idamācarato brahmann akhaṇḍavratam ācaret <br />
               yathākathaṃcit kamalair dvādaśa dvādaśīr mune //
                <span class="ref">MatsP_100.35</span></p>
            
            
            <p id="MatsP_100.36">
               kartavyāḥ śaktito deyā viprebhyo dakṣiṇānagha <br />
               na vittaśāṭhyaṃ kurvīta bhaktyā tuṣyati keśavaḥ //
                <span class="ref">MatsP_100.36</span></p>
            
            
            <p id="MatsP_100.37*">
               iti kaluṣatridāraṇaṃ janānāmapi paṭhatīha śṛṇoti cātha bhaktyā /<br />
               matimapi ca dadāti devaloke vasati sa koṭiśatāni vatsarāṇām //
                <span class="ref">MatsP_100.37*</span></p>
            
            </div>
         
         <div id="d1e77241">
            
            <h3>Matsya-Purāṇa 101</h3>
            *nandikeśvara uvāca
            
            
            <p id="MatsP_101.1">
               athātaḥ sampravakṣyāmi vrataṣaṣṭhīmanuttamām <br />
               rudreṇābhihitāṃ divyāṃ mahāpātakanāśanam //
                <span class="ref">MatsP_101.1</span></p>
            
            
            <p id="MatsP_101.2">
               naktamabdaṃ caritvā tu gavā sārdhaṃ kuṭumbine <br />
               haimaṃ cakraṃ triśūlaṃ ca dadyādviprāya vāsasī //
                <span class="ref">MatsP_101.2</span></p>
            
            
            <p id="MatsP_101.3">
               śivarūpastato 'smābhiḥ śivaloke sa modate <br />
               etaddevavrataṃ nāma mahāpātakanāśanam //
                <span class="ref">MatsP_101.3</span></p>
            
            
            <p id="MatsP_101.4">
               yastvekabhaktena samāṃ śivaṃ haimavṛṣānvitam <br />
               dhenuṃ tilamayīṃ dadyāt sa padaṃ yāti śāṃkaram <br />
               etadrudravrataṃ nāma pāpaśokavināśanam //
                <span class="ref">MatsP_101.4</span></p>
            
            
            <p id="MatsP_101.5">
               yastu nīlotpalaṃ haimaṃ śarkarāpātrasaṃyutam <br />
               ekāntaritanaktāśī samānte vṛṣasaṃyutam <br />
               sa vaiṣṇavaṃ padaṃ yāti līlāvratamidaṃ smṛtam //
                <span class="ref">MatsP_101.5</span></p>
            
            
            <p id="MatsP_101.6">
               āṣāḍhādicaturmāsam abhyaṅgaṃ varjayennaraḥ <br />
               bhojanopaskaraṃ dadyāt sa yāti bhavanaṃ hareḥ <br />
               jane prītikaraṃ nṝṇāṃ prītivratamihocyate //
                <span class="ref">MatsP_101.6</span></p>
            
            
            <p id="MatsP_101.7">
               varjayitvā madhau yastu dadhikṣīraghṛtaikṣavam <br />
               dadyādvastrāṇi sūkṣmāṇi rasapātraiśca saṃyutam //
                <span class="ref">MatsP_101.7</span></p>
            
            
            <p id="MatsP_101.8">
               sampūjya vipramithunaṃ gaurī me prīyatāmiti <br />
               etadgaurīvrataṃ nāma bhavānīlokadāyakam //
                <span class="ref">MatsP_101.8</span></p>
            
            
            <p id="MatsP_101.9">
               puṣyādau yastrayodaśyāṃ kṛtvā naktaṃ madhau punaḥ <br />
               aśokaṃ kāñcanaṃ dadyād ikṣuyuktaṃ daśāṅgulam //
                <span class="ref">MatsP_101.9</span></p>
            
            
            <p id="MatsP_101.10">
               viprāya vastrasaṃyuktaṃ pradyumnaḥ prīyatāmiti <br />
               kalpaṃ viṣṇupade sthitvā viśokaḥ syātpunarnaraḥ <br />
               etat kāmavrataṃ nāma sadā śokavināśanam //
                <span class="ref">MatsP_101.10</span></p>
            
            
            <p id="MatsP_101.11">
               āṣāḍhādivrataṃ yastu varjayennakhakartanam <br />
               vārtākaṃ ca caturmāsaṃ madhusarpirghaṭānvitam //
                <span class="ref">MatsP_101.11</span></p>
            
            
            <p id="MatsP_101.12">
               kārttikyāṃ tatpunarhaimaṃ brāhmaṇāya nivedayet <br />
               sa rudralokamāpnoti śivavratamidaṃ smṛtam //
                <span class="ref">MatsP_101.12</span></p>
            
            
            <p id="MatsP_101.13">
               varjayedyastu puṣpāṇi hemantaśiśirāvṛtū <br />
               puṣpatrayaṃ ca phālgunyāṃ kṛtvā śaktyā ca kāñcanam //
                <span class="ref">MatsP_101.13</span></p>
            
            
            <p id="MatsP_101.14">
               dadyāddvikālavelāyāṃ prīyetāṃ śivakeśavau <br />
               dattvā paraṃ padaṃ yāti saumyavratamidaṃ smṛtam //
                <span class="ref">MatsP_101.14</span></p>
            
            
            <p id="MatsP_101.15">
               phālgunyāditṛtīyāyāṃ lavaṇaṃ yastu varjayet <br />
               samāpte śayanaṃ dadyād gṛhaṃ copaskarānvitam //
                <span class="ref">MatsP_101.15</span></p>
            
            
            <p id="MatsP_101.16">
               sampūjya vipramithunaṃ bhavānī prīyatāmiti <br />
               gaurīloke vasetkalpaṃ saubhāgyavratamucyate //
                <span class="ref">MatsP_101.16</span></p>
            
            
            <p id="MatsP_101.17">
               saṃdhyāmaunaṃ tataḥ kṛtvā samānte ghṛtakumbhakam <br />
               vastrayugmaṃ tilānghaṇṭāṃ brāhmaṇāya nivedayet //
                <span class="ref">MatsP_101.17</span></p>
            
            
            <p id="MatsP_101.18">
               sārasvataṃ padaṃ yāti punarāvṛttidurlabham <br />
               etatsārasvataṃ nāma rūpavidyāpradāyakam //
                <span class="ref">MatsP_101.18</span></p>
            
            
            <p id="MatsP_101.19">
               lakṣmīmabhyarcya pañcamyām upavāsī bhavennaraḥ <br />
               samānte hemakamalaṃ dadyāddhenusamanvitam //
                <span class="ref">MatsP_101.19</span></p>
            
            
            <p id="MatsP_101.20">
               sa vaiṣṇavaṃ padaṃ yāti lakṣmīvāñjanmajanmani <br />
               etat sampadvrataṃ nāma sadā pāpavināśanam //
                <span class="ref">MatsP_101.20</span></p>
            
            
            <p id="MatsP_101.21">
               kṛtvopalepanaṃ śambhor agrataḥ keśavasya ca <br />
               yāvadabdaṃ punardadyād dhenuṃ jalaghaṭānvitām //
                <span class="ref">MatsP_101.21</span></p>
            
            
            <p id="MatsP_101.22">
               janmāyutaṃ sa rājā syāt tataḥ śivapuraṃ vrajet <br />
               etad āyurvrataṃ nāma sarvakāmapradāyakam //
                <span class="ref">MatsP_101.22</span></p>
            
            
            <p id="MatsP_101.23">
               aśvatthaṃ bhāskaraṃ gaṅgāṃ praṇamyaikatra vāgyataḥ <br />
               ekabhaktaṃ naraḥ kuryād abdamekaṃ vimatsaraḥ //
                <span class="ref">MatsP_101.23</span></p>
            
            
            <p id="MatsP_101.24">
               vratānte vipramithunaṃ pūjyaṃ dhenutrayānvitam <br />
               vṛkṣaṃ hiraṇmayaṃ dadyāt so'śvamedhaphalaṃ labhet <br />
               etat kīrtivrataṃ nāma bhūtikīrtiphalapradam //
                <span class="ref">MatsP_101.24</span></p>
            
            
            <p id="MatsP_101.25">
               ghṛtena snapanaṃ kuryāc chambhor vā keśavasya ca <br />
               akṣatābhiḥ supuṣpābhiḥ kṛtvā gomayamaṇḍalam //
                <span class="ref">MatsP_101.25</span></p>
            
            
            <p id="MatsP_101.26">
               tiladhenusamopetaṃ samānte hemapaṅkajam <br />
               śuddhamaṣṭāṅgulaṃ dadyāc chivaloke mahīyate <br />
               sāmagāya tataścaitat sāmavratamihocyate //
                <span class="ref">MatsP_101.26</span></p>
            
            
            <p id="MatsP_101.27">
               navamyāmekabhaktaṃ tu kṛtvā kanyāśca śaktitaḥ <br />
               bhojayitvāsanaṃ dadyād dhaimakañcukavāsasī //
                <span class="ref">MatsP_101.27</span></p>
            
            
            <p id="MatsP_101.28">
               haimaṃ siṃhaṃ ca viprāya dattvā śivapadaṃ vrajet <br />
               janmārbudaṃ surūpaḥ syāc chatrubhiścāparājitaḥ <br />
               etadvīravrataṃ nāma nārīṇāṃ ca sukhapradam //
                <span class="ref">MatsP_101.28</span></p>
            
            
            <p id="MatsP_101.29">
               yāvatsamā bhavedyastu pañcadaśyāṃ payovrataḥ <br />
               samānte śrāddhakṛddadyāt pañca gāstu payasvinīḥ //
                <span class="ref">MatsP_101.29</span></p>
            
            
            <p id="MatsP_101.30">
               vāsāṃsi ca piśaṅgāni jalakumbhayutāni ca <br />
               sa yāti vaiṣṇavaṃ lokaṃ pitṝṇāṃ tārayecchatam <br />
               kalpānte rājarājaḥ syāt pitṛvratam idaṃ smṛtam //
                <span class="ref">MatsP_101.30</span></p>
            
            
            <p id="MatsP_101.31">
               caitrādicaturo māsāñ jalaṃ dadyādayācitam <br />
               vratānte maṇikaṃ dadyād annavastrasamanvitam //
                <span class="ref">MatsP_101.31</span></p>
            
            
            <p id="MatsP_101.32">
               tilapātraṃ hiraṇyaṃ ca brahmaloke mahīyate <br />
               kalpānte bhūpatirnūnam ānandavratamucyate //
                <span class="ref">MatsP_101.32</span></p>
            
            
            <p id="MatsP_101.33">
               pañcāmṛtena snapanaṃ kṛtvā saṃvatsaraṃ vibhoḥ <br />
               vatsarānte punardadyād dhenuṃ pañcāmṛtena hi //
                <span class="ref">MatsP_101.33</span></p>
            
            
            <p id="MatsP_101.34">
               viprāya dadyācchaṅkhaṃ ca sa padaṃ yāti śāṃkaram <br />
               rājā bhavati kalpānte dhṛtivratamidaṃ smṛtam //
                <span class="ref">MatsP_101.34</span></p>
            
            
            <p id="MatsP_101.35">
               varjayitvā pumānmāṃsam abdānte goprado bhavet <br />
               tadvaddhemamṛgaṃ dadyāt so'śvamedhaphalaṃ labhet <br />
               ahiṃsāvratamityuktaṃ kalpānte bhūpatirbhavet //
                <span class="ref">MatsP_101.35</span></p>
            
            
            <p id="MatsP_101.36">
               māghamāsyuṣasi snānaṃ kṛtvā dāmpatyamarcayet <br />
               bhojayitvā yathāśaktyā mālyavastravibhūṣaṇaḥ <br />
               sūryaloke vasetkalpaṃ sūryavratamidaṃ smṛtam //
                <span class="ref">MatsP_101.36</span></p>
            
            
            <p id="MatsP_101.37">
               āṣāḍhādicaturmāsaṃ prātaḥsnāyī bhavennaraḥ <br />
               vipreṣu bhojanaṃ dadyāt kārttikyāṃ goprado bhavet <br />
               sa vaiṣṇavaṃ padaṃ yāti viṣṇuvratamidaṃ śubham //
                <span class="ref">MatsP_101.37</span></p>
            
            
            <p id="MatsP_101.38">
               ayanādayanaṃ yāvad varjayetpuṣpasarpiṣī <br />
               tadante puṣpadāmāni ghṛtadhenvā sahaiva tu //
                <span class="ref">MatsP_101.38</span></p>
            
            
            <p id="MatsP_101.39">
               dattvā śivapadaṃ gacched viprāya ghṛtapāyasam <br />
               etacchīlavrataṃ nāma śīlārogyaphalapradam //
                <span class="ref">MatsP_101.39</span></p>
            
            
            <p id="MatsP_101.40">
               saṃdhyādīpaprado yastu samāṃ tailaṃ vivarjayet <br />
               samānte dīpikāṃ dadyāc cakraśūle ca kāñcane //
                <span class="ref">MatsP_101.40</span></p>
            
            
            <p id="MatsP_101.41">
               vastrayugmaṃ ca viprāya tejasvī sa bhavediha <br />
               rudralokamavāpnoti dīptivratamidaṃ smṛtam //
                <span class="ref">MatsP_101.41</span></p>
            
            
            <p id="MatsP_101.42">
               kārttikyāditṛtīyāyāṃ prāśya gomūtrayāvakam <br />
               naktaṃ caredabdamekam abdānte goprado bhavet //
                <span class="ref">MatsP_101.42</span></p>
            
            
            <p id="MatsP_101.43">
               gaurīloke vasetkalpaṃ tato rājā bhavediha <br />
               etadrudravrataṃ nāma sadā kalyāṇakārakam //
                <span class="ref">MatsP_101.43</span></p>
            
            
            <p id="MatsP_101.44">
               varjayeccaitramāse ca yaśca gandhānulepanam <br />
               śuktiṃ gandhabhṛtāṃ dattvā viprāya sitavāsasī <br />
               vāruṇaṃ padamāpnoti dṛḍhavratamidaṃ smṛtam //
                <span class="ref">MatsP_101.44</span></p>
            
            
            <p id="MatsP_101.45">
               vaiśākhe puṣpalavaṇaṃ varjayitvātha gopradaḥ <br />
               bhūtvā viṣṇupade kalpaṃ sthitvā rājā bhavediha <br />
               etatkāntivrataṃ nāma kāntikīrtiphalapradam //
                <span class="ref">MatsP_101.45</span></p>
            
            
            <p id="MatsP_101.46">
               brahmāṇḍaṃ kāñcanaṃ kṛtvā tilarāśisamanvitam <br />
               tryahaṃ tilaprado bhūtvā vahniṃ saṃtarpya sadvijam //
                <span class="ref">MatsP_101.46</span></p>
            
            
            <p id="MatsP_101.47">
               sampūjya vipradāmpatyaṃ mālyavastravibhūṣaṇaiḥ <br />
               śaktitastripalādūrdhvaṃ viśvātmā prīyatāmiti //
                <span class="ref">MatsP_101.47</span></p>
            
            
            <p id="MatsP_101.48">
               puṇye 'hni dadyātsa paraṃ brahma yātyapunarbhavam <br />
               etadbrahmavrataṃ nāma nirvāṇapadadāyakam //
                <span class="ref">MatsP_101.48</span></p>
            
            
            <p id="MatsP_101.49">
               yaścobhayamukhīṃ dadyāt prabhūtakanakānvitām <br />
               dinaṃ payovratastiṣṭhet sa yāti paramaṃ padam <br />
               etaddhenuvrataṃ nāma punarāvṛttidurlabham //
                <span class="ref">MatsP_101.49</span></p>
            
            
            <p id="MatsP_101.50">
               tryahaṃ payovrate sthitvā kāñcanaṃ kalpapādapam <br />
               palādūrdhvaṃ yathāśaktyā taṇḍulais tūpasaṃyutam <br />
               dattvā brahmapadaṃ yāti kalpavratamidaṃ smṛtam //
                <span class="ref">MatsP_101.50</span></p>
            
            
            <p id="MatsP_101.51">
               māsopavāsī yo dadyād dhenuṃ viprāya śobhanām <br />
               sa vaiṣṇavaṃ padaṃ yati bhīmavratamidaṃ smṛtam //
                <span class="ref">MatsP_101.51</span></p>
            
            
            <p id="MatsP_101.52">
               dadyād viṃśatpalādūrdhvaṃ mahīṃ kṛtvā tu kāñcanīm <br />
               dinaṃ payovratastiṣṭhed rudraloke mahīyate <br />
               dharāvratamidaṃ proktaṃ saptakalpaśatānugam //
                <span class="ref">MatsP_101.52</span></p>
            
            
            <p id="MatsP_101.53">
               māghe māse 'thavā caitre guḍadhenuprado bhavet <br />
               guḍavratastṛtīyāyāṃ gaurīloke mahīyate <br />
               mahāvratamidaṃ nāma paramānandakārakam //
                <span class="ref">MatsP_101.53</span></p>
            
            
            <p id="MatsP_101.54">
               pakṣopavāsī yo dadyād viprāya kapilādvayam <br />
               brahmalokamavāpnoti devāsurasupūjitam <br />
               kalpānte rājarājaḥ syāt prabhāvratamidaṃ smṛtam //
                <span class="ref">MatsP_101.54</span></p>
            
            
            <p id="MatsP_101.55">
               vatsaraṃ tvekabhaktāśī sabhakṣyajalakumbhadaḥ <br />
               śivaloke vasetkalpaṃ prāptivratamidaṃ smṛtam //
                <span class="ref">MatsP_101.55</span></p>
            
            
            <p id="MatsP_101.56">
               naktāśī cāṣṭamīṣu syād vatsarānte ca dhenudaḥ <br />
               pauraṃdaraṃ puraṃ yāti sugativratamucyate //
                <span class="ref">MatsP_101.56</span></p>
            
            
            <p id="MatsP_101.57">
               viprāyendhanado yastu varṣādicaturastvṛtūn <br />
               ghṛtadhenuprado 'nte ca sa paraṃ brahma gacchati <br />
               vaiśvānaravrataṃ nāma sarvapāpavināśanam //
                <span class="ref">MatsP_101.57</span></p>
            
            
            <p id="MatsP_101.58">
               ekādaśyāṃ ca naktāśī yaścakraṃ vinivedayet <br />
               samānte vaiṣṇavaṃ haimaṃ sa viṣṇoḥ padamāpnuyāt <br />
               etat kṛṣṇavrataṃ nāma kalpānte rājyabhāgbhavet //
                <span class="ref">MatsP_101.58</span></p>
            
            
            <p id="MatsP_101.59">
               pāyasāśī samānte tu dadyādviprāya goyugam <br />
               lakṣmīlokamavāpnoti hy etad devīvrataṃ smṛtam //
                <span class="ref">MatsP_101.59</span></p>
            
            
            <p id="MatsP_101.60">
               saptamyāṃ naktabhugdadyāt samānte gāṃ payasvinīm <br />
               sūryalokamavāpnoti bhānuvratamidaṃ smṛtam //
                <span class="ref">MatsP_101.60</span></p>
            
            
            <p id="MatsP_101.61">
               caturthyāṃ naktabhugdadyād abdānte hemavāraṇam <br />
               vrataṃ vaināyakaṃ nāma śivalokaphalapradam //
                <span class="ref">MatsP_101.61</span></p>
            
            
            <p id="MatsP_101.62">
               mahāphalāni yastyaktvā caturmāsaṃ dvijātaye <br />
               haimāni kārttike dadyād goyugena samanvitam <br />
               etat phalavrataṃ nāma viṣṇulokaphalapradam //
                <span class="ref">MatsP_101.62</span></p>
            
            
            <p id="MatsP_101.63">
               yaścopavāsī saptamyāṃ samānte haimapaṅkajam <br />
               gāśca vai śaktito dadyād dhemānnaghaṭasaṃyutāḥ <br />
               etat sauravrataṃ nāma sūryalokaphalapradam //
                <span class="ref">MatsP_101.63</span></p>
            
            
            <p id="MatsP_101.64">
               dvādaśa dvādaśīryastu samāpyopoṣaṇena ca <br />
               govastrakāñcanairviprān pūjayecchaktito naraḥ <br />
               paramaṃ padaṃ prāpnoti viṣṇuvratamidaṃ smṛtam //
                <span class="ref">MatsP_101.64</span></p>
            
            
            <p id="MatsP_101.65">
               kārttikyāṃ ca vṛṣotsargaṃ kṛtvā naktaṃ samācaret <br />
               śaivaṃ padamavāpnoti vārṣavratamidaṃ smṛtam //
                <span class="ref">MatsP_101.65</span></p>
            
            
            <p id="MatsP_101.66">
               kṛcchrānte gopradaḥ kuryād bhojanaṃ śaktitaḥ padam <br />
               viprāṇāṃ śāṃkaraṃ yāti prājāpatyamidaṃ vratam //
                <span class="ref">MatsP_101.66</span></p>
            
            
            <p id="MatsP_101.67">
               caturdaśyāṃ tu naktāśī samānte godhanapradaḥ <br />
               śaivaṃ padamavāpnoti traiyambakamidaṃ vratam //
                <span class="ref">MatsP_101.67</span></p>
            
            
            <p id="MatsP_101.68">
               saptarātroṣito dadyād ghṛtakumbhaṃ dvijātaye <br />
               ghṛtavratamidaṃ prāhur brahmalokaphalapradam //
                <span class="ref">MatsP_101.68</span></p>
            
            
            <p id="MatsP_101.69">
               ākāśaśāyī varṣāsu dhenumante payasvinīm <br />
               śakraloke vasennityam indravratamidaṃ smṛtam //
                <span class="ref">MatsP_101.69</span></p>
            
            
            <p id="MatsP_101.70">
               anagnipakkam aśnāti tṛtīyāyāṃ tu yo naraḥ <br />
               gāṃ dattvā śivamabhyeti punarāvṛttidurlabham <br />
               iha cānandakṛtpuṃsāṃ śreyovratamidaṃ smṛtam //
                <span class="ref">MatsP_101.70</span></p>
            
            
            <p id="MatsP_101.71">
               haimaṃ paladvayādūrdhvaṃ rathamaśvayugānvitam <br />
               dadatkṛtopavāsaḥ syād divi kalpaśataṃ vaset <br />
               kalpānte rājarājaḥ syād aśvavratamidaṃ smṛtam //
                <span class="ref">MatsP_101.71</span></p>
            
            
            <p id="MatsP_101.72">
               tadvaddhemarathaṃ dadyāt karibhyāṃ saṃyutaṃ naraḥ <br />
               satyaloke vasetkalpaṃ sahasramatha bhūpatiḥ <br />
               bhavedupoṣito bhūtvā karivratamidaṃ smṛtam //
                <span class="ref">MatsP_101.72</span></p>
            
            
            <p id="MatsP_101.73">
               upavāsaṃ parityajya samānte goprado bhavet <br />
               yakṣādhipatyamāpnoti sukhavratamidaṃ smṛtam //
                <span class="ref">MatsP_101.73</span></p>
            
            
            <p id="MatsP_101.74">
               niśi kṛtvā jale vāsaṃ prabhāte goprado bhavet <br />
               vāruṇaṃ lokamāpnoti varuṇavratamucyate //
                <span class="ref">MatsP_101.74</span></p>
            
            
            <p id="MatsP_101.75">
               cāndrāyaṇaṃ ca yaḥ kuryād dhaimaṃ candraṃ nivedayet <br />
               candravratamidaṃ proktaṃ candralokaphalapradam //
                <span class="ref">MatsP_101.75</span></p>
            
            
            <p id="MatsP_101.76">
               jyeṣṭhe pañcatapāḥ sāyaṃ hemadhenuprado divam <br />
               yātyaṣṭamīcaturdaśyo rudravratamidaṃ smṛtam //
                <span class="ref">MatsP_101.76</span></p>
            
            
            <p id="MatsP_101.77">
               sakṛdvitānakaṃ kuryāt tṛtīyāyāṃ śivālaye <br />
               samānte dhenudo yāti bhavānīvratamucyate //
                <span class="ref">MatsP_101.77</span></p>
            
            
            <p id="MatsP_101.78">
               māghe niśyārdravāsāḥ syāt saptamyāṃ goprado bhavet <br />
               divi kalpamuṣitveha rājā syātpavanaṃ vratam //
                <span class="ref">MatsP_101.78</span></p>
            
            
            <p id="MatsP_101.79">
               trirātropoṣito dadyāt phālgunyāṃ bhavanaṃ śubham <br />
               ādityalokamāpnoti dhāmavratamidaṃ smṛtam //
                <span class="ref">MatsP_101.79</span></p>
            
            
            <p id="MatsP_101.80">
               trisaṃdhyaṃ pūjya dāmpatyam upavāsī vibhūṣaṇaiḥ <br />
               annaṃ gāśca samāpnoti mokṣamindravratādiha //
                <span class="ref">MatsP_101.80</span></p>
            
            
            <p id="MatsP_101.81">
               dattvā sitadvitīyāyām indorlavaṇabhājanam <br />
               samānte goprado yāti viprāya śivamandiram <br />
               kalpānte rājarājaḥ syāt somavratamidaṃ smṛtam //
                <span class="ref">MatsP_101.81</span></p>
            
            
            <p id="MatsP_101.82">
               pratipadyekabhaktāśī samānte kapilāpradaḥ <br />
               vaiśvānarapadaṃ yāti śivavratamidaṃ smṛtam //
                <span class="ref">MatsP_101.82</span></p>
            
            
            <p id="MatsP_101.83">
               daśamyām ekabhaktāśī samānte daśadhenudaḥ <br />
               diśaśca kāñcanairdadyād brahmāṇḍādhipatirbhavet <br />
               etad viśvavrataṃ nāma mahāpātakanāśanam //
                <span class="ref">MatsP_101.83</span></p>
            
            
            <p id="MatsP_101.84">
               yaḥ paṭhecchṛṇuyādvāpi vrataṣaṣṭim anuttamām <br />
               manvantaraśataṃ so 'pi gandharvādhipatirbhavet //
                <span class="ref">MatsP_101.84</span></p>
            
            
            <p id="MatsP_101.85">
               ṣaṣṭivrataṃ nārada puṇyametat tavoditaṃ viśvajanīnamanyat <br />
               śrotuṃ tavecchā tadudīrayāmi priyeṣu kiṃ vākathanīyam asti //
                <span class="ref">MatsP_101.85</span></p>
            
            </div>
         
         <div id="d1e79102">
            
            <h3>Matsya-Purāṇa 102</h3>
            *nandikeśvara uvāca
            
            
            <p id="MatsP_102.1">
               nairmalyaṃ bhāvaśuddhiśca vinā snānaṃ na vidyate <br />
               tasmānmanoviśuddhyarthaṃ snānamādau vidhīyate //
                <span class="ref">MatsP_102.1</span></p>
            
            
            <p id="MatsP_102.2">
               anuddhṛtairuddhṛtairvā jalaiḥ snānaṃ samācaret <br />
               tīrthaṃ ca kalpayedvidvān mūlamantreṇa mantravit <br />
               namo nārāyaṇāyeti mūlamantra udāhṛtaḥ //
                <span class="ref">MatsP_102.2</span></p>
            
            
            <p id="MatsP_102.3">
               darbhapāṇistu vidhinā ācāntaḥ prayataḥ śuciḥ <br />
               caturhastasamāyuktaṃ caturasraṃ samantataḥ <br />
               prakalpyāvāhayed gaṅgām ebhirmantrairvicakṣaṇaḥ //
                <span class="ref">MatsP_102.3</span></p>
            
            
            <p id="MatsP_102.4">
               viṣṇoḥ pādaprasūtāsi vaiṣṇavī viṣṇudevatā <br />
               pāhi nas tvenasas tasmād ājanmamaraṇāntikāt //
                <span class="ref">MatsP_102.4</span></p>
            
            
            <p id="MatsP_102.5">
               tisraḥ koṭyo 'rdhakoṭī ca tīrthānāṃ vāyurabravīt <br />
               divi bhuvyantarikṣe ca tāni te santi jāhnavi //
                <span class="ref">MatsP_102.5</span></p>
            
            
            <p id="MatsP_102.6">
               nandinītyeva te nāma deveṣu nalinīti ca <br />
               dakṣā pṛthvī ca vihagā viśvakāyāmṛtā śivā //
                <span class="ref">MatsP_102.6</span></p>
            
            
            <p id="MatsP_102.7">
               vidyādharī supraśāntā tathā viśvaprasādinī <br />
               kṣemā ca jāhnavī caiva śāntā śāntipradāyinī //
                <span class="ref">MatsP_102.7</span></p>
            
            
            <p id="MatsP_102.8">
               etāni puṇyanāmāni snānakāle prakīrtayet <br />
               bhavetsaṃnihitā tatra gaṅgā tripathagāminī //
                <span class="ref">MatsP_102.8</span></p>
            
            
            <p id="MatsP_102.9">
               saptavārābhijaptena karasampuṭayojitaḥ <br />
               mūrdhni kuryājjalaṃ bhūyas tricatuṣpañcasaptakam <br />
               snānaṃ kuryānmṛdā tadvad āmantrya tu vidhānataḥ //
                <span class="ref">MatsP_102.9</span></p>
            
            
            <p id="MatsP_102.10">
               aśvakrānte rathakrānte viṣṇukrānte vasuṃdhare <br />
               mṛttike hara me pāpaṃ yanmayā duṣkṛtaṃ kṛtam //
                <span class="ref">MatsP_102.10</span></p>
            
            
            <p id="MatsP_102.11">
               uddhṛtāsi varāheṇa kṛṣṇena śatabāhunā <br />
               mṛttike brahmadattāsi kāśyapenābhimantritā <br />
               āruhya mama gātrāṇi sarvaṃ pāpaṃ pracodaya //
                <span class="ref">MatsP_102.11</span></p>
            
            
            <p id="MatsP_102.12">
               mṛttike dehi naḥ puṣṭiṃ tvayi sarvaṃ pratiṣṭhitam <br />
               namaste sarvalokānāṃ prabhavāraṇi suvrate //
                <span class="ref">MatsP_102.12</span></p>
            
            
            <p id="MatsP_102.13">
               evaṃ snātvā tataḥ paścād ācamya ca vidhānataḥ <br />
               utthāya vāsasī śukle śuddhe tu paridhāya vai <br />
               tatastu tarpaṇaṃ kuryāt trailokyāpyāyanāya vai //
                <span class="ref">MatsP_102.13</span></p>
            
            
            <p id="MatsP_102.14">
               devā yakṣāstathā nāgā gandharvāpsaraso 'surāḥ <br />
               krūrāḥ sarpāḥ suparṇāśca taravo jambukāḥ khagāḥ //
                <span class="ref">MatsP_102.14</span></p>
            
            
            <p id="MatsP_102.15">
               vāyvādhārā jalādhārās tathaivākāśagāminaḥ <br />
               nirādhārāśca ye jīvā ye tu dharmaratāstathā //
                <span class="ref">MatsP_102.15</span></p>
            
            
            <p id="MatsP_102.16">
               teṣāmāpyāyanāyaitad dīyate salilaṃ mayā <br />
               kṛtopavītī devebhyo nivītī ca bhavettataḥ //
                <span class="ref">MatsP_102.16</span></p>
            
            
            <p id="MatsP_102.17">
               manuṣyāṃstarpayedbhaktyā brahmaputrānṛṣīṃstathā <br />
               sanakaśca sanandaśca tṛtīyaśca sanātanaḥ //
                <span class="ref">MatsP_102.17</span></p>
            
            
            <p id="MatsP_102.18">
               kapilaścāsuriścaiva voḍhuḥ pañcaśikhastathā <br />
               sarve te tṛptimāyāntu maddattenāmbunā sadā //
                <span class="ref">MatsP_102.18</span></p>
            
            
            <p id="MatsP_102.19">
               marīcimatryaṅgirasaṃ pulastyaṃ pulahaṃ kratum <br />
               pracetasaṃ vasiṣṭhaṃ ca bhṛguṃ nāradameva ca <br />
               devabrahmaṛṣīn sarvāṃs tarpayed akṣataudakaiḥ //
                <span class="ref">MatsP_102.19</span></p>
            
            
            <p id="MatsP_102.20">
               apasavyaṃ tataḥ kṛtvā savyaṃ jānvācya bhūtale <br />
               agniṣvāttāstathā saumyā haviṣmantastathoṣmapāḥ //
                <span class="ref">MatsP_102.20</span></p>
            
            
            <p id="MatsP_102.21">
               sukālino barhiṣadas tathānye vājyapāḥ punaḥ <br />
               saṃtarpyāḥ pitaro bhaktyā satilodakacandanaiḥ //
                <span class="ref">MatsP_102.21</span></p>
            
            
            <p id="MatsP_102.22">
               yamāya dharmarājāya mṛtyave cāntakāya ca <br />
               vaivasvatāya kālāya sarvabhṛtakṣayāya ca //
                <span class="ref">MatsP_102.22</span></p>
            
            
            <p id="MatsP_102.23">
               audumbarāya dadhnāya nīlāya parameṣṭhine <br />
               vṛkodarāya citrāya citraguptāya vai namaḥ <br />
               darbhapāṇistu vidhinā pitṝnsaṃtarpayedbudhaḥ //
                <span class="ref">MatsP_102.23</span></p>
            
            
            <p id="MatsP_102.24">
               pitrādīnnāmagotreṇa tathā mātāmahānapi <br />
               saṃtarpya vidhinā bhaktyā imaṃ mantramudīrayet //
                <span class="ref">MatsP_102.24</span></p>
            
            
            <p id="MatsP_102.25">
               ye 'bāndhavā bāndhavā vā ye 'nyajanmani bāndhavāḥ <br />
               te tṛptimakhilāṃ yāntu yaś cāsmatto 'bhivāñchati //
                <span class="ref">MatsP_102.25</span></p>
            
            
            <p id="MatsP_102.26">
               tataścācamya vidhivad ālikhetpadmamagrataḥ <br />
               akṣatābhiḥ sapuṣpābhiḥ sajalāruṇacandanam <br />
               arghyaṃ dadyātprayatnena sūryanāmāni kīrtayet //
                <span class="ref">MatsP_102.26</span></p>
            
            
            <p id="MatsP_102.27">
               namaste viṣṇurūpāya namo viṣṇumukhāya vai <br />
               sahasraraśmaye nityaṃ namaste sarvatejase //
                <span class="ref">MatsP_102.27</span></p>
            
            
            <p id="MatsP_102.28">
               namaste śiva sarveśa namaste sarvavatsala <br />
               jagatsvāminnamaste 'stu divyacandanabhūṣita //
                <span class="ref">MatsP_102.28</span></p>
            
            
            <p id="MatsP_102.29">
               padmāsana namaste 'stu kuṇḍalāṅgadabhūṣita <br />
               namaste sarvalokeśa jagatsarvaṃ vibodhase //
                <span class="ref">MatsP_102.29</span></p>
            
            
            <p id="MatsP_102.30">
               sukṛtaṃ duṣkṛtaṃ caiva sarvaṃ paśyasi sarvaga <br />
               satyadeva namaste 'stu prasīda mama bhāskara //
                <span class="ref">MatsP_102.30</span></p>
            
            
            <p id="MatsP_102.31">
               divākara namaste 'stu prabhākara namo 'stu te <br />
               evaṃ sūryaṃ namaskṛtya triḥ kṛtvātha pradakṣiṇam <br />
               dvijaṃ gāṃ kāñcanaṃ spṛṣṭvā tato viṣṇugṛhaṃ vrajet //
                <span class="ref">MatsP_102.31</span></p>
            
            </div>
         
         <div id="d1e79775">
            
            <h3>Matsya-Purāṇa 103</h3>
            *nandikeśvara uvāca
            
            
            <p id="MatsP_103.1">
               ataḥ paraṃ pravakṣyāmi prayāgasyopavarṇanam <br />
               mārkaṇḍeyena kathitaṃ yatpurā pāṇḍusūnave //
                <span class="ref">MatsP_103.1</span></p>
            
            
            <p id="MatsP_103.2">
               bhārate tu yadā vṛtte prāptarājye pṛthāsute <br />
               etasminnantare rājā kuntīputro yudhiṣṭhiraḥ //
                <span class="ref">MatsP_103.2</span></p>
            
            
            <p id="MatsP_103.3">
               bhrātṛśokena saṃtaptaś cintayansa punaḥ punaḥ <br />
               āsītsuyodhano rājā ekādaśacamūpatiḥ //
                <span class="ref">MatsP_103.3</span></p>
            
            
            <p id="MatsP_103.4">
               asmānsaṃtāpya bahuśaḥ sarve te nidhanaṃ gatāḥ <br />
               vāsudevaṃ samāśritya pañca śeṣāstu pāṇḍavāḥ //
                <span class="ref">MatsP_103.4</span></p>
            
            
            <p id="MatsP_103.5">
               hatvā bhīṣmaṃ ca droṇaṃ ca karṇaṃ caiva mahābalam <br />
               duryodhanaṃ ca rājānaṃ putrabhrātṛsamanvitam //
                <span class="ref">MatsP_103.5</span></p>
            
            
            <p id="MatsP_103.6">
               rājāno nihatāḥ sarve ye cānye śūramāninaḥ <br />
               kiṃ no rājyena govinda kiṃ bhogairjīvitena vā //
                <span class="ref">MatsP_103.6</span></p>
            
            
            <p id="MatsP_103.7">
               dhik kaṣṭamiti saṃcitya rājā vaiklavyabhāgataḥ <br />
               nirviceṣṭo nirutsāhaḥ kiṃcit tiṣṭhatyadhomukhaḥ //
                <span class="ref">MatsP_103.7</span></p>
            
            
            <p id="MatsP_103.8">
               labdhasaṃjño yadā rājā cintayansa punaḥ punaḥ <br />
               kataro viniyogo vā niyamaṃ tīrthameva ca //
                <span class="ref">MatsP_103.8</span></p>
            
            
            <p id="MatsP_103.9">
               yenāhaṃ śīghram āmuñce mahāpātakikilbiṣāt <br />
               yatra sthitvā naro yāti viṣṇulokamanuttamam //
                <span class="ref">MatsP_103.9</span></p>
            
            
            <p id="MatsP_103.10">
               kathaṃ pṛcchāmi vai kṛṣṇaṃ yenedaṃ kārito 'smyaham <br />
               dhṛtarāṣṭraṃ kathaṃ pṛcche yasya putraśataṃ hatam //
                <span class="ref">MatsP_103.10</span></p>
            
            
            <p id="MatsP_103.11">
               vyāsaṃ kathamahaṃ pṛcche yasya gotrakṣayaḥ kṛtaḥ <br />
               evaṃ vaiklavyamāpanno dharmarājo yudhiṣṭhiraḥ <br />
               rudanti pāṇḍavāḥ sarve bhrātṛśokapariplutāḥ //
                <span class="ref">MatsP_103.11</span></p>
            
            
            <p id="MatsP_103.12">
               ye ca tatra mahātmānaḥ sametāḥ pāṇḍavāḥ smṛtāḥ <br />
               kuntī ca draupadī caiva ye ca tatra samāgatāḥ <br />
               bhūmau nipatitāḥ sarve rudantastu samantataḥ //
                <span class="ref">MatsP_103.12</span></p>
            
            
            <p id="MatsP_103.13">
               vārāṇasyāṃ mārkaṇḍeyas tena jñāto yudhiṣṭhiraḥ <br />
               yathā vaiklavyamāpanno rudamānastu duḥkhitaḥ //
                <span class="ref">MatsP_103.13</span></p>
            
            
            <p id="MatsP_103.14">
               acireṇaiva kālena mārkaṇḍeyo mahātapāḥ <br />
               samprāpto hāstinapuraṃ rājadvāre hyatiṣṭhata //
                <span class="ref">MatsP_103.14</span></p>
            
            
            <p id="MatsP_103.15">
               dvārapālo 'pi taṃ dṛṣṭvā rājñaḥ kathitavāndrutam <br />
               tvāṃ draṣṭukāmo mārkaṇḍeyo dvāri tiṣṭhatyasau muniḥ <br />
               tvarito dharmaputrastu dvāramāgādataḥ param //
                <span class="ref">MatsP_103.15</span></p>
            
            *yudhiṣṭhira uvāca
            
            
            <p id="MatsP_103.16">
               svāgataṃ te mahābhāga svāgataṃ te mahāmune <br />
               adya me saphalaṃ janma adya me tāritaṃ kulam //
                <span class="ref">MatsP_103.16</span></p>
            
            
            <p id="MatsP_103.17">
               adya me pitarastuṣṭās tvayi dṛṣṭe mahāmune <br />
               adyāhaṃ pūtadeho 'smi yattvayā saha darśanam //
                <span class="ref">MatsP_103.17</span></p>
            
            *nandikeśvara uvāca
            
            
            <p id="MatsP_103.18">
               siṃhāsane samāsthāpya pādaśaucārcanādibhiḥ <br />
               yudhiṣṭhiro mahātmā vai pūjayāmāsa taṃ munim //
                <span class="ref">MatsP_103.18</span></p>
            
            
            <p id="MatsP_103.19">
               tataḥ sa tuṣṭo mārkaṇḍaḥ pūjitaścāha taṃ nṛpam <br />
               ākhyāhi tvaritaṃ rājan kimarthaṃ ruditaṃ tvayā <br />
               kena vā viklavībhūtaḥ kā bādhā te kimapriyam //
                <span class="ref">MatsP_103.19</span></p>
            
            *yudhiṣṭhira uvāca
            
            
            <p id="MatsP_103.20">
               asmākaṃ caiva yadvṛttaṃ rājyasyārthe mahāmune <br />
               etatsarvaṃ viditvā tu cintāvaśamupāgataḥ //
                <span class="ref">MatsP_103.20</span></p>
            
            *mārkaṇḍeya uvāca
            
            
            <p id="MatsP_103.21">
               śṛṇu rājanmahābāho kṣatradharmavyavasthitam <br />
               naiva dṛṣṭaṃ raṇe pāpaṃ yudhyamānasya dhīmataḥ //
                <span class="ref">MatsP_103.21</span></p>
            
            
            <p id="MatsP_103.22">
               kiṃ punā rājadharmeṇa kṣatriyasya viśeṣataḥ <br />
               tadevaṃ hṛdayaṃ kṛtvā tasmātpāpaṃ na cintayet //
                <span class="ref">MatsP_103.22</span></p>
            
            
            <p id="MatsP_103.23">
               tato yudhiṣṭhiro rājā praṇamya śirasā munim <br />
               papraccha vinayopetaḥ sarvapātakanāśanam //
                <span class="ref">MatsP_103.23</span></p>
            
            *yudhiṣṭhira uvāca
            
            
            <p id="MatsP_103.24">
               pṛcchāmi tvāṃ mahāprājña nityaṃ trailokyadarśinam <br />
               kathaya tvaṃ samāsena yena mucyeta kilbiṣāt //
                <span class="ref">MatsP_103.24</span></p>
            
            *mārkaṇḍeya uvāca
            
            
            <p id="MatsP_103.25">
               śṛṇu rājanmahābāho sarvapātakanāśanam <br />
               prayāgagamanaṃ śreṣṭhaṃ narāṇāṃ puṇyakarmaṇām //
                <span class="ref">MatsP_103.25</span></p>
            
            </div>
         
         <div id="d1e80306">
            
            <h3>Matsya-Purāṇa 104</h3>
            *yudhiṣṭhira uvāca
            
            
            <p id="MatsP_104.1">
               bhagavañchrotumicchāmi purā kalpe yathāsthitam <br />
               brahmaṇā devamukhyena yathāvatkathitaṃ mune //
                <span class="ref">MatsP_104.1</span></p>
            
            
            <p id="MatsP_104.2">
               kathaṃ prayāgagamanaṃ narāṇāṃ tatra kīdṛśam <br />
               mṛtānāṃ kā gatistatra snātānāṃ tatra kiṃ phalam //
                <span class="ref">MatsP_104.2</span></p>
            
            
            <p id="MatsP_104.3">
               ye vasanti prayāge tu brūhi teṣāṃ ca kiṃ phalam <br />
               etanme sarvamākhyāhi paraṃ kautūhalaṃ hi me //
                <span class="ref">MatsP_104.3</span></p>
            
            *mārkaṇḍeya uvāca
            
            
            <p id="MatsP_104.4">
               kathayiṣyāmi te vatsa yacchreṣṭhaṃ tatra yatphalam <br />
               purā hi sarvaviprāṇāṃ kathyamānaṃ mayā śrutam //
                <span class="ref">MatsP_104.4</span></p>
            
            
            <p id="MatsP_104.5">
               ā prayāgapratiṣṭhānād āpurādvāsukerhradāt <br />
               kambalāśvatarau nāgau nāgaśca bahumūlakaḥ <br />
               etatprajāpateḥ kṣetraṃ triṣu lokeṣu viśrutam //
                <span class="ref">MatsP_104.5</span></p>
            
            
            <p id="MatsP_104.6">
               tatra snātvā divaṃ yānti ye mṛtāste 'punarbhavāḥ <br />
               tato brahmādayo devā rakṣāṃ kurvanti saṃgatāḥ //
                <span class="ref">MatsP_104.6</span></p>
            
            
            <p id="MatsP_104.7">
               anye ca bahavastīrthāḥ sarvapāpaharāḥ śubhāḥ <br />
               na śakyāḥ kathituṃ rājan bahuvarṣaśatairapi <br />
               saṃkṣepeṇa pravakṣyāmi prayāgasya tu kīrtanam //
                <span class="ref">MatsP_104.7</span></p>
            
            
            <p id="MatsP_104.8">
               ṣaṣṭirdhanuḥsahasrāṇi yāni rakṣanti jāhnavīm <br />
               yamunāṃ rakṣati sadā savitā saptavāhanaḥ //
                <span class="ref">MatsP_104.8</span></p>
            
            
            <p id="MatsP_104.9">
               prayāgaṃ tu viśeṣeṇa sadā rakṣati vāsavaḥ <br />
               maṇḍalaṃ rakṣati harir daivataiḥ saha saṃgataḥ //
                <span class="ref">MatsP_104.9</span></p>
            
            
            <p id="MatsP_104.10">
               taṃ vaṭaṃ rakṣati sadā śūlapāṇirmaheśvaraḥ <br />
               sthānaṃ rakṣanti vai devāḥ sarvapāpaharaṃ śubham //
                <span class="ref">MatsP_104.10</span></p>
            
            
            <p id="MatsP_104.11">
               adharmeṇāvṛto loko naiva gacchati tatpadam <br />
               svalpamalpataraṃ pāpaṃ yadā te syānnarādhipa <br />
               prayāgaṃ smaramāṇasya sarvamāyāti saṃkṣayam //
                <span class="ref">MatsP_104.11</span></p>
            
            
            <p id="MatsP_104.12">
               darśanāttasya tīrthasya nāmasaṃkīrtanādapi <br />
               mṛttikālambhanādvāpi naraḥ pāpātpramucyate //
                <span class="ref">MatsP_104.12</span></p>
            
            
            <p id="MatsP_104.13">
               pañca kuṇḍāni rājendra teṣāṃ madhye tu jāhnavī <br />
               prayāgasya praveśe tu pāpaṃ naśyati tatkṣaṇāt //
                <span class="ref">MatsP_104.13</span></p>
            
            
            <p id="MatsP_104.14">
               yojanānāṃ sahasreṣu gaṅgāyāḥ smaraṇānnaraḥ <br />
               api duṣkṛtakarmā tu labhate paramāṃ gatim //
                <span class="ref">MatsP_104.14</span></p>
            
            
            <p id="MatsP_104.15">
               kīrtanānmucyate pāpād dṛṣṭvā bhadrāṇi paśyati <br />
               avagāhya ca pītvā tu punātyāsaptamaṃ kulam //
                <span class="ref">MatsP_104.15</span></p>
            
            
            <p id="MatsP_104.16">
               satyavādī jitakrodho hy ahiṃsāyāṃ vyavasthitaḥ <br />
               dharmānusārī tattvajño gobrāhmaṇahite rataḥ //
                <span class="ref">MatsP_104.16</span></p>
            
            
            <p id="MatsP_104.17">
               gaṅgāyamunayormadhye snāto mucyeta kilbiṣāt <br />
               manasā cintayankāmān avāpnoti supuṣkalān //
                <span class="ref">MatsP_104.17</span></p>
            
            
            <p id="MatsP_104.18">
               tato gatvā prayāgaṃ tu sarvadevābhirakṣitam <br />
               brahmacārī vasenmāsaṃ pitṝndevāṃśca tarpayet <br />
               īpsitāṃllabhate kāmān yatra yatrābhijāyate //
                <span class="ref">MatsP_104.18</span></p>
            
            
            <p id="MatsP_104.19">
               tapanasya sutā devī triṣu lokeṣu viśrutā <br />
               samāgatā mahābhāgā yamunā tatra nimnagā <br />
               tatra saṃnihito nityaṃ sākṣāddevo maheśvaraḥ //
                <span class="ref">MatsP_104.19</span></p>
            
            
            <p id="MatsP_104.20">
               duṣprāpyaṃ mānuṣaiḥ puṇyaṃ prayāgaṃ tu yudhiṣṭhira <br />
               devadānavagandharvā ṛṣayaḥ siddhacāraṇāḥ <br />
               tadupaspṛśya rājendra svargalokamupāsate //
                <span class="ref">MatsP_104.20</span></p>
            
            </div>
         
         <div id="d1e80746">
            
            <h3>Matsya-Purāṇa 105</h3>
            *mārkaṇḍeya uvāca
            
            
            <p id="MatsP_105.1">
               śṛṇu rājanprayāgasya māhātmyaṃ punareva tu <br />
               yacchrutvā sarvapāpebhyo mucyate nātra saṃśayaḥ //
                <span class="ref">MatsP_105.1</span></p>
            
            
            <p id="MatsP_105.2">
               ārtānāṃ hi daridrāṇāṃ niścitavyavasāyinām <br />
               sthānamuktaṃ prayāgaṃ tu nākhyeyaṃ tu kadācana //
                <span class="ref">MatsP_105.2</span></p>
            
            
            <p id="MatsP_105.3">
               vyādhito yadi vā dīno vṛddho vāpi bhavennaraḥ <br />
               gaṅgāyamunayormadhye yastu prāṇānparityajet //
                <span class="ref">MatsP_105.3</span></p>
            
            
            <p id="MatsP_105.4">
               dīptakāñcanavarṇābhair vimānaiḥ sūryasaṃnibhaiḥ <br />
               gandharvāpsarasāṃ madhye svarge krīḍati mānavaḥ //
                <span class="ref">MatsP_105.4</span></p>
            
            
            <p id="MatsP_105.5">
               īpsitāṃllabhate kāmān vadanti ṛṣipuṃgavāḥ <br />
               sarvaratnamayairdivyair nānādhvajasamākulaiḥ <br />
               varāṅganāsamākīrṇair modate śubhalakṣaṇaiḥ //
                <span class="ref">MatsP_105.5</span></p>
            
            
            <p id="MatsP_105.6">
               gītavādyavinirghoṣaiḥ prasuptaḥ pratibudhyate <br />
               yāvanna smarate janma tāvatsvarge mahīyate //
                <span class="ref">MatsP_105.6</span></p>
            
            
            <p id="MatsP_105.7">
               tataḥ svargātparibhraṣṭaḥ kṣīṇakarmā divaścyutaḥ <br />
               hiraṇyaratnasampūrṇe samṛddhe jāyate kule <br />
               tadeva smarate tīrthaṃ smaraṇāttatra gacchati //
                <span class="ref">MatsP_105.7</span></p>
            
            
            <p id="MatsP_105.8">
               deśastho yadi vāraṇye videśastho 'thavā gṛhe <br />
               prayāgaṃ smaramāṇo 'pi yastu prāṇānparityajet <br />
               brahmalokamavāpnoti vadanti ṛṣipuṃgavāḥ //
                <span class="ref">MatsP_105.8</span></p>
            
            
            <p id="MatsP_105.9">
               sarvakāmaphalā vṛkṣā mahī yatra hiraṇmayī <br />
               ṛṣayo munayaḥ siddhās tatra loke sa gacchati //
                <span class="ref">MatsP_105.9</span></p>
            
            
            <p id="MatsP_105.10">
               strīsahasrāvṛte ramye mandākinyāstaṭe śubhe <br />
               modate ṛṣibhiḥ sārdhaṃ sukṛteneha karmaṇā //
                <span class="ref">MatsP_105.10</span></p>
            
            
            <p id="MatsP_105.11">
               siddhacāraṇagandharvaiḥ pūjyate divi daivataiḥ <br />
               tataḥ svargātparibhraṣṭo jambūdvīpapatirbhavet //
                <span class="ref">MatsP_105.11</span></p>
            
            
            <p id="MatsP_105.12">
               tataḥ śubhāni karmāṇi cintayānaḥ punaḥ punaḥ <br />
               guṇavānvittasampanno bhavatīha na saṃśayaḥ //
                <span class="ref">MatsP_105.12</span></p>
            
            
            <p id="MatsP_105.13">
               karmaṇā manasā vācā dharmasatyapratiṣṭhitaḥ <br />
               gaṅgāyamunayormadhye yastu gāṃ samprayacchati //
                <span class="ref">MatsP_105.13</span></p>
            
            
            <p id="MatsP_105.14">
               suvarṇamaṇimuktāśca yadi vānyatparigraham <br />
               svakārye pitṛkārye vā devatābhyarcane 'pi vā <br />
               saphalaṃ tasya tattīrthaṃ yathāvatpuṇyamāpnuyāt //
                <span class="ref">MatsP_105.14</span></p>
            
            
            <p id="MatsP_105.15">
               evaṃ tīrthe na gṛhṇīyāt puṇyeṣvāyataneṣu ca <br />
               nimitteṣu ca sarveṣu hy apramatto bhaveddvijaḥ //
                <span class="ref">MatsP_105.15</span></p>
            
            
            <p id="MatsP_105.16">
               kapilāṃ pāṭalāvarṇāṃ yastu dhenuṃ prayacchati <br />
               svarṇaśṛṅgīṃ raupyakhurāṃ kāṃsyadohāṃ payasvinīm //
                <span class="ref">MatsP_105.16</span></p>
            
            
            <p id="MatsP_105.17">
               prayāge śrotriyaṃ santaṃ grāhayitvā yathāvidhi <br />
               śuklāmbaradharaṃ śāntaṃ dharmajñaṃ vedapāragam //
                <span class="ref">MatsP_105.17</span></p>
            
            
            <p id="MatsP_105.18">
               sā gaustasmai pradātavyā gaṅgāyamunasaṃgame <br />
               vāsāṃsi ca mahārhāṇi ratnāni vividhāni ca //
                <span class="ref">MatsP_105.18</span></p>
            
            
            <p id="MatsP_105.19">
               yāvadromāṇi tasyā goḥ santi gātreṣu sattama <br />
               tāvadvarṣasahasrāṇi svargaloke mahīyate //
                <span class="ref">MatsP_105.19</span></p>
            
            
            <p id="MatsP_105.20">
               yatrāsau labhate janma sā gaustasyābhijāyate <br />
               na ca paśyati taṃ ghoraṃ narakaṃ tena karmaṇā <br />
               uttarānsa kurūnprāpya modate kālamakṣayam //
                <span class="ref">MatsP_105.20</span></p>
            
            
            <p id="MatsP_105.21">
               gavāṃ śatasahasrebhyo dadyādekāṃ payasvinīm <br />
               putrāndārāṃstathā bhṛtyān gaurekā prati tārayet //
                <span class="ref">MatsP_105.21</span></p>
            
            
            <p id="MatsP_105.22">
               tasmātsarveṣu dāneṣu godānaṃ tu viśiṣyate <br />
               durgame viṣame ghore mahāpātakasambhave <br />
               gaureva rakṣāṃ kurute tasmāddeyā dvijottame //
                <span class="ref">MatsP_105.22</span></p>
            
            </div>
         
         <div id="d1e81223">
            
            <h3>Matsya-Purāṇa 106</h3>
            *yudhiṣṭhira uvāca
            
            
            <p id="MatsP_106.1">
               yathā yathā prayāgasya māhātmyaṃ kathyate tvayā <br />
               tathā tathā pramucye 'haṃ sarvapāpairna saṃśayaḥ //
                <span class="ref">MatsP_106.1</span></p>
            
            
            <p id="MatsP_106.2">
               bhagavankena vidhinā gantavyaṃ dharmaniścayaiḥ <br />
               prayāge yo vidhiḥ proktas tanme brūhi mahāmune //
                <span class="ref">MatsP_106.2</span></p>
            *mārkaṇḍeya uvāca
            
            
            <p id="MatsP_106.3">
               kathayiṣyāmi te rājaṃs tīrthayātrāvidhikramam <br />
               ārṣeṇa vidhinānena yathādṛṣṭaṃ yathāśrutam //
                <span class="ref">MatsP_106.3</span></p>
            
            
            <p id="MatsP_106.4">
               prayāgatīrthayātrārthī yaḥ prayāti naraḥ kvacit <br />
               balīvardasamārūḍhaḥ śṛṇu tasyāpi yatphalam //
                <span class="ref">MatsP_106.4</span></p>
            
            
            <p id="MatsP_106.5">
               narake vasate ghore gavāṃ kroṣṭā hi dāruṇe <br />
               salilaṃ na ca gṛhṇanti pitarastasya dehinaḥ //
                <span class="ref">MatsP_106.5</span></p>
            
            
            <p id="MatsP_106.6">
               yastu putrāṃstathā bālān snāpayet pāyayettathā <br />
               yathātmanā tathā sarvaṃ dānaṃ vipreṣu dāpayet //
                <span class="ref">MatsP_106.6</span></p>
            
            
            <p id="MatsP_106.7">
               aiśvaryalobhamohādvā gacchedyānena yo naraḥ <br />
               niṣphalaṃ tasya tatsarvaṃ tasmādyānaṃ vivarjayet //
                <span class="ref">MatsP_106.7</span></p>
            
            
            <p id="MatsP_106.8">
               gaṅgāyamunayormadhye yastu kanyāṃ prayacchati <br />
               ārṣeṇaiva vivāhena yathāvibhavasambhavam //
                <span class="ref">MatsP_106.8</span></p>
            
            
            <p id="MatsP_106.9">
               na sa paśyati taṃ ghoraṃ narakaṃ tena karmaṇā <br />
               uttarānsa kurūngatvā modate kālamakṣayam <br />
               putrāndārāṃśca labhate dhārmikānrūpasaṃyutān //
                <span class="ref">MatsP_106.9</span></p>
            
            
            <p id="MatsP_106.10">
               tatra dānaṃ prakartavyaṃ yathāvibhavasambhavam <br />
               tena tīrthaphalaṃ caiva vardhate nātra saṃśayaḥ <br />
               svarge tiṣṭhati rājendra yāvadābhūtasaṃplavam //
                <span class="ref">MatsP_106.10</span></p>
            
            
            <p id="MatsP_106.11">
               vaṭamūlaṃ samāsādya yastu prāṇānvimuñcati <br />
               sarvalokānatikramya rudralokaṃ sa gacchati //
                <span class="ref">MatsP_106.11</span></p>
            
            
            <p id="MatsP_106.12">
               tatra te dvādaśādityās tapanti rudrasaṃśritāḥ <br />
               nirdahanti jagatsarvaṃ vaṭamūlaṃ na dahyate //
                <span class="ref">MatsP_106.12</span></p>
            
            
            <p id="MatsP_106.13">
               naṣṭacandrārkabhuvanaṃ yadā caikārṇavaṃ jagat <br />
               sthīyate tatra vai viṣṇur yajamānaḥ punaḥ punaḥ //
                <span class="ref">MatsP_106.13</span></p>
            
            
            <p id="MatsP_106.14">
               devadānavagandharvā ṛṣayaḥ siddhacāraṇāḥ <br />
               sadā sevanti tattīrthaṃ gaṅgāyamunasaṃgamam //
                <span class="ref">MatsP_106.14</span></p>
            
            
            <p id="MatsP_106.15">
               tato gaccheta rājendra prayāgaṃ saṃstuvaṃśca yat <br />
               yatra brahmādayo devā ṛṣayaḥ siddhacāraṇāḥ //
                <span class="ref">MatsP_106.15</span></p>
            
            
            <p id="MatsP_106.16">
               lokapālāśca sādhyāśca pitaro lokasaṃmatāḥ <br />
               sanatkumārapramukhās tathaiva paramarṣayaḥ //
                <span class="ref">MatsP_106.16</span></p>
            
            
            <p id="MatsP_106.17">
               aṅgiraḥpramukhāścaiva tathā brahmarṣayaḥ pare <br />
               tathā nāgāḥ suparṇāśca siddhāśca khecarāśca ye //
                <span class="ref">MatsP_106.17</span></p>
            
            
            <p id="MatsP_106.18">
               sāgarāḥ saritaḥ śailā nāgā vidyādharāśca ye <br />
               hariśca bhagavanāste prajāpatipuraḥsaraḥ //
                <span class="ref">MatsP_106.18</span></p>
            
            
            <p id="MatsP_106.19">
               gaṅgāyamunayormadhye pṛthivyā jaghanaṃ smṛtam <br />
               prayāgaṃ rājaśārdūla triṣu lokeṣu viśrutam <br />
               tataḥ puṇyatamaṃ nāsti triṣu lokeṣu bhārata //
                <span class="ref">MatsP_106.19</span></p>
            
            
            <p id="MatsP_106.20">
               śravaṇāttasya tīrthasya nāmasaṃkīrtanādapi <br />
               mṛttikālambhanādvāpi naraḥ pāpātpramucyate //
                <span class="ref">MatsP_106.20</span></p>
            
            
            <p id="MatsP_106.21">
               tatrābhiṣekaṃ yaḥ kuryāt saṃgame śaṃsitavrataḥ <br />
               tulyaṃ phalamavāpnoti rājasūyāśvamedhayoḥ //
                <span class="ref">MatsP_106.21</span></p>
            
            
            <p id="MatsP_106.22">
               na devavacanāttāta na lokavacanāttathā <br />
               matir utkramaṇīyā te prayāgagamanaṃ prati //
                <span class="ref">MatsP_106.22</span></p>
            
            
            <p id="MatsP_106.23">
               daśa tīrthasahasrāṇi ṣaṣṭikoṭyastathā parāḥ <br />
               teṣāṃ sāṃnidhyamatraiva tatastu kurunandana //
                <span class="ref">MatsP_106.23</span></p>
            
            
            <p id="MatsP_106.24">
               yā gatir yogayuktasya satyasthasya manīṣiṇaḥ <br />
               sā gatistyajataḥ prāṇān gaṅgāyamunasaṃgame //
                <span class="ref">MatsP_106.24</span></p>
            
            
            <p id="MatsP_106.25">
               na te jīvanti loke 'smiṃs tatra tatra yudhiṣṭhira <br />
               ye prayāgaṃ na samprāptās triṣu lokeṣu vañcitāḥ //
                <span class="ref">MatsP_106.25</span></p>
            
            
            <p id="MatsP_106.26">
               evaṃ dṛṣṭvā tu tattīrthaṃ prayāgaṃ paramaṃ padam <br />
               mucyate sarvapāpebhyaḥ śaśāṅka iva rāhuṇā //
                <span class="ref">MatsP_106.26</span></p>
            
            
            <p id="MatsP_106.27">
               kambalāśvatarau nāgau vipule yamunātaṭe <br />
               tatra snātvā ca pītvā ca sarvapāpaiḥ pramucyate //
                <span class="ref">MatsP_106.27</span></p>
            
            
            <p id="MatsP_106.28">
               tatra gatvā ca saṃsthānaṃ mahādevasya viśrutam <br />
               narastārayate sarvān daśa pūrvāndaśāparān //
                <span class="ref">MatsP_106.28</span></p>
            
            
            <p id="MatsP_106.29">
               kṛtvābhiṣekaṃ tu naraḥ so 'śvamedhaphalaṃ labhet <br />
               svargalokamavāpnoti yāvadābhūtasaṃplavam //
                <span class="ref">MatsP_106.29</span></p>
            
            
            <p id="MatsP_106.30">
               pūrvapārśve tu gaṅgāyās triṣu lokeṣu bhārata <br />
               kūpaṃ caiva tu sāmudraṃ pratiṣṭhānaṃ ca viśrutam //
                <span class="ref">MatsP_106.30</span></p>
            
            
            <p id="MatsP_106.31">
               brahmacārī jitakrodhas trirātraṃ yadi tiṣṭhati <br />
               sarvapāpaviśuddhātmā so 'śvamedhaphalaṃ labhet //
                <span class="ref">MatsP_106.31</span></p>
            
            
            <p id="MatsP_106.32">
               uttareṇa pratiṣṭhānād bhāgīrathyāstu pūrvataḥ <br />
               haṃsaprapatanaṃ nāma tīrthaṃ trailokyaviśrutam //
                <span class="ref">MatsP_106.32</span></p>
            
            
            <p id="MatsP_106.33">
               aśvamedhaphalaṃ tasmin snānamātreṇa bhārata <br />
               yāvaccandraśca sūryaśca tāvatsvarge mahīyate //
                <span class="ref">MatsP_106.33</span></p>
            
            
            <p id="MatsP_106.34">
               urvaśīramaṇe puṇye vipule haṃsapāṇḍure <br />
               parityajati yaḥ prāṇāñ śṛṇu tasyāpi yatphalam //
                <span class="ref">MatsP_106.34</span></p>
            
            
            <p id="MatsP_106.35">
               ṣaṣṭivarṣasahasrāṇi ṣaṣṭivarṣaśatāni ca <br />
               sevyate pitṛbhiḥ sārdhaṃ svargaloke narādhipa //
                <span class="ref">MatsP_106.35</span></p>
            
            
            <p id="MatsP_106.36">
               urvaśīṃ tu sadā paśyet svargaloke narottama <br />
               pūjyate satataṃ putra ṛṣigandharvakiṃnaraiḥ //
                <span class="ref">MatsP_106.36</span></p>
            
            
            <p id="MatsP_106.37">
               tataḥ svargātparibhraṣṭaḥ kṣīṇakarmā divaścyutaḥ <br />
               urvaśīsadṛśīnāṃ tu kanyānāṃ labhate śatam //
                <span class="ref">MatsP_106.37</span></p>
            
            
            <p id="MatsP_106.38">
               madhye nārīsahasrāṇāṃ bahūnāṃ ca patirbhavet <br />
               daśagrāmasahasrāṇāṃ bhoktā bhavati bhūmipaḥ //
                <span class="ref">MatsP_106.38</span></p>
            
            
            <p id="MatsP_106.39">
               kāñcīnūpuraśabdena supto 'sau pratibudhyate <br />
               bhuktvā tu vipulān bhogāṃs tattīrthaṃ bhajate punaḥ //
                <span class="ref">MatsP_106.39</span></p>
            
            
            <p id="MatsP_106.40">
               śuklāmbaradharo nityaṃ niyataḥ saṃyatendriyaḥ <br />
               ekaṃ kālaṃ tu bhuñjāno māsaṃ bhūmipatirbhavet //
                <span class="ref">MatsP_106.40</span></p>
            
            
            <p id="MatsP_106.41">
               suvarṇālaṃkṛtānāṃ tu nārīṇāṃ labhate śatam <br />
               pṛthivyām āsamudrāyāṃ mahābhūmipatirbhavet //
                <span class="ref">MatsP_106.41</span></p>
            
            
            <p id="MatsP_106.42">
               dhanadhānyasamāyukto dātā bhavati nityaśaḥ <br />
               bhuktvā tu vipulānbhogāṃs tattīrthaṃ labhate punaḥ //
                <span class="ref">MatsP_106.42</span></p>
            
            
            <p id="MatsP_106.43">
               atha saṃdhyāvaṭe ramye brahmacārī jitendriyaḥ <br />
               upavāsī śuciḥ saṃdhyāṃ brahmalokamavāpnuyāt //
                <span class="ref">MatsP_106.43</span></p>
            
            
            <p id="MatsP_106.44">
               koṭitīrthaṃ samāsādya yastu prāṇānparityajet <br />
               koṭivarṣasahasrāṇāṃ svargaloke mahīyate //
                <span class="ref">MatsP_106.44</span></p>
            
            
            <p id="MatsP_106.45">
               tataḥ svargātparibhraṣṭaḥ kṣīṇakarmā divaścyutaḥ <br />
               suvarṇamaṇimuktāḍhyakule jāyeta rūpavān //
                <span class="ref">MatsP_106.45</span></p>
            
            
            <p id="MatsP_106.46">
               tato bhogavatīṃ gatvā vāsukeruttareṇa tu <br />
               daśāśvamedhakaṃ nāma tīrthaṃ tatrāparaṃ bhavet //
                <span class="ref">MatsP_106.46</span></p>
            
            
            <p id="MatsP_106.47">
               kṛtābhiṣekastu naraḥ so 'śvamedhaphalaṃ labhet <br />
               dhanāḍhyo rūpavāndakṣo dātā bhavati dhārmikaḥ //
                <span class="ref">MatsP_106.47</span></p>
            
            
            <p id="MatsP_106.48">
               caturvedeṣu yatpuṇyaṃ yatpuṇyaṃ satyavādiṣu <br />
               ahiṃsāyāṃ tu yo dharmo gamanādeva tatphalam //
                <span class="ref">MatsP_106.48</span></p>
            
            
            <p id="MatsP_106.49">
               kurukṣetrasamā gaṅgā yatra yatrāvagāhyate <br />
               kurukṣetrāddaśaguṇā yatra vindhyena saṃgatā //
                <span class="ref">MatsP_106.49</span></p>
            
            
            <p id="MatsP_106.50">
               yatra gaṅgā mahābhāgā bahutīrthā tapodhanā <br />
               siddhakṣetraṃ hi tajjñeyaṃ nātra kāryā vicāraṇā //
                <span class="ref">MatsP_106.50</span></p>
            
            
            <p id="MatsP_106.51">
               kṣitau tārayate martyān nāgāṃstārayate 'pyadhaḥ <br />
               divi tārayate devāṃs tena tripathagā smṛtā //
                <span class="ref">MatsP_106.51</span></p>
            
            
            <p id="MatsP_106.52">
               yāvadasthīni gaṅgāyāṃ tiṣṭhanti hi śarīriṇaḥ <br />
               tāvadvarṣasahasrāṇi svargaloke mahīyate //
                <span class="ref">MatsP_106.52</span></p>
            
            
            <p id="MatsP_106.53">
               tataḥ svargātparibhraṣṭo jambūdvīpapatirbhavet <br />
               tīrthānāṃ tu paraṃ tīrthaṃ nadīnāṃ tu mahānadī <br />
               mokṣadā sarvabhūtānāṃ mahāpātakināmapi //
                <span class="ref">MatsP_106.53</span></p>
            
            
            <p id="MatsP_106.54">
               sarvatra sulabhā gaṅgā triṣu sthāneṣu durlabhā <br />
               gaṅgādvāre prayāge ca gaṅgāsāgarasaṃgame <br />
               tatra snātvā divaṃ yānti ye mṛtāste 'punarbhavāḥ //
                <span class="ref">MatsP_106.54</span></p>
            
            
            <p id="MatsP_106.55">
               sarveṣāmeva bhūtānāṃ pāpopahatacetasām <br />
               gatim anviṣyamāṇānāṃ nāsti gaṅgāsamā gatiḥ //
                <span class="ref">MatsP_106.55</span></p>
            
            
            <p id="MatsP_106.56">
               pavitrāṇāṃ pavitraṃ ca maṅgalānāṃ ca maṅgalam <br />
               maheśvaraśirobhraṣṭā sarvapāpaharā śubhā //
                <span class="ref">MatsP_106.56</span></p>
            
            
            <p id="MatsP_106.57">
               kṛte tu naimiṣaṃ kṣetraṃ tretāyāṃ puṣkaraṃ param <br />
               dvāpare tu kurukṣetraṃ kalau gaṅgā viśiṣyate //
                <span class="ref">MatsP_106.57</span></p>
            
            
            <p id="MatsP_106.58">
               gaṅgāmeva niṣeveta prayāgaṃ tu viśeṣataḥ <br />
               nānyatkaliyuge ghore bheṣajaṃ nṛpa vidyate //
                <span class="ref">MatsP_106.58</span></p>
            
            </div>
         
         <div id="d1e82383">
            
            <h3>Matsya-Purāṇa 107</h3>
            *mārkaṇḍeya uvāca
            
            
            <p id="MatsP_107.1">
               śṛṇu rājanprayāgasya māhātmyaṃ punareva tu <br />
               yacchrutvā sarvapāpebhyo mucyate nātra saṃśayaḥ //
                <span class="ref">MatsP_107.1</span></p>
            
            
            <p id="MatsP_107.2">
               mānasaṃ nāma tattīrthaṃ gaṅgāyā uttare taṭe <br />
               trirātropoṣito bhūtvā sarvakāmānavāpnuyāt //
                <span class="ref">MatsP_107.2</span></p>
            
            
            <p id="MatsP_107.3">
               gobhūhiraṇyadānena yatphalaṃ prāpnuyānnaraḥ <br />
               sa tatphalamavāpnoti tattīrthaṃ smarate punaḥ //
                <span class="ref">MatsP_107.3</span></p>
            
            
            <p id="MatsP_107.4">
               akāmo vā sakāmo vā gaṅgāyāṃ yo 'bhipadyate <br />
               mṛtastu labhate svargaṃ narakaṃ ca na paśyati //
                <span class="ref">MatsP_107.4</span></p>
            
            
            <p id="MatsP_107.5">
               apsarogaṇasaṃgītaiḥ supto 'sau pratibudhyate <br />
               haṃsasārasayuktena vimānena sa gacchati <br />
               bahuvarṣasahasrāṇi svargaṃ rājendra bhuñjati //
                <span class="ref">MatsP_107.5</span></p>
            
            
            <p id="MatsP_107.6">
               tataḥ svargātparibhraṣṭaḥ kṣīṇakarmā divaścyutaḥ <br />
               suvarṇamaṇimuktāḍhye jāyate vipule kule //
                <span class="ref">MatsP_107.6</span></p>
            
            
            <p id="MatsP_107.7">
               ṣaṣṭitīrthasahasrāṇi ṣaṣṭikoṭyastathāpagāḥ <br />
               māghamāse gamiṣyanti gaṅgāyamunasaṃgamam //
                <span class="ref">MatsP_107.7</span></p>
            
            
            <p id="MatsP_107.8">
               gavāṃ śatasahasrasya samyagdattasya yatphalam <br />
               prayāge māghamāse tu tryahasnānāttu tatphalam //
                <span class="ref">MatsP_107.8</span></p>
            
            
            <p id="MatsP_107.9">
               gaṅgāyamunayormadhye karṣāgniṃ yastu sādhayet <br />
               ahīnāṅgo hyarogaśca pañcendriyasamanvitaḥ //
                <span class="ref">MatsP_107.9</span></p>
            
            
            <p id="MatsP_107.10">
               yāvanti romakūpāṇi tasya gātreṣu dehinaḥ <br />
               tāvadvarṣasahasrāṇi svargaloke mahīyate //
                <span class="ref">MatsP_107.10</span></p>
            
            
            <p id="MatsP_107.11">
               tataḥ svargātparibhraṣṭo jambūdvīpapatirbhavet <br />
               sa bhuktvā vipulānbhogāṃs tattīrthaṃ smarate punaḥ //
                <span class="ref">MatsP_107.11</span></p>
            
            
            <p id="MatsP_107.12">
               jalapraveśaṃ yaḥ kuryāt saṃgame lokaviśrute <br />
               rāhugraste tathā some vimuktaḥ sarvakilbiṣaiḥ //
                <span class="ref">MatsP_107.12</span></p>
            
            
            <p id="MatsP_107.13">
               somalokamavāpnoti somena saha modate <br />
               ṣaṣṭivarṣasahasrāṇi svargaloke mahīyate //
                <span class="ref">MatsP_107.13</span></p>
            
            
            <p id="MatsP_107.14">
               svarge ca śakraloke 'smin nṛṣigandharvasevite <br />
               paribhraṣṭastu rājendra samṛddhe jāyate kule //
                <span class="ref">MatsP_107.14</span></p>
            
            
            <p id="MatsP_107.15">
               adhaḥśirāstu yo jvālām ūrdhvapādaḥ pibennaraḥ <br />
               śatavarṣasahasrāṇi svargaloke mahīyate //
                <span class="ref">MatsP_107.15</span></p>
            
            
            <p id="MatsP_107.16">
               paribhraṣṭastu rājendra so 'gnihotrī bhavennaraḥ <br />
               bhuktvā tu vipulānbhogāṃs tattīrthaṃ bhajate punaḥ //
                <span class="ref">MatsP_107.16</span></p>
            
            
            <p id="MatsP_107.17">
               yaḥ svadehaṃ tu kartitvā śakunibhyaḥ prayacchati <br />
               vihagairupabhuktasya śṛṇu tasyāpi yatphalam //
                <span class="ref">MatsP_107.17</span></p>
            
            
            <p id="MatsP_107.18">
               śataṃ varṣasahasrāṇāṃ somaloke mahīyate <br />
               tasmādapi paribhraṣṭo rājā bhavati dhārmikaḥ //
                <span class="ref">MatsP_107.18</span></p>
            
            
            <p id="MatsP_107.19">
               guṇavān rūpasampanno vidvāṃśca priyavācakaḥ <br />
               bhuktvā tu vipulānbhogāṃs tattīrthaṃ bhajate punaḥ //
                <span class="ref">MatsP_107.19</span></p>
            
            
            <p id="MatsP_107.20">
               yāmune cottare kūle prayāgasya tu dakṣiṇe <br />
               ṛṇapramocanaṃ nāma tattīrthaṃ paramaṃ smṛtam //
                <span class="ref">MatsP_107.20</span></p>
            
            
            <p id="MatsP_107.21">
               ekarātroṣitaḥ snātvā ṛṇaiḥ sarvaiḥ pramucyate <br />
               svargalokamavāpnoti anṛṇaśca sadā bhavet //
                <span class="ref">MatsP_107.21</span></p>
            
            </div>
         
         <div id="d1e82801">
            
            <h3>Matsya-Purāṇa 108</h3>
            *yudhiṣṭhira uvāca
            
            
            <p id="MatsP_108.1">
               etacchrutvā prayāgasya yattvayā parikīrtitam <br />
               viśuddhaṃ me 'dya hṛdayaṃ prayāgasya tu kīrtanāt //
                <span class="ref">MatsP_108.1</span></p>
            
            
            <p id="MatsP_108.2">
               anāśakaphalaṃ brūhi bhagavaṃstatra kīdṛśam <br />
               yaṃ ca lokamavāpnoti viśuddhaḥ sarvakilbiṣaiḥ //
                <span class="ref">MatsP_108.2</span></p>
            
            *mārkaṇḍeya uvāca
            
            
            <p id="MatsP_108.3">
               śṛṇu rājanprayāge tu anāśakaphalaṃ vibho <br />
               prāpnoti puruṣo dhīmāñ śraddadhāno jitendriyaḥ //
                <span class="ref">MatsP_108.3</span></p>
            
            
            <p id="MatsP_108.4">
               ahīnāṅgo 'pyarogaśca pañcendriyasamanvitaḥ <br />
               aśvamedhaphalaṃ tasya gacchatastu pade pade //
                <span class="ref">MatsP_108.4</span></p>
            
            
            <p id="MatsP_108.5">
               kulāni tārayedrājan daśa pūrvāndaśāparān <br />
               mucyate sarvapāpebhyo gacchettu paramaṃ padam //
                <span class="ref">MatsP_108.5</span></p>
            
            *yudhiṣṭhira uvāca
            
            
            <p id="MatsP_108.6">
               mahābhāgyaṃ hi dharmasya yattvaṃ vadasi me prabho <br />
               alpenaiva prayatnena bahūndharmānavāpnute //
                <span class="ref">MatsP_108.6</span></p>
            
            
            <p id="MatsP_108.7">
               aśvamedhaistu bahubhiḥ prāpyate suvratairiha <br />
               imaṃ me saṃśayaṃ chinddhi paraṃ kautūhalaṃ hi me //
                <span class="ref">MatsP_108.7</span></p>
            
            *mārkaṇḍeya uvāca
            
            
            <p id="MatsP_108.8">
               śṛṇu rājanmahāvīra yaduktaṃ brahmayoninā <br />
               ṛṣīṇāṃ saṃnidhau pūrvaṃ kathyamānaṃ mayā śrutam //
                <span class="ref">MatsP_108.8</span></p>
            
            
            <p id="MatsP_108.9">
               pañcayojanavistīrṇaṃ prayāgasya tu maṇḍalam <br />
               praviṣṭamātre tadbhūmāv aśvamedhaḥ pade pade //
                <span class="ref">MatsP_108.9</span></p>
            
            
            <p id="MatsP_108.10">
               vyatītānpuruṣānsapta bhaviṣyāṃśca caturdaśa <br />
               narastārayate sarvān yastu prāṇānparityajet //
                <span class="ref">MatsP_108.10</span></p>
            
            
            <p id="MatsP_108.11">
               evaṃ jñātvā tu rājendra sadā sevāparo bhavet <br />
               aśraddadhānāḥ puruṣāḥ pāpopahatacetasaḥ <br />
               na prāpnuvanti tatsthānaṃ prayāgaṃ devarakṣitam //
                <span class="ref">MatsP_108.11</span></p>
            
            *yudhiṣṭhira uvāca
            
            
            <p id="MatsP_108.12">
               snehādvā dravyalobhādvā ye tu kāmavaśaṃ gatāḥ <br />
               kathaṃ tīrthaphalaṃ teṣāṃ kathaṃ puṇyaphalaṃ bhavet //
                <span class="ref">MatsP_108.12</span></p>
            
            
            <p id="MatsP_108.13">
               vikrayaḥ sarvabhāṇḍānāṃ kāryākāryamajānataḥ <br />
               prayāge kā gatistasya tanme brūhi pitāmaha //
                <span class="ref">MatsP_108.13</span></p>
            
            *mārkaṇḍeya uvāca
            
            
            <p id="MatsP_108.14">
               śṛṇu rājanmahāguhyaṃ sarvapāpapraṇāśanam <br />
               māsamekaṃ tu yaḥ snāyāt prayāge niyatendriyaḥ <br />
               mucyate sarvapāpebhyaḥ sa gacchetparamaṃ padam //
                <span class="ref">MatsP_108.14</span></p>
            
            
            <p id="MatsP_108.15">
               viśrambhaghātakānāṃ tu prayāge śṛṇu yatphalam <br />
               trikālameva snāyīta āhāraṃ bhaikṣyamācaret <br />
               tribhirmāsaiḥ sa mucyeta prayāge tu na saṃśayaḥ //
                <span class="ref">MatsP_108.15</span></p>
            
            
            <p id="MatsP_108.16">
               ajñānena tu yasyeha tīrthayātrādikaṃ bhavet <br />
               sarvakāmasamṛddhastu svargaloke mahīyate <br />
               sthānaṃ ca labhate nityaṃ dhanadhānyasamākulam //
                <span class="ref">MatsP_108.16</span></p>
            
            
            <p id="MatsP_108.17">
               evaṃ jñānena sampūrṇaḥ sadā bhavati bhogavān <br />
               tāritāḥ pitarastena narakātprapitāmahāḥ //
                <span class="ref">MatsP_108.17</span></p>
            
            
            <p id="MatsP_108.18">
               dharmānusāri tattvajña pṛcchataste punaḥ punaḥ <br />
               tvatpriyārthaṃ samākhyātaṃ guhyametatsanātanam //
                <span class="ref">MatsP_108.18</span></p>
            
            *yudhiṣṭhira uvāca
            
            
            <p id="MatsP_108.19">
               adya me saphalaṃ janma adya me tāritaṃ kulam <br />
               prīto 'smyanugṛhīto 'smi darśanādeva te mune //
                <span class="ref">MatsP_108.19</span></p>
            
            
            <p id="MatsP_108.20">
               tvaddarśanāttu dharmātman mukto 'haṃ cādya kilbiṣāt <br />
               idānīṃ vedmi cātmānaṃ bhagavangatakalmaṣam //
                <span class="ref">MatsP_108.20</span></p>
            
            *mārkaṇḍeya uvāca
            
            
            <p id="MatsP_108.21">
               diṣṭyā te saphalaṃ janma diṣṭyā te tāritaṃ kulam <br />
               kīrtanādvardhate puṇyaṃ śrutātpāpapraṇāśanam //
                <span class="ref">MatsP_108.21</span></p>
            
            *yudhiṣṭhira uvāca
            
            
            <p id="MatsP_108.22">
               yamunāyāṃ tu kiṃ puṇyaṃ kiṃ phalaṃ tu mahāmune <br />
               etanme sarvamākhyāhi yathādṛṣṭaṃ yathāśrutam //
                <span class="ref">MatsP_108.22</span></p>
            
            *mārkaṇḍeya uvāca
            
            
            <p id="MatsP_108.23">
               tapanasya sutā devī triṣu lokeṣu viśrutā <br />
               samākhyātā mahābhāgā yamunā tatra nimnagā //
                <span class="ref">MatsP_108.23</span></p>
            
            
            <p id="MatsP_108.24">
               yenaiva niḥsṛtā gaṅgā tenaiva yamunā gatā <br />
               yojanānāṃ sahasreṣu kīrtanātpāpanāśinī //
                <span class="ref">MatsP_108.24</span></p>
            
            
            <p id="MatsP_108.25">
               tatra snātvā ca pītvā ca yamunāyāṃ yudhiṣṭhira <br />
               kīrtanāllabhate puṇyaṃ dṛṣṭvā bhadrāṇi paśyati //
                <span class="ref">MatsP_108.25</span></p>
            
            
            <p id="MatsP_108.26">
               avagāhya ca pītvā ca punātyāsaptamaṃ kulam <br />
               prāṇāṃstyajati yastatra sa yāti paramāṃ gatim //
                <span class="ref">MatsP_108.26</span></p>
            
            
            <p id="MatsP_108.27">
               agnitīrthamiti khyātaṃ yamunādakṣiṇe taṭe <br />
               paścime dharmarājasya tīrthaṃ tu narakaṃ smṛtam //
                <span class="ref">MatsP_108.27</span></p>
            
            
            <p id="MatsP_108.28">
               tatra snātvā divaṃ yānti ye mṛtāste 'punarbhavāḥ <br />
               evaṃ tīrthasahasrāṇi yamunādakṣiṇe taṭe //
                <span class="ref">MatsP_108.28</span></p>
            
            
            <p id="MatsP_108.29">
               uttareṇa pravakṣyāmi ādityasya mahātmanaḥ <br />
               tīrthaṃ nirañjanaṃ nāma yatra devāḥ savāsavāḥ //
                <span class="ref">MatsP_108.29</span></p>
            
            
            <p id="MatsP_108.30">
               upāsate sma saṃdhyāṃ ye trikālaṃ hi yudhiṣṭhira <br />
               devāḥ sevanti tattīrthaṃ ye cānye vibudhā janāḥ //
                <span class="ref">MatsP_108.30</span></p>
            
            
            <p id="MatsP_108.31">
               śraddadhānaparo bhūtvā kuru tīrthābhiṣecanam <br />
               anye ca bahavastīrthāḥ sarvapāpaharāḥ smṛtāḥ <br />
               teṣu snātvā divaṃ yānti ye mṛtāste 'punarbhavāḥ //
                <span class="ref">MatsP_108.31</span></p>
            
            
            <p id="MatsP_108.32">
               gaṅgā ca yamunā caiva ubhe tulyaphale smṛte <br />
               kevalaṃ jyeṣṭhabhāvena gaṅgā sarvatra pūjyate //
                <span class="ref">MatsP_108.32</span></p>
            
            
            <p id="MatsP_108.33">
               evaṃ kuruṣva kaunteya sarvatīrthābhiṣecanam <br />
               yāvajjīvakṛtaṃ pāpaṃ tatkṣaṇādeva naśyati //
                <span class="ref">MatsP_108.33</span></p>
            
            
            <p id="MatsP_108.34">
               yastvimaṃ kalya utthāya paṭhate ca śṛṇoti ca <br />
               mucyate sarvapāpebhyaḥ svargalokaṃ sa gacchati //
                <span class="ref">MatsP_108.34</span></p>
            
            </div>
         
         <div id="d1e83519">
            
            <h3>Matsya-Purāṇa 109</h3>
            *mārkaṇḍeya uvāca
            
            
            <p id="MatsP_109.1">
               śrutaṃ me brahmaṇā proktaṃ purāṇe brahmasambhave <br />
               tīrthānāṃ tu sahasrāṇi śatāni niyutāni ca <br />
               sarve puṇyāḥ pavitrāśca gatiśca paramā smṛtā //
                <span class="ref">MatsP_109.1</span></p>
            
            
            <p id="MatsP_109.2">
               somatīrthaṃ mahāpuṇyaṃ mahāpātakanāśanam <br />
               snānamātreṇa rājendra puruṣāṃstārayecchatam <br />
               tasmātsarvaprayatnena tatra snānaṃ samācaret //
                <span class="ref">MatsP_109.2</span></p>
            
            *yudhiṣṭhira uvāca
            
            
            <p id="MatsP_109.3">
               pṛthivyāṃ naimiṣaṃ puṇyam antarikṣe ca puṣkaram <br />
               trayāṇāmapi lokānāṃ kurukṣetraṃ viśiṣyate //
                <span class="ref">MatsP_109.3</span></p>
            
            
            <p id="MatsP_109.4">
               sarvāṇi tāni saṃtyajya kathamekaṃ praśaṃsasi <br />
               apramāṇaṃ tu tatroktam aśraddheyamanuttamam //
                <span class="ref">MatsP_109.4</span></p>
            
            
            <p id="MatsP_109.5">
               gatiṃ ca paramāṃ divyāṃ bhogāṃścaiva yathepsitān <br />
               kimarthamalpayogena bahu dharmaṃ praśaṃsasi <br />
               etanme saṃśayaṃ brūhi yathādṛṣṭaṃ yathāśrutam //
                <span class="ref">MatsP_109.5</span></p>
            
            *mārkaṇḍeya uvāca
            
            
            <p id="MatsP_109.6">
               aśraddheyaṃ na vaktavyaṃ pratyakṣamapi yadbhavet <br />
               narasyāśraddadhānasya pāpopahatacetasaḥ //
                <span class="ref">MatsP_109.6</span></p>
            
            
            <p id="MatsP_109.7">
               aśraddadhāno hyaśucir durmatistyaktamaṅgalaḥ <br />
               ete pātakinaḥ sarve tenedaṃ bhāṣitaṃ tvayā //
                <span class="ref">MatsP_109.7</span></p>
            
            
            <p id="MatsP_109.8">
               śṛṇu prayāgamāhātmyaṃ yathādṛṣṭaṃ yathāśrutam <br />
               pratyakṣaṃ ca parokṣaṃ ca yathānyastaṃ bhaviṣyati //
                <span class="ref">MatsP_109.8</span></p>
            
            
            <p id="MatsP_109.9">
               yathaivānyadadṛṣṭaṃ ca yathādṛṣṭaṃ yathāśrutam <br />
               śāstraṃ pramāṇaṃ kṛtvā ca yujyate yogamātmanaḥ //
                <span class="ref">MatsP_109.9</span></p>
            
            
            <p id="MatsP_109.10">
               kliśyate cāparastatra naiva yogamavāpnuyāt <br />
               janmāntarasahasrebhyo yogo labhyeta mānavaiḥ //
                <span class="ref">MatsP_109.10</span></p>
            
            
            <p id="MatsP_109.11">
               yathā yogasahasreṇa yogo labhyeta mānavaiḥ <br />
               yastu sarvāṇi ratnāni brāhmaṇebhyaḥ prayacchati //
                <span class="ref">MatsP_109.11</span></p>
            
            
            <p id="MatsP_109.12">
               tena dānena dattena yogaṃ nābhyeti mānavaḥ <br />
               prayāge tu mṛtasyedaṃ sarvaṃ bhavati nānyathā //
                <span class="ref">MatsP_109.12</span></p>
            
            
            <p id="MatsP_109.13">
               pradhānahetuṃ vakṣyāmi śraddadhatsva ca bhārata <br />
               yathā sarveṣu bhūteṣu brahma sarvatra dṛśyate //
                <span class="ref">MatsP_109.13</span></p>
            
            
            <p id="MatsP_109.14">
               brāhmaṇe vāsti yatkiṃcid abrāhmam iti vocyate <br />
               evaṃ sarveṣu bhūteṣu brahma sarvatra pūjyate //
                <span class="ref">MatsP_109.14</span></p>
            
            
            <p id="MatsP_109.15">
               tathā sarveṣu lokeṣu prayāgaṃ pūjayedbudhaḥ <br />
               pūjyate tīrtharājastu satyameva yudhiṣṭhira //
                <span class="ref">MatsP_109.15</span></p>
            
            
            <p id="MatsP_109.16">
               brahmāpi smarate nityaṃ prayāgaṃ tīrthamuttamam <br />
               tīrtharājam anuprāpya na cānyatkiṃcidarhati //
                <span class="ref">MatsP_109.16</span></p>
            
            
            <p id="MatsP_109.17">
               ko hi devatvamāsādya manuṣyatvaṃ cikīrṣati <br />
               anenaivopamānena tvaṃ jñāsyasi yudhiṣṭhira <br />
               yathā puṇyatamaṃ cāsti tathaiva kathitaṃ mayā //
                <span class="ref">MatsP_109.17</span></p>
            
            *yudhiṣṭhira uvāca
            
            
            <p id="MatsP_109.18">
               śrutaṃ cedaṃ tvayā proktaṃ vismito 'haṃ punaḥ punaḥ <br />
               kathaṃ yogena tatprāptiḥ svargavāsastu karmaṇā //
                <span class="ref">MatsP_109.18</span></p>
            
            
            <p id="MatsP_109.19">
               dātā vai labhate bhogān gāṃ ca yatkarmaṇaḥ phalam <br />
               tāni karmāṇi pṛcchāmi punastaiḥ prāpyate mahī //
                <span class="ref">MatsP_109.19</span></p>
            
            *mārkaṇḍeya uvāca
            
            
            <p id="MatsP_109.20">
               śṛṇu rājanmahābāho yathoktakaraṇaṃ mahīm <br />
               gāmagniṃ brāhmaṇaṃ śāstraṃ kāñcanaṃ salilaṃ striyaḥ //
                <span class="ref">MatsP_109.20</span></p>
            
            
            <p id="MatsP_109.21">
               mātaraṃ pitaraṃ caiva ye nindanti narādhamāḥ <br />
               na teṣāmūrdhvagamanam idamāha prajāpatiḥ //
                <span class="ref">MatsP_109.21</span></p>
            
            
            <p id="MatsP_109.22">
               evaṃ yogasya samprāptisthānaṃ paramadurlabham <br />
               gacchanti narakaṃ ghoraṃ ye narāḥ pāpakarmiṇaḥ //
                <span class="ref">MatsP_109.22</span></p>
            
            
            <p id="MatsP_109.23">
               hastyaśvaṃ gām anaḍvāhaṃ maṇimuktādikāñcanam <br />
               parokṣaṃ harate yastu paścāddānaṃ prayacchati //
                <span class="ref">MatsP_109.23</span></p>
            
            
            <p id="MatsP_109.24">
               na te gacchanti vai svargaṃ dātāro yatra bhoginaḥ <br />
               anenakarmaṇā yuktāḥ pacyante narake punaḥ //
                <span class="ref">MatsP_109.24</span></p>
            
            
            <p id="MatsP_109.25">
               evaṃ yogaṃ ca dharmaṃ ca dātāraṃ ca yudhiṣṭhira <br />
               yathā satyamasatyaṃ vā asti nāstīti yatphalam <br />
               niruktaṃ tu pravakṣyāmi yathāha svayamaṃśumān //
                <span class="ref">MatsP_109.25</span></p>
            
            </div>
         
         <div id="d1e84053">
            
            <h3>Matsya-Purāṇa 110</h3>
            *mārkaṇḍeya uvāca
            
            
            <p id="MatsP_110.1">
               śṛṇu rājanprayāgasya māhātmyaṃ punareva tu <br />
               naimiṣaṃ puṣkaraṃ caiva gotīrthaṃ sindhusāgaram //
                <span class="ref">MatsP_110.1</span></p>
            
            
            <p id="MatsP_110.2">
               gayā ca caitrakaṃ caiva gaṅgāsāgarameva ca <br />
               ete cānye ca bahavo ye ca puṇyāḥ śiloccayāḥ //
                <span class="ref">MatsP_110.2</span></p>
            
            
            <p id="MatsP_110.3">
               daśa tīrthasahasrāṇi triṃśatkoṭyastathā parāḥ <br />
               prayāge saṃsthitā nityam evamāhurmanīṣiṇaḥ //
                <span class="ref">MatsP_110.3</span></p>
            
            
            <p id="MatsP_110.4">
               trīṇi cāpyagnikuṇḍāni yeṣāṃ madhye tu jāhnavī <br />
               prayāgādabhiniṣkrāntā sarvatīrthanamaskṛtā //
                <span class="ref">MatsP_110.4</span></p>
            
            
            <p id="MatsP_110.5">
               tapanasya sutā devī triṣu lokeṣu viśrutā <br />
               yamunā gaṅgayā sārdhaṃ saṃgatā lokabhāvinī //
                <span class="ref">MatsP_110.5</span></p>
            
            
            <p id="MatsP_110.6">
               gaṅgāyamunayormadhye pṛthivyā jaghanaṃ smṛtam <br />
               prayāgaṃ rājaśārdūla kalāṃ nārhati ṣoḍaśīm //
                <span class="ref">MatsP_110.6</span></p>
            
            
            <p id="MatsP_110.7">
               tisraḥ koṭyo 'rdhakoṭiśca tīrthānāṃ vāyurabravīt <br />
               divi bhuvyantarikṣe ca tatsarvaṃ jāhnavī smṛtā //
                <span class="ref">MatsP_110.7</span></p>
            
            
            <p id="MatsP_110.8">
               prayāgaṃ samadhiṣṭhānaṃ kambalāśvatarāvubhau <br />
               bhogavatyatha yā caiṣā vedireṣā prajāpateḥ //
                <span class="ref">MatsP_110.8</span></p>
            
            
            <p id="MatsP_110.9">
               tatra vedāśca yajñāśca mūrtimanto yudhiṣṭhira <br />
               prajāpatim upāsante ṛṣayaśca tapodhanāḥ //
                <span class="ref">MatsP_110.9</span></p>
            
            
            <p id="MatsP_110.10">
               yajante kratubhir devās tathā cakradharā nṛpāḥ <br />
               tataḥ puṇyatamaṃ nāsti triṣu lokeṣu bhārata //
                <span class="ref">MatsP_110.10</span></p>
            
            
            <p id="MatsP_110.11">
               prabhāvātsarvatīrthebhyaḥ prabhavatyadhikaṃ vibho <br />
               daśa tīrthasahasrāṇi tisraḥ koṭyastathā parāḥ //
                <span class="ref">MatsP_110.11</span></p>
            
            
            <p id="MatsP_110.12">
               yatra gaṅgā mahābhāgā sa deśastattapodhanam <br />
               siddhakṣetraṃ ca vijñeyaṃ gaṅgātīrasamanvitam //
                <span class="ref">MatsP_110.12</span></p>
            
            
            <p id="MatsP_110.13">
               idaṃ satyaṃ vijānīyāt sādhūnāmātmanaśca vai <br />
               suhṛdaśca japetkarṇe śiṣyasyānugatasya ca //
                <span class="ref">MatsP_110.13</span></p>
            
            
            <p id="MatsP_110.14">
               idaṃ dhanyamidaṃ svargyam idaṃ satyamidaṃ sukham <br />
               idaṃ puṇyamidaṃ dharmyaṃ pāvanaṃ dharmamuttamam //
                <span class="ref">MatsP_110.14</span></p>
            
            
            <p id="MatsP_110.15">
               maharṣīṇāmidaṃ guhyaṃ sarvapāpapraṇāśanam <br />
               adhītya ca dvijo 'pyetan nirmalaḥ svargamāpnuyāt //
                <span class="ref">MatsP_110.15</span></p>
            
            
            <p id="MatsP_110.16">
               ya idaṃ śṛṇuyānnityaṃ tīrthaṃ puṇyaṃ sadā śuciḥ <br />
               jātismaratvaṃ labhate nākapṛṣṭhe ca modate //
                <span class="ref">MatsP_110.16</span></p>
            
            
            <p id="MatsP_110.17">
               prāpyante tāni tīrthāni sadbhiḥ śiṣṭānudarśibhiḥ <br />
               snāhi tīrtheṣu kauravya na ca vakramatirbhava //
                <span class="ref">MatsP_110.17</span></p>
            
            
            <p id="MatsP_110.18">
               tvayā ca samyakpṛṣṭena kathitaṃ vai mayā vibho <br />
               pitarastāritāḥ sarve tathaiva ca pitāmahāḥ //
                <span class="ref">MatsP_110.18</span></p>
            
            
            <p id="MatsP_110.19">
               vrataṃ dānaṃ tapastīrthaṃ yāgāḥ sarve sadakṣiṇāḥ <br />
               yogāḥ sāṃkhyaṃ sadācāro ye cānye jñānahetavaḥ <br />
               prayāgasya tu sarve te kalāṃ nārhanti ṣoḍaśīm //
                <span class="ref">MatsP_110.19</span></p>
            
            
            <p id="MatsP_110.20">
               evaṃ jñānaṃ ca yogaśca tīrthaṃ caiva yudhiṣṭhira <br />
               bahukleśena yujyante tena yānti parāṃ gatim <br />
               trikālaṃ jāyate jñānaṃ svargalokaṃ gamiṣyati //
                <span class="ref">MatsP_110.20</span></p>
            
            </div>
         
         <div id="d1e84459">
            
            <h3>Matsya-Purāṇa 111</h3>
            *yudhiṣṭhira uvāca
            
            
            <p id="MatsP_111.1">
               kathaṃ sarvamidaṃ proktaṃ prayāgasya mahāmune <br />
               etannaḥ sarvamākhyāhi yathā hi mama tārayet //
                <span class="ref">MatsP_111.1</span></p>
            
            *mārkaṇḍeya uvāca
            
            
            <p id="MatsP_111.2">
               śṛṇu rājanprayāge tu proktaṃ sarvamidaṃ jagat <br />
               brahmā viṣṇustatheśāno devatāḥ prabhuravyayaḥ //
                <span class="ref">MatsP_111.2</span></p>
            
            
            <p id="MatsP_111.3">
               brahmā sṛjati bhūtāni sthāvaraṃ jaṅgamaṃ ca yat <br />
               tānyetāni paraṃ loke viṣṇuḥ saṃvardhate prajāḥ //
                <span class="ref">MatsP_111.3</span></p>
            
            
            <p id="MatsP_111.4">
               kalpānte tatsamagraṃ hi rudraḥ saṃharate jagat <br />
               tadā prayāgatīrthaṃ ca na kadācidvinaśyati //
                <span class="ref">MatsP_111.4</span></p>
            
            
            <p id="MatsP_111.5">
               īśvaraḥ sarvabhūtānāṃ yaḥ paśyati sa paśyati <br />
               yatnenānena tiṣṭhanti te yānti paramāṃ gatim //
                <span class="ref">MatsP_111.5</span></p>
            
            *yudhiṣṭhira uvāca
            
            
            <p id="MatsP_111.6">
               ākhyāhi me yathātathyaṃ yathaiṣā tiṣṭhati śrutiḥ <br />
               kena vā kāraṇenaiva tiṣṭhante lokasattamāḥ //
                <span class="ref">MatsP_111.6</span></p>
            
            *mārkaṇḍeya uvāca
            
            
            <p id="MatsP_111.7">
               prayāge nivasantyete brahmaviṣṇumaheśvarāḥ <br />
               kāraṇaṃ tatpravakṣyāmi śṛṇu tattvaṃ yudhiṣṭhira //
                <span class="ref">MatsP_111.7</span></p>
            
            
            <p id="MatsP_111.8">
               pañcayojanavistīrṇaṃ prayāgasya tu maṇḍalam <br />
               tiṣṭhanti rakṣaṇāyātra pāpakarmanivāraṇāt //
                <span class="ref">MatsP_111.8</span></p>
            
            
            <p id="MatsP_111.9">
               uttareṇa pratiṣṭhānāc chadmanā brahma tiṣṭhati <br />
               veṇīmādhavarūpī tu bhagavāṃstatra tiṣṭhati //
                <span class="ref">MatsP_111.9</span></p>
            
            
            <p id="MatsP_111.10">
               māheśvaro vaṭo bhūtvā tiṣṭhate parameśvaraḥ <br />
               tato devāḥ sagandharvāḥ siddhāśca paramarṣayaḥ <br />
               rakṣanti maṇḍalaṃ nityaṃ pāpakarmanivāraṇāt //
                <span class="ref">MatsP_111.10</span></p>
            
            
            <p id="MatsP_111.11">
               yasmiñjuhvansvakaṃ pāpaṃ narakaṃ ca na paśyati <br />
               evaṃ brahmā ca viṣṇuśca prayāge sa maheśvaraḥ //
                <span class="ref">MatsP_111.11</span></p>
            
            
            <p id="MatsP_111.12">
               saptadvīpāḥ samudrāśca parvatāśca mahītale <br />
               rakṣamāṇāśca tiṣṭhanti yāvadābhūtasaṃplavam //
                <span class="ref">MatsP_111.12</span></p>
            
            
            <p id="MatsP_111.13">
               ye cānye bahavaḥ sarve tiṣṭhanti ca yudhiṣṭhira <br />
               yat pṛthivī tatsamāśritya nirmitā daivatais tribhiḥ //
                <span class="ref">MatsP_111.13</span></p>
            
            
            <p id="MatsP_111.14">
               prajāpateridaṃ kṣetraṃ prayāgamiti viśrutam <br />
               etatpuṇyaṃ pavitraṃ vai prayāgaṃ ca yudhiṣṭhira <br />
               svarājyaṃ kuru rājendra bhrātṛbhiḥ sahito 'nagha //
                <span class="ref">MatsP_111.14</span></p>
            
            </div>
         
         <div id="d1e84757">
            
            <h3>Matsya-Purāṇa 112</h3>
            *nandikeśvara uvāca
            
            
            <p id="MatsP_112.1">
               bhrātṛbhiḥ sahitaḥ sarvair draupadyā saha bhāryayā <br />
               brāhmaṇebhyo namaskṛtya gurūndevānatarpayat //
                <span class="ref">MatsP_112.1</span></p>
            
            
            <p id="MatsP_112.2">
               vāsudevo 'pi tatraiva kṣaṇenābhyāgatastadā <br />
               pāṇḍavaiḥ sahitaiḥ sarvaiḥ pūjyamānastu mādhavaḥ //
                <span class="ref">MatsP_112.2</span></p>
            
            
            <p id="MatsP_112.3">
               kṛṣṇena sahitaiḥ sarvaiḥ punareva mahātmabhiḥ <br />
               abhiṣiktaḥ svarājye ca dharmaputro yudhiṣṭhiraḥ //
                <span class="ref">MatsP_112.3</span></p>
            
            
            <p id="MatsP_112.4">
               etasminnantare caiva mārkaṇḍeyo mahāmuniḥ <br />
               tataḥ svastīti coktvā tu kṣaṇādāśramamāgamat //
                <span class="ref">MatsP_112.4</span></p>
            
            
            <p id="MatsP_112.5">
               yudhiṣṭhiro 'pi dharmātmā bhrātṛbhiḥ sahito 'vasat <br />
               mahādānaṃ tato dattvā dharmaputro mahāmanāḥ //
                <span class="ref">MatsP_112.5</span></p>
            
            
            <p id="MatsP_112.6">
               yastvidaṃ kalya utthāya māhātmyaṃ paṭhate naraḥ <br />
               prayāgaṃ smarate nityaṃ sa yāti paramaṃ padam <br />
               mucyate sarvapāpebhyo rudralokaṃ sa gacchati //
                <span class="ref">MatsP_112.6</span></p>
            
            *vāsudeva uvāca
            
            
            <p id="MatsP_112.7">
               mama vākyaṃ ca kartavyaṃ mahārāja bravīmyaham <br />
               nityaṃ japasva juhvasva prayāge vigatajvaraḥ //
                <span class="ref">MatsP_112.7</span></p>
            
            
            <p id="MatsP_112.8">
               prayāgaṃ smara vai nityaṃ sahāsmābhiryudhiṣṭhira <br />
               svayaṃ prāpsyasi rājendra svargalokaṃ na saṃśayaḥ //
                <span class="ref">MatsP_112.8</span></p>
            
            
            <p id="MatsP_112.9">
               prayāgamanugacchedvā vasate vāpi yo naraḥ <br />
               sarvapāpaviśuddhātmā rudralokaṃ sa gacchati //
                <span class="ref">MatsP_112.9</span></p>
            
            
            <p id="MatsP_112.10">
               pratigrahādupāvṛttaḥ saṃtuṣṭo niyataḥ śuciḥ <br />
               ahaṃkāranivṛttaśca sa tīrthaphalamaśnute //
                <span class="ref">MatsP_112.10</span></p>
            
            
            <p id="MatsP_112.11">
               akopanaśca satyaśca satyavādī dṛḍhavrataḥ <br />
               ātmopamaśca bhūteṣu sa tīrthaphalamaśnute //
                <span class="ref">MatsP_112.11</span></p>
            
            
            <p id="MatsP_112.12">
               ṛṣibhiḥ kratavaḥ proktā devaiścāpi yathākramam <br />
               na hi śakyā daridreṇa yajñāḥ prāptuṃ mahīpate //
                <span class="ref">MatsP_112.12</span></p>
            
            
            <p id="MatsP_112.13">
               bahūpakaraṇā yajñā nānāsambhāravistarāḥ <br />
               prāpyante pārthivairetaiḥ samṛddhairvai naraiḥ kvacit //
                <span class="ref">MatsP_112.13</span></p>
            
            
            <p id="MatsP_112.14">
               yo daridrairapi vidhiḥ śakyaḥ prāptuṃ nareśvara <br />
               tulyo yajñaphalaiḥ puṇyais tannibodha yudhiṣṭhira //
                <span class="ref">MatsP_112.14</span></p>
            
            
            <p id="MatsP_112.15">
               ṛṣīṇāṃ paramaṃ guhyam idaṃ bharatasattama <br />
               tīrthānugamanaṃ puṇyaṃ yajñebhyo 'pi viśiṣyate //
                <span class="ref">MatsP_112.15</span></p>
            
            
            <p id="MatsP_112.16">
               daśa tīrthasahasrāṇi tisraḥ koṭyastathāpagāḥ <br />
               māghamāse gamiṣyanti gaṅgāyāṃ bharatarṣabha //
                <span class="ref">MatsP_112.16</span></p>
            
            
            <p id="MatsP_112.17">
               svastho bhava mahārāja bhuṅkṣva rājyamakaṇṭakam <br />
               punardrakṣyasi rājendra yajamāno viśeṣataḥ //
                <span class="ref">MatsP_112.17</span></p>
            
            *nandikeśvara uvāca
            
            
            <p id="MatsP_112.18">
               ityuktvā sa mahābhāgo mārkaṇḍeyo mahātapāḥ <br />
               yudhiṣṭhirasya nṛpates tatraivāntaradhīyata //
                <span class="ref">MatsP_112.18</span></p>
            
            
            <p id="MatsP_112.19">
               tatastatra samāplāvya gātrāṇi sagaṇo nṛpaḥ <br />
               yathoktenātha vidhinā parāṃ nirvṛtimāgamat //
                <span class="ref">MatsP_112.19</span></p>
            
            
            <p id="MatsP_112.20">
               tathā tvamapi devarṣe prayāgābhimukho bhava <br />
               abhiṣekaṃ tu kṛtvādya kṛtakṛtyo bhaviṣyasi //
                <span class="ref">MatsP_112.20</span></p>
            
            *sūta uvāca
            
            
            <p id="MatsP_112.21">
               evamuktvātha nandīśas tatraivāntaradhīyata <br />
               nārado 'pi jagāmāśu prayāgābhimukhastathā //
                <span class="ref">MatsP_112.21</span></p>
            
            
            <p id="MatsP_112.22">
               tatra snātvā ca japtvā ca vidhidṛṣṭena karmaṇā <br />
               dānaṃ dattvā dvijāgryebhyo gataḥ svabhavanaṃ tadā //
                <span class="ref">MatsP_112.22</span></p>
            
            </div>
         
         <div id="d1e85200">
            
            <h3>Matsya-Purāṇa 113</h3>
            *ṛṣaya ūcuḥ
            
            
            <p id="MatsP_113.1">
               kati dvīpāḥ samudrā vā parvatā vā kati prabho <br />
               kiyanti caiva varṣāṇi teṣu nadyaśca kāḥ smṛtāḥ //
                <span class="ref">MatsP_113.1</span></p>
            
            
            <p id="MatsP_113.2">
               mahābhūmipramāṇaṃ ca lokālokastathaiva ca <br />
               paryāptiṃ parimāṇaṃ ca gatiścandrārkayostathā //
                <span class="ref">MatsP_113.2</span></p>
            
            
            <p id="MatsP_113.3">
               etadbravīhi naḥ sarvaṃ vistareṇa yathārthavit <br />
               tvaduktametatsakalaṃ śrotumicchāmahe vayam //
                <span class="ref">MatsP_113.3</span></p>
            
            *sūta uvāca
            
            
            <p id="MatsP_113.4">
               dvīpabhedasahasrāṇi sapta cāntargatāni ca <br />
               na śakyante krameṇeha vaktuṃ vai sakalaṃ jagat //
                <span class="ref">MatsP_113.4</span></p>
            
            
            <p id="MatsP_113.5">
               saptaiva tu pravakṣyāmi candrādityagrahaiḥ saha <br />
               teṣāṃ manuṣyatarkeṇa pramāṇāni pracakṣate //
                <span class="ref">MatsP_113.5</span></p>
            
            
            <p id="MatsP_113.6">
               acintyāḥ khalu ye bhāvās tāṃstu tarkeṇa sādhayet <br />
               prakṛtibhyaḥ paraṃ yacca tadacintyasya lakṣaṇam //
                <span class="ref">MatsP_113.6</span></p>
            
            
            <p id="MatsP_113.7">
               sapta varṣāṇi vakṣyāmi jambūdvīpaṃ yathāvidham <br />
               vistaraṃ maṇḍalaṃ yacca yojanaistānnibodhata //
                <span class="ref">MatsP_113.7</span></p>
            
            
            <p id="MatsP_113.8">
               yojanānāṃ sahasrāṇi śataṃ dvīpasya vistaraḥ <br />
               nānājanapadākīrṇaṃ puraiśca vividhaiḥ śubhaiḥ //
                <span class="ref">MatsP_113.8</span></p>
            
            
            <p id="MatsP_113.9">
               siddhacāraṇasaṃkīrṇaṃ parvatairupaśobhitam <br />
               sarvadhātupinaddhaistaiḥ śilājālasamudgataiḥ //
                <span class="ref">MatsP_113.9</span></p>
            
            
            <p id="MatsP_113.10">
               parvataprabhavābhiśca nadībhistu samantataḥ <br />
               prāgāyatā mahāpārśvāḥ ṣaḍime varṣaparvatāḥ //
                <span class="ref">MatsP_113.10</span></p>
            
            
            <p id="MatsP_113.11">
               avagāhya hyubhayataḥ samudrau pūrvapaścimau <br />
               himaprāyaśca himavān hemakūṭaśca hemavān //
                <span class="ref">MatsP_113.11</span></p>
            
            
            <p id="MatsP_113.12">
               sarvataḥ sumukhaścāpi niṣadhaḥ parvato mahān <br />
               cāturvarṇyastu sauvarṇo meruścolbamayaḥ smṛtaḥ <br />
               caturviṃśatsahasrāṇi vistīrṇaḥ sa caturdiśam //
                <span class="ref">MatsP_113.12</span></p>
            
            
            <p id="MatsP_113.13">
               vṛttākṛtipramāṇaśca caturasraḥ samāhitaḥ <br />
               nānāvarṇaiḥ samaḥ pārśvaiḥ prajāpatiguṇānvitaḥ //
                <span class="ref">MatsP_113.13</span></p>
            
            
            <p id="MatsP_113.14">
               nābhībandhanasambhūto brahmaṇo 'vyaktajanmanaḥ <br />
               pūrvataḥ śvetavarṇastu brāhmaṇyaṃ tasya tena vai //
                <span class="ref">MatsP_113.14</span></p>
            
            
            <p id="MatsP_113.15">
               pītaśca dakṣiṇenāsau tena vaiśyatvamiṣyeta <br />
               bhṛṅgipattrīnabhaś caiva paścimena samanvitaḥ <br />
               tenāsya śūdratā siddhā meror nāmārthakarmataḥ //
                <span class="ref">MatsP_113.15</span></p>
            
            
            <p id="MatsP_113.16">
               pārśvamuttaratastasya raktavarṇaṃ svabhāvataḥ <br />
               tenāsya kṣatrabhāvaḥ syād iti varṇāḥ prakīrtitāḥ //
                <span class="ref">MatsP_113.16</span></p>
            
            
            <p id="MatsP_113.17">
               nīlaśca vaiḍūryamayaḥ śvetaḥ pīto hiraṇmayaḥ <br />
               mayūrabarhavarṇaśca śātakaumbhaḥ sa śṛṅgavān //
                <span class="ref">MatsP_113.17</span></p>
            
            
            <p id="MatsP_113.18">
               ete parvatarājānaḥ siddhacāraṇasevitāḥ <br />
               teṣāmantaraviṣkambho navasāhasramucyate //
                <span class="ref">MatsP_113.18</span></p>
            
            
            <p id="MatsP_113.19">
               madhye tvilāvṛtaṃ nāma mahāmeroḥ samantataḥ <br />
               caturviṃśatsahasrāṇi vistīrṇo yojanaiḥ samaḥ //
                <span class="ref">MatsP_113.19</span></p>
            
            
            <p id="MatsP_113.20">
               madhye tasya mahāmerur vidhūma iva pāvakaḥ <br />
               vedyardhaṃ dakṣiṇaṃ meror uttarārdhaṃ tathottaram //
                <span class="ref">MatsP_113.20</span></p>
            
            
            <p id="MatsP_113.21">
               varṣāṇi yāni saptātra teṣāṃ vai varṣaparvatāḥ <br />
               dve dve sahasre vistīrṇā yojanairdakṣiṇottaram //
                <span class="ref">MatsP_113.21</span></p>
            
            
            <p id="MatsP_113.22">
               jambūdvīpasya vistāras teṣāmāyāma ucyate <br />
               nīlaśca niṣadhaścaiva teṣāṃ hīnāśca ye pare //
                <span class="ref">MatsP_113.22</span></p>
            
            
            <p id="MatsP_113.23">
               śvetaśca hemakūṭaśca himavāñchṛṅgavāṃśca yaḥ <br />
               jambūdvīpapramāṇeṇa ṛṣabhaḥ parikīrtyate //
                <span class="ref">MatsP_113.23</span></p>
            
            
            <p id="MatsP_113.24">
               tasmāddvādaśabhāgena hemakūṭo 'pi hīyate <br />
               himavānviṃśabhāgena tasmādeva prahīyate <br />
               aṣṭāśītisahasrāṇi hemakūṭo mahāgiriḥ //
                <span class="ref">MatsP_113.24</span></p>
            
            
            <p id="MatsP_113.25">
               aśītirhimavāñchaila āyataḥ pūrvapaścime <br />
               dvīpasya maṇḍalībhāvād dhrāsavṛddhī prakīrtite //
                <span class="ref">MatsP_113.25</span></p>
            
            
            <p id="MatsP_113.26">
               varṣāṇāṃ parvatānāṃ ca yathābhedaṃ tathottaram <br />
               teṣāṃ madhye janapadās tāni varṣāṇi sapta vai //
                <span class="ref">MatsP_113.26</span></p>
            
            
            <p id="MatsP_113.27">
               prapātaviṣamaistaistu parvatairāvṛtāni tu <br />
               sapta tāni nadībhedair agamyāni parasparam //
                <span class="ref">MatsP_113.27</span></p>
            
            
            <p id="MatsP_113.28">
               vasanti teṣu sattvāni nānājātīni sarvaśaḥ <br />
               imaṃ haimavataṃ varṣaṃ bhārataṃ nāma viśrutam //
                <span class="ref">MatsP_113.28</span></p>
            
            
            <p id="MatsP_113.29">
               hemakūṭaṃ paraṃ tasmān nāmnā kimpuruṣaṃ smṛtam <br />
               hemakūṭācca niṣadhaṃ harivarṣaṃ taducyate //
                <span class="ref">MatsP_113.29</span></p>
            
            
            <p id="MatsP_113.30">
               harivarṣātparaṃ cāpi merostu tadilāvṛtam <br />
               ilāvṛtātparaṃ nīlaṃ ramyakaṃ nāma viśrutam //
                <span class="ref">MatsP_113.30</span></p>
            
            
            <p id="MatsP_113.31">
               ramyakādaparaṃ śvetaṃ viśrutaṃ taddhiraṇyakam <br />
               hiraṇyakātparaṃ caiva śṛṅgaśākaṃkuraṃ smṛtam //
                <span class="ref">MatsP_113.31</span></p>
            
            
            <p id="MatsP_113.32">
               dhanuḥsaṃsthe tu vijñeye devarṣe dakṣiṇottare <br />
               dīrghāṇi tasya catvāri madhyamaṃ tadilāvṛtam //
                <span class="ref">MatsP_113.32</span></p>
            
            
            <p id="MatsP_113.33">
               pūrvato niṣadhasyedaṃ vedyardhaṃ dakṣiṇaṃ smṛtam <br />
               paraṃ tvilāvṛtaṃ paścād vedyardhaṃ tu taduttaram //
                <span class="ref">MatsP_113.33</span></p>
            
            
            <p id="MatsP_113.34">
               tayormadhye tu vijñeyo meruryatra tvilāvṛtam <br />
               dakṣiṇena tu nīlasya niṣadhasyottareṇa tu //
                <span class="ref">MatsP_113.34</span></p>
            
            
            <p id="MatsP_113.35">
               udagāyato mahāśailo mālyavānnāma parvataḥ <br />
               dvātriṃśatā sahasreṇa pratīcyāṃ sāgarānugaḥ //
                <span class="ref">MatsP_113.35</span></p>
            
            
            <p id="MatsP_113.36">
               mālyavānvai sahasraika ā nīlaniṣadhāyataḥ <br />
               dvātriṃśattvevamapyuktaḥ parvato gandhamādanaḥ //
                <span class="ref">MatsP_113.36</span></p>
            
            
            <p id="MatsP_113.37">
               parimaṇḍalayormadhye meruḥ kanakaparvataḥ <br />
               cāturvarṇyasamo varṇaiś caturasraḥ samucchritaḥ //
                <span class="ref">MatsP_113.37</span></p>
            
            
            <p id="MatsP_113.38">
               nānāvarṇaḥ sa pārśveṣu pūrvānte śveta ucyate <br />
               pītaṃ tu dakṣiṇaṃ tasya bhṛṅgipattranibhaṃ param <br />
               uttaraṃ tasya raktaṃ vai iti varṇasamanvitaḥ //
                <span class="ref">MatsP_113.38</span></p>
            
            
            <p id="MatsP_113.39">
               merustu śuśubhe divyo rājavatsa tu veṣṭitaḥ <br />
               ādityataruṇābhāso vidhūma iva pāvakaḥ //
                <span class="ref">MatsP_113.39</span></p>
            
            
            <p id="MatsP_113.40">
               yojanānāṃ sahasrāṇi caturāśītisūcchritaḥ <br />
               praviṣṭaḥ ṣoḍaśādhastād aṣṭāviṃśativistṛtaḥ //
                <span class="ref">MatsP_113.40</span></p>
            
            
            <p id="MatsP_113.41">
               vistarāddviguṇaścāsya parīṇāhaḥ samantataḥ <br />
               sa parvato mahādivyo divyauṣadhisamanvitaḥ //
                <span class="ref">MatsP_113.41</span></p>
            
            
            <p id="MatsP_113.42">
               bhuvanairāvṛtaḥ sarvair jātarūpapariṣkṛtaiḥ <br />
               tatra devagaṇāścaiva gandharvāsurarākṣasāḥ <br />
               śailarāje pramodante sarvato 'psarasāṃ gaṇaiḥ //
                <span class="ref">MatsP_113.42</span></p>
            
            
            <p id="MatsP_113.43">
               sa tu meruḥ parivṛto bhuvanairbhūtabhāvanaiḥ <br />
               yasyeme caturo deśā nānāpārśveṣu saṃsthitāḥ //
                <span class="ref">MatsP_113.43</span></p>
            
            
            <p id="MatsP_113.44">
               bhadrāśvaṃ bhārataṃ caiva ketumālaṃ ca paścime <br />
               uttarāścaiva kuravaḥ kṛtapuṇyapratiśrayāḥ //
                <span class="ref">MatsP_113.44</span></p>
            
            
            <p id="MatsP_113.45">
               viṣkambhaparvatāstadvan mandaro gandhamādanaḥ <br />
               vipulaśca supārśvaśca sarvaratnavibhūṣitāḥ //
                <span class="ref">MatsP_113.45</span></p>
            
            
            <p id="MatsP_113.46">
               aruṇodaṃ mānasaṃ ca sitodaṃ bhadrasaṃjñitam <br />
               teṣāmupari catvāri sarāṃsi ca vanāni ca //
                <span class="ref">MatsP_113.46</span></p>
            
            
            <p id="MatsP_113.47">
               tathā bhadrakadambastu parvate gandhamādane <br />
               jambūvṛkṣastathāśvattho vipule 'tha vaṭaḥ param //
                <span class="ref">MatsP_113.47</span></p>
            
            
            <p id="MatsP_113.48">
               gandhamādanapārśve tu paścime 'maragaṇḍikaḥ <br />
               dvātriṃśacca sahasrāṇi yojanaiḥ sarvataḥ samaḥ //
                <span class="ref">MatsP_113.48</span></p>
            
            
            <p id="MatsP_113.49">
               tatra te śubhakarmāṇaḥ ketumālāḥ pariśrutāḥ <br />
               tatra kālānalāḥ sarve mahāsattvā mahābalāḥ //
                <span class="ref">MatsP_113.49</span></p>
            
            
            <p id="MatsP_113.50">
               striyaś cotpalavarṇābhāḥ sundaryaḥ priyadarśanāḥ <br />
               tatra divyo mahāvṛkṣaḥ panasaḥ pattrabhāsuraḥ //
                <span class="ref">MatsP_113.50</span></p>
            
            
            <p id="MatsP_113.51">
               tasya pītvā phalarasaṃ saṃjīvanti samāyutam <br />
               tasya mālyavataḥ pārśve pūrve pūrvā tu gaṇḍikā <br />
               dvātriṃśacca sahasrāṇi tatrāpi śatamucyate //
                <span class="ref">MatsP_113.51</span></p>
            
            
            <p id="MatsP_113.52">
               bhadrāśvastatra vijñeyo nityaṃ muditamānasaḥ <br />
               bhadramālavanaṃ tatra kālāmraśca mahādrumaḥ //
                <span class="ref">MatsP_113.52</span></p>
            
            
            <p id="MatsP_113.53">
               tatra te puruṣāḥ śvetā mahāsattvā mahābalāḥ <br />
               striyaḥ kumudavarṇābhāḥ sundaryaḥ priyadarśanāḥ //
                <span class="ref">MatsP_113.53</span></p>
            
            
            <p id="MatsP_113.54">
               candraprabhāś candravarṇāḥ pūrṇacandranibhānanāḥ <br />
               candraśītalagātrāśca striyo hyutpalagandhikāḥ //
                <span class="ref">MatsP_113.54</span></p>
            
            
            <p id="MatsP_113.55">
               daśavarṣasahasrāṇi āyusteṣāmanāmayam <br />
               kālāmrasya rasaṃ pītvā te sarve sthirayauvanāḥ //
                <span class="ref">MatsP_113.55</span></p>
            
            *sūta uvāca
            
            
            <p id="MatsP_113.56">
               ityuktavānṛṣīnbrahmā varṣāṇi ca nisargataḥ <br />
               pūrvaṃ mamānugrahakṛd bhūyaḥ kiṃ varṇayāmi vaḥ //
                <span class="ref">MatsP_113.56</span></p>
            
            
            <p id="MatsP_113.57">
               etacchrutvā vacaste tu ṛṣayaḥ saṃśitavratāḥ <br />
               jātakautūhalāḥ sarve pratyūcuste mudānvitāḥ //
                <span class="ref">MatsP_113.57</span></p>
            
            *ṛṣaya ūcuḥ
            
            
            <p id="MatsP_113.58">
               pūrvāparau samākhyātau yau deśau tau tvayā mune <br />
               uttarāṇāṃ ca varṣāṇāṃ parvatānāṃ ca sarvaśaḥ //
                <span class="ref">MatsP_113.58</span></p>
            
            
            <p id="MatsP_113.59">
               ākhyāhi no yathātathyaṃ ye ca parvatavāsinaḥ <br />
               evamuktastu ṛṣibhis tebhyastvākhyātavānpunaḥ //
                <span class="ref">MatsP_113.59</span></p>
            
            *sūta uvāca
            
            
            <p id="MatsP_113.60">
               śṛṇudhvaṃ yāni varṣāṇi pūrvoktāni ca vai mayā <br />
               dakṣiṇena tu nīlasya niṣadhasyottareṇa tu //
                <span class="ref">MatsP_113.60</span></p>
            
            
            <p id="MatsP_113.61">
               varṣaṃ ramaṇakaṃ nāma jāyante yatra vai prajāḥ <br />
               ratipradhānā vimalā jāyante yatra mānavāḥ <br />
               śuklābhijanasampannāḥ sarve te priyadarśanāḥ //
                <span class="ref">MatsP_113.61</span></p>
            
            
            <p id="MatsP_113.62">
               tatrāpi ca mahāvṛkṣo nyagrodho rohiṇo mahān <br />
               tasyāpi te phalarasaṃ pibanto vartayanti hi //
                <span class="ref">MatsP_113.62</span></p>
            
            
            <p id="MatsP_113.63">
               daśavarṣasahasrāṇi daśavarṣaśatāni ca <br />
               jīvanti te mahābhāgāḥ sadā hṛṣṭā narottamāḥ //
                <span class="ref">MatsP_113.63</span></p>
            
            
            <p id="MatsP_113.64">
               uttareṇa tu śvetasya pārśve śṛṅgasya dakṣiṇe <br />
               varṣaṃ hiraṇvataṃ nāma yatra hairaṇvatī nadī //
                <span class="ref">MatsP_113.64</span></p>
            
            
            <p id="MatsP_113.65">
               mahābalā mahāsattvā nityaṃ muditamānasāḥ <br />
               śuklābhijanasampannāḥ sarve ca priyadarśanāḥ //
                <span class="ref">MatsP_113.65</span></p>
            
            
            <p id="MatsP_113.66">
               ekādaśa sahasrāṇi varṣāṇāṃ te narottamāḥ <br />
               āyuṣpramāṇaṃ jīvanti śatāni daśa pañca ca //
                <span class="ref">MatsP_113.66</span></p>
            
            
            <p id="MatsP_113.67">
               tasminvarṣe mahāvṛkṣo lakucaḥ pattrasaṃśrayaḥ <br />
               tasya pītvā phalarasaṃ tatra jīvanti mānavāḥ //
                <span class="ref">MatsP_113.67</span></p>
            
            
            <p id="MatsP_113.68">
               śṛṅgasāhvasya śṛṅgāṇi trīṇi tāni mahānti vai <br />
               ekaṃ maṇiyutaṃ tatra ekaṃ tu kanakānvitam <br />
               sarvaratnamayaṃ caikaṃ bhuvanairupaśobhitam //
                <span class="ref">MatsP_113.68</span></p>
            
            
            <p id="MatsP_113.69">
               uttare cāsya śṛṅgasya samudrānte ca dakṣiṇe <br />
               kuravastatra tadvaryaṃ puṇyaṃ siddhaniṣevitam //
                <span class="ref">MatsP_113.69</span></p>
            
            
            <p id="MatsP_113.70">
               tatra vṛkṣā madhuphalā divyāmṛtamayāpagāḥ <br />
               vastrāṇi te prasūyante phalaiścābharaṇāni ca //
                <span class="ref">MatsP_113.70</span></p>
            
            
            <p id="MatsP_113.71">
               sarvakāmapradātāraḥ kecidvṛkṣā manoramāḥ <br />
               apare kṣīriṇo nāma vṛkṣāstatra manoramāḥ <br />
               ye rakṣanti sadā kṣīraṃ ṣaḍrasaṃ cāmṛtopamam //
                <span class="ref">MatsP_113.71</span></p>
            
            
            <p id="MatsP_113.72">
               sarvā maṇimayī bhūmiḥ sūkṣmā kāñcanavālukā <br />
               sarvatra sukhasaṃsparśā niḥśabdāḥ pavanāḥ śubhāḥ //
                <span class="ref">MatsP_113.72</span></p>
            
            
            <p id="MatsP_113.73">
               devalokacyutāstatra jāyante mānavāḥ śubhāḥ <br />
               śuklābhijanasampannāḥ sarve te sthirayauvanāḥ //
                <span class="ref">MatsP_113.73</span></p>
            
            
            <p id="MatsP_113.74">
               mithunāni prajāyante striyaścāpsarasopamāḥ <br />
               teṣāṃ te kṣīriṇāṃ kṣīraṃ pibanti hyamṛtopamam //
                <span class="ref">MatsP_113.74</span></p>
            
            
            <p id="MatsP_113.75">
               ekāhājjāyate yugmaṃ samaṃ caiva vivardhate <br />
               samaṃ rūpaṃ ca śīlaṃ ca samaṃ caiva mriyanti vai //
                <span class="ref">MatsP_113.75</span></p>
            
            
            <p id="MatsP_113.76">
               ekaikamanuraktāśca cakravākamiva dhruvam <br />
               anāmayā hyaśokāśca nityaṃ muditamānasāḥ //
                <span class="ref">MatsP_113.76</span></p>
            
            
            <p id="MatsP_113.77">
               daśa varṣasahasrāṇi daśa varṣaśatāni ca <br />
               jīvanti ca mahāsattvā na cānyā strī pravartate //
                <span class="ref">MatsP_113.77</span></p>
            
            *sūta uvāca
            
            
            <p id="MatsP_113.78">
               evameva nisargo vai varṣāṇāṃ bhārate yuge <br />
               dṛṣṭaḥ paramadharmajñāḥ kiṃ bhūyaḥ kathayāmi vaḥ //
                <span class="ref">MatsP_113.78</span></p>
            
            
            <p id="MatsP_113.79">
               ākhyātāstvevamṛṣayaḥ sūtaputreṇa dhīmatā <br />
               uttaraśravaṇe bhūyaḥ papracchuḥ sūtanandanam //
                <span class="ref">MatsP_113.79</span></p>
            
            </div>
         
         <div id="d1e86805">
            
            <h3>Matsya-Purāṇa 114</h3>
            *ṛṣaya ūcuḥ
            
            
            <p id="MatsP_114.1">
               yadidaṃ bhārataṃ varṣaṃ yasmin svāyambhuvādayaḥ <br />
               caturdaśaiva manavaḥ prajāsargaṃ sasarjire //
                <span class="ref">MatsP_114.1</span></p>
            
            
            <p id="MatsP_114.2">
               etad veditum icchāmaḥ sakāśāttava suvrata <br />
               uttaraśravaṇaṃ bhūyaḥ prabrūhi vadatāṃ vara //
                <span class="ref">MatsP_114.2</span></p>
            
            
            <p id="MatsP_114.3">
               etacchrutvā ṛṣīṇāṃ tu prābravīllaumaharṣaṇiḥ <br />
               paurāṇikastadā sūta ṛṣīṇāṃ bhāvitātmanām //
                <span class="ref">MatsP_114.3</span></p>
            
            
            <p id="MatsP_114.4">
               buddhyā vicārya bahudhā vimṛśya ca punaḥ punaḥ <br />
               tebhyastu kathayāmāsa uttaraśravaṇaṃ tadā //
                <span class="ref">MatsP_114.4</span></p>
            
            *sūta uvāca
            
            
            <p id="MatsP_114.5">
               athāhaṃ varṇayiṣyāmi varṣe 'sminbhārate prajāḥ <br />
               bharaṇātprajanāccaiva manurbharata ucyate //
                <span class="ref">MatsP_114.5</span></p>
            
            
            <p id="MatsP_114.6">
               niruktavacanaiścaiva varṣaṃ tadbhārataṃ smṛtam <br />
               yataḥ svargaśca mokṣaśca madhyamaścāpi hi smṛtaḥ //
                <span class="ref">MatsP_114.6</span></p>
            
            
            <p id="MatsP_114.7">
               na khalvanyatra martyānāṃ bhūmau karmavidhiḥ smṛtaḥ <br />
               bhāratasyāsya varṣasya nava bhedānnibodhata //
                <span class="ref">MatsP_114.7</span></p>
            
            
            <p id="MatsP_114.8">
               indradvīpaḥ kaśeruśca tāmraparṇo gabhastimān <br />
               nāgadvīpastathā saumyo gandharvastvatha vāruṇaḥ //
                <span class="ref">MatsP_114.8</span></p>
            
            
            <p id="MatsP_114.9">
               ayaṃ tu navamasteṣāṃ dvīpaḥ sāgarasaṃvṛtaḥ <br />
               yojanānāṃ sahasraṃ tu dvīpo 'yaṃ dakṣiṇottaraḥ //
                <span class="ref">MatsP_114.9</span></p>
            
            
            <p id="MatsP_114.10">
               āyatastu kumārīto gaṅgāyāḥ pravahāvadhiḥ <br />
               tiryagūrdhvaṃ tu vistīrṇaḥ sahasrāṇi daśaiva tu //
                <span class="ref">MatsP_114.10</span></p>
            
            
            <p id="MatsP_114.11">
               dvīpo hyupaniviṣṭo 'yaṃ mlecchairanteṣu sarvaśaḥ <br />
               yavanāśca kirātāśca tasyānte pūrvapaścime //
                <span class="ref">MatsP_114.11</span></p>
            
            
            <p id="MatsP_114.12">
               brāhmaṇāḥ kṣatriyā vaiśyā madhye śūdrāśca bhāgaśaḥ <br />
               ijyāyutavaṇijyādi vartayanto vyavasthitāḥ //
                <span class="ref">MatsP_114.12</span></p>
            
            
            <p id="MatsP_114.13">
               teṣāṃ sa vyavahāro 'yaṃ vartanaṃ tu parasparam <br />
               dharmārthakāmasaṃyukto varṇānāṃ tu svakarmasu //
                <span class="ref">MatsP_114.13</span></p>
            
            
            <p id="MatsP_114.14">
               saṃkalpapañcamānāṃ tu āśramāṇāṃ yathāvidhi <br />
               iha svargāpavargārthaṃ pravṛttiriha mānuṣe //
                <span class="ref">MatsP_114.14</span></p>
            
            
            <p id="MatsP_114.15">
               yastvayaṃ mānavo dvīpas tiryagyāmaḥ prakīrtitaḥ <br />
               ya enaṃ jayate kṛtsnaṃ sa samrāḍiti kīrtitaḥ //
                <span class="ref">MatsP_114.15</span></p>
            
            
            <p id="MatsP_114.16">
               ayaṃ lokastu vai samrāḍ antarikṣajitāṃ smṛtaḥ <br />
               svarāḍasau smṛto lokaḥ punarvakṣyāmi vistarāt //
                <span class="ref">MatsP_114.16</span></p>
            
            
            <p id="MatsP_114.17">
               sapta cāsminmahāvarṣe viśrutāḥ kulaparvatāḥ <br />
               mahendro malayaḥ sahyaḥ śuktimānṛkṣavānapi //
                <span class="ref">MatsP_114.17</span></p>
            
            
            <p id="MatsP_114.18">
               vindhyaśca pāriyātraśca ityete kulaparvatāḥ <br />
               teṣāṃ sahasraśaścānye parvatāstu samīpataḥ //
                <span class="ref">MatsP_114.18</span></p>
            
            
            <p id="MatsP_114.19">
               abhijñātāstataścānye vipulāścitrasānavaḥ <br />
               anye tebhyaḥ parijñātā hrasvā hrasvopajīvinaḥ //
                <span class="ref">MatsP_114.19</span></p>
            
            
            <p id="MatsP_114.20">
               tairvimiśrā jānapadā āryā mlecchāśca sarvataḥ <br />
               pibanti bahulā nadyo gaṅgā sindhuḥ sarasvatī //
                <span class="ref">MatsP_114.20</span></p>
            
            
            <p id="MatsP_114.21">
               śatadruścandrabhāgā ca yamunā sarayūstathā <br />
               airāvatī vitastā ca viśālā devikā kuhūḥ //
                <span class="ref">MatsP_114.21</span></p>
            
            
            <p id="MatsP_114.22">
               gomatī dhautapāpā ca bāhudā ca dṛṣadvatī <br />
               kauśikī tu tṛtīyā ca niścalā gaṇḍakī tathā //
                <span class="ref">MatsP_114.22</span></p>
            
            
            <p id="MatsP_114.23">
               ikṣurlauhitam ityetā himavatpārśvaniḥsṛtāḥ <br />
               vedasmṛtir vetravatī vṛtraghnī sindhureva ca <br />
               parṇāśā narmadā caiva kāverī mahatī tathā //
                <span class="ref">MatsP_114.23</span></p>
            
            
            <p id="MatsP_114.24">
               pārā ca dhanvatīrūpā viduṣā veṇumatyapi <br />
               śiprā hyavantī kuntī ca pāriyātrāśritāḥ smṛtāḥ //
                <span class="ref">MatsP_114.24</span></p>
            
            
            <p id="MatsP_114.25">
               śoṇo mahānadaścaiva nandanā sukṛśā kṣamā <br />
               mandākinī daśārṇā ca citrakūṭā tathaiva ca <br />
               tamasā pippalī śyenī tathā citrotpalāpi ca //
                <span class="ref">MatsP_114.25</span></p>
            
            
            <p id="MatsP_114.26">
               vimalā cañcalā caiva tathā ca dhūtavāhinī <br />
               śuktimantī śunī lajjā mukuṭā hrādikāpi ca <br />
               ṛṣyavantaprasūtās tā nadyo 'malajalāḥ śubhāḥ //
                <span class="ref">MatsP_114.26</span></p>
            
            
            <p id="MatsP_114.27">
               tāpī payoṣṇī nirvindhyā kṣiprā ca ṛṣabhā nadī <br />
               veṇā vaitaraṇī caiva viśvamālā kumudvatī //
                <span class="ref">MatsP_114.27</span></p>
            
            
            <p id="MatsP_114.28">
               toyā caiva mahāgaurī durgamā tu śilā tathā <br />
               vindhyapādaprasūtās tāḥ sarvāḥ śītajalāḥ śubhāḥ //
                <span class="ref">MatsP_114.28</span></p>
            
            
            <p id="MatsP_114.29">
               godāvarī bhīmarathī kṛṣṇaveṇī ca vañjulā <br />
               tuṅgabhadrā suprayogā vāhyā kāverī caiva tu <br />
               dakṣiṇāpathanadyastāḥ sahyapādādviniḥsṛtāḥ //
                <span class="ref">MatsP_114.29</span></p>
            
            
            <p id="MatsP_114.30">
               kṛtamālā tāmraparṇī puṣpajā hyutpalāvatī <br />
               malayaprasūtā nadyas tāḥ sarvāḥ śītajalāḥ śubhāḥ //
                <span class="ref">MatsP_114.30</span></p>
            
            
            <p id="MatsP_114.31">
               tribhāgā ṛṣikulyā ca ikṣudā tridivācalā <br />
               tāmraparṇī tathā mūlī śaravā vimalā tathā <br />
               mahendratanayāḥ sarvāḥ prakhyātāḥ śubhagāminīḥ //
                <span class="ref">MatsP_114.31</span></p>
            
            
            <p id="MatsP_114.32">
               kāśikā sukumārī ca mandagā mandavāhinī <br />
               kṛpā ca pāśinī caiva śuktimantātmajās tu tāḥ //
                <span class="ref">MatsP_114.32</span></p>
            
            
            <p id="MatsP_114.33">
               sarvāḥ puṇyajalāḥ puṇyāḥ sarvagāśca samudragāḥ <br />
               viśvasya mātaraḥ sarvāḥ sarvapāpaharāḥ śubhāḥ //
                <span class="ref">MatsP_114.33</span></p>
            
            
            <p id="MatsP_114.34">
               tāsāṃ nadyupanadyaśca śataśo 'tha sahasraśaḥ <br />
               tāsvime kurupāñcālāḥ śālvāścaiva sajāṅgalāḥ //
                <span class="ref">MatsP_114.34</span></p>
            
            
            <p id="MatsP_114.35">
               śūrasenā bhadrakārā bāhyāḥ sahapaṭaccarāḥ <br />
               matsyāḥ kirātāḥ kulyāśca kuntalāḥ kāśikośalāḥ //
                <span class="ref">MatsP_114.35</span></p>
            
            
            <p id="MatsP_114.36">
               āvantāśca kaliṅgāśca mūkāścaivāndhakaiḥ saha <br />
               madhyadeśā janapadāḥ prāyaśaḥ parikīrtitāḥ //
                <span class="ref">MatsP_114.36</span></p>
            
            
            <p id="MatsP_114.37">
               sahyasyānantare caite tatra godāvarī nadī <br />
               pṛthivyāmapi kṛtsnāyāṃ sa pradeśo manoramaḥ //
                <span class="ref">MatsP_114.37</span></p>
            
            
            <p id="MatsP_114.38">
               yatra govardhano nāma mandaro gandhamādanaḥ <br />
               rāmapriyārthaṃ svargīyā vṛkṣā divyāstathauṣadhīḥ //
                <span class="ref">MatsP_114.38</span></p>
            
            
            <p id="MatsP_114.39">
               bharadvājena muninā priyārthamavatāritāḥ <br />
               tataḥ puṣpavaro deśas tena jajñe manoramaḥ //
                <span class="ref">MatsP_114.39</span></p>
            
            
            <p id="MatsP_114.40">
               vāhlīkā vāṭadhānāśca ābhīrāḥ kālatoyakāḥ <br />
               puraṃdhrāścaiva śūdrāśca pallavāś cāttakhaṇḍikāḥ //
                <span class="ref">MatsP_114.40</span></p>
            
            
            <p id="MatsP_114.41">
               gāndhārā yavanāścaiva sindhusauvīramadrakāḥ <br />
               śakā druhyāḥ pulindāśca pāradāhāramūrtikāḥ //
                <span class="ref">MatsP_114.41</span></p>
            
            
            <p id="MatsP_114.42">
               rāmaṭhāḥ kaṇṭakārāśca kaikeyā daśanāmakāḥ <br />
               kṣatriyopaniveśyāśca vaiśyāḥ śūdrakulāni ca //
                <span class="ref">MatsP_114.42</span></p>
            
            
            <p id="MatsP_114.43">
               atrayo 'tha bharadvājāḥ prasthalāḥ sadaserakāḥ <br />
               lampakās talagānāśca sainikāḥ saha jāṅgalaiḥ <br />
               ete deśā udīcyāstu prācyāndeśānnibodhata //
                <span class="ref">MatsP_114.43</span></p>
            
            
            <p id="MatsP_114.44">
               aṅgā vaṅgā madgurakā antargiribahirgirī <br />
               tataḥ plavaṃgamātaṃgā yamakā mallavarṇakāḥ <br />
               suhmottarāḥ pravijayā mārgavā geyamālavāḥ //
                <span class="ref">MatsP_114.44</span></p>
            
            
            <p id="MatsP_114.45">
               prāgjyotiṣāśca puṇḍrāśca videhāstāmraliptakāḥ <br />
               śālvamāgadhagonardāḥ prācyā janapadāḥ smṛtāḥ //
                <span class="ref">MatsP_114.45</span></p>
            
            
            <p id="MatsP_114.46">
               teṣāṃ pare janapadā dakṣiṇāpathavāsinaḥ <br />
               pāṇḍyāśca keralāścaiva colāḥ kulyāstathaiva ca //
                <span class="ref">MatsP_114.46</span></p>
            
            
            <p id="MatsP_114.47">
               setukāḥ sūtikāścaiva kupathāṃ vājivāsikāḥ <br />
               navarāṣṭrā māhiṣikāḥ kaliṅgāścaiva sarvaśaḥ //
                <span class="ref">MatsP_114.47</span></p>
            
            
            <p id="MatsP_114.48">
               kārūṣāśca sahaiṣīkā āṭavyāḥ śabarāstathā <br />
               pulindā vindhyapuṣikā vaidarbhā daṇḍakaiḥ saha //
                <span class="ref">MatsP_114.48</span></p>
            
            
            <p id="MatsP_114.49">
               kulīyāśca sirālāśca rūpasās tāpasaiḥ saha <br />
               tathā taittirikāścaiva sarve kāraskarāstathā //
                <span class="ref">MatsP_114.49</span></p>
            
            
            <p id="MatsP_114.50">
               vāsikyāścaiva ye cānye ye caivāntaranarmadāḥ <br />
               bhārukacchāḥ samāheyāḥ saha sārasvataistathā //
                <span class="ref">MatsP_114.50</span></p>
            
            
            <p id="MatsP_114.51">
               kācchīkāścaiva saurāṣṭrā ānartā arbudaiḥ saha <br />
               ityete aparāntāstu śṛṇu ye vindhyavāsinaḥ //
                <span class="ref">MatsP_114.51</span></p>
            
            
            <p id="MatsP_114.52">
               mālavāśca karūṣāśca mekalāścotkalaiḥ saha <br />
               auṇḍrā māṣā daśārṇāśca bhojāḥ kiṣkindhakaiḥ saha //
                <span class="ref">MatsP_114.52</span></p>
            
            
            <p id="MatsP_114.53">
               stośalāḥ kosalāścaiva traipurā vaidiśāstathā <br />
               tumurās tumbarāścaiva padgamā naiṣadhaiḥ saha //
                <span class="ref">MatsP_114.53</span></p>
            
            
            <p id="MatsP_114.54">
               arūpāḥ śauṇḍikerāśca vītihotrā avantayaḥ <br />
               ete janapadāḥ khyātā vindhyapṛṣṭhanivāsinaḥ //
                <span class="ref">MatsP_114.54</span></p>
            
            
            <p id="MatsP_114.55">
               ato deśānpravakṣyāmi parvatāśrayiṇaśca ye <br />
               nirāhārāḥ sarvagāśca kupathā apathāstathā //
                <span class="ref">MatsP_114.55</span></p>
            
            
            <p id="MatsP_114.56">
               kuthaprāvaraṇāścaiva ūrṇādavāḥ samudgakāḥ <br />
               trigartā maṇḍalāścaiva kirātāścāmaraiḥ saha //
                <span class="ref">MatsP_114.56</span></p>
            
            
            <p id="MatsP_114.57">
               catvāri bhārate varṣe yugāni munayo 'bruvan <br />
               kṛtaṃ tretā dvāparaṃ ca kaliśceti caturyugam <br />
               teṣāṃ nisargaṃ vakṣyāmi upariṣṭācca kṛtsnaśaḥ //
                <span class="ref">MatsP_114.57</span></p>
            
            *matsya uvāca
            
            
            <p id="MatsP_114.58">
               etacchrutvā tu ṛṣaya uttaraṃ punareva te <br />
               śuśrūṣavastamūcuste prakāmaṃ laumaharṣaṇim //
                <span class="ref">MatsP_114.58</span></p>
            
            *ṛṣaya ūcuḥ
            
            
            <p id="MatsP_114.59">
               yacca kimpuruṣaṃ varṣaṃ harivarṣaṃ tathaiva ca <br />
               ācakṣva no yathātattvaṃ kīrtitaṃ bhārataṃ tvayā //
                <span class="ref">MatsP_114.59</span></p>
            
            
            <p id="MatsP_114.60">
               jambūkhaṇḍasya vistāraṃ tathānyeṣāṃ vidāṃvara <br />
               dvīpānāṃ vāsināṃ teṣāṃ vṛkṣāṇāṃ prabravīhi naḥ //
                <span class="ref">MatsP_114.60</span></p>
            
            
            <p id="MatsP_114.61">
               pṛṣṭastvevaṃ tadā viprair yathāpraśnaṃ viśeṣataḥ <br />
               uvāca ṛṣibhirdṛṣṭaṃ purāṇābhimataṃ tathā //
                <span class="ref">MatsP_114.61</span></p>
            
            *sūta uvāca
            
            
            <p id="MatsP_114.62">
               śuśrūṣavastu yadviprāḥ śuśrūṣadhvamatandritāḥ <br />
               jambūvarṣaḥ kimpuruṣaḥ sumahānandanopamaḥ //
                <span class="ref">MatsP_114.62</span></p>
            
            
            <p id="MatsP_114.63">
               daśa varṣasahasrāṇi sthitiḥ kimpuruṣe smṛtā <br />
               jāyante mānavāstatra sutaptakanakaprabhāḥ //
                <span class="ref">MatsP_114.63</span></p>
            
            
            <p id="MatsP_114.64">
               varṣe kimpuruṣe puṇye plakṣo madhuvahaḥ smṛtaḥ <br />
               tasya kimpuruṣāḥ sarve pibanto rasamuttamam //
                <span class="ref">MatsP_114.64</span></p>
            
            
            <p id="MatsP_114.65">
               anāmayā hyaśokāśca nityaṃ muditamānasāḥ <br />
               suvarṇavarṇāśca narāḥ striyaścāpsarasaḥ smṛtāḥ //
                <span class="ref">MatsP_114.65</span></p>
            
            
            <p id="MatsP_114.66">
               tataḥ paraṃ kimpuruṣād dharivarṣaṃ pracakṣate <br />
               mahārajatasaṃkāśā jāyante yatra mānavāḥ //
                <span class="ref">MatsP_114.66</span></p>
            
            
            <p id="MatsP_114.67">
               devalokacyutāḥ sarve bahurūpāśca sarvaśaḥ <br />
               harivarṣe narāḥ sarve pibantīkṣurasaṃ śubham //
                <span class="ref">MatsP_114.67</span></p>
            
            
            <p id="MatsP_114.68">
               na jarā bādhate tatra tena jīvanti te ciram <br />
               ekādaśa sahasrāṇi teṣāmāyuḥ prakīrtitam //
                <span class="ref">MatsP_114.68</span></p>
            
            
            <p id="MatsP_114.69">
               madhyamaṃ tanmayā proktaṃ nāmnā varṣamilāvṛtam <br />
               na tatra sūryastapati na ca jānanti mānavāḥ //
                <span class="ref">MatsP_114.69</span></p>
            
            
            <p id="MatsP_114.70">
               candrasūryau sanakṣatrāv aprakāśāvilāvṛte <br />
               padmaprabhāḥ padmavarṇāḥ padmapattranibhekṣaṇāḥ //
                <span class="ref">MatsP_114.70</span></p>
            
            
            <p id="MatsP_114.71">
               padmagandhāśca jāyante tatra sarve ca mānavāḥ <br />
               jambūphalarasāhārā aniṣpandāḥ sugandhinaḥ //
                <span class="ref">MatsP_114.71</span></p>
            
            
            <p id="MatsP_114.72">
               devalokacyutāḥ sarve mahārajatavāsasaḥ <br />
               trayodaśa sahasrāṇi varṣāṇāṃ te narottamāḥ //
                <span class="ref">MatsP_114.72</span></p>
            
            
            <p id="MatsP_114.73">
               āyuṣpramāṇaṃ jīvanti ye tu varṣa ilāvṛte <br />
               merostu dakṣiṇe pārśve niṣadhasyottareṇa vā //
                <span class="ref">MatsP_114.73</span></p>
            
            
            <p id="MatsP_114.74">
               sudarśano nāma mahāñ jambūvṛkṣaḥ sanātanaḥ <br />
               nityapuṣpaphalopetaḥ siddhacāraṇasevitaḥ //
                <span class="ref">MatsP_114.74</span></p>
            
            
            <p id="MatsP_114.75">
               tasya nāmnā samākhyāto jambūdvīpo vanaspateḥ <br />
               yojanānāṃ sahasraṃ ca śatadhā ca mahānpunaḥ //
                <span class="ref">MatsP_114.75</span></p>
            
            
            <p id="MatsP_114.76">
               utsedho vṛkṣarājasya divam āvṛtya tiṣṭhati <br />
               tasya jambūphalaraso nadī bhūtvā prasarpati //
                <span class="ref">MatsP_114.76</span></p>
            
            
            <p id="MatsP_114.77">
               meruṃ pradakṣiṇaṃ kṛtvā jambūmūlagatā punaḥ <br />
               taṃ pibanti sadā hṛṣṭā jambūrasamilāvṛte //
                <span class="ref">MatsP_114.77</span></p>
            
            
            <p id="MatsP_114.78">
               jambūphalarasaṃ pītvā na jarā bādhate 'pi tān <br />
               na kṣudhā na klamo vāpi na duḥkhaṃ ca tathāvidham //
                <span class="ref">MatsP_114.78</span></p>
            
            
            <p id="MatsP_114.79">
               tatra jāmbūnadaṃ nāma kanakaṃ devabhūṣaṇam <br />
               indragopakasaṃkāśaṃ jāyate bhāsuraṃ ca yat //
                <span class="ref">MatsP_114.79</span></p>
            
            
            <p id="MatsP_114.80">
               sarveṣāṃ varṣavṛkṣāṇāṃ śubhaḥ phalarasastu saḥ <br />
               skannaṃ tu kāñcanaṃ śubhraṃ jāyate devabhūṣaṇam //
                <span class="ref">MatsP_114.80</span></p>
            
            
            <p id="MatsP_114.81">
               teṣāṃ mūtraṃ purīṣaṃ vā dikṣvaṣṭāsu ca sarvaśaḥ <br />
               īśvarānugrahādbhūmir mṛtāṃśca grasate tu tān //
                <span class="ref">MatsP_114.81</span></p>
            
            
            <p id="MatsP_114.82">
               rakṣaḥpiśācā yakṣāśca sarve haimavatāstu te <br />
               hemakūṭe tu vijñeyā gandharvāḥ sāpsarogaṇāḥ //
                <span class="ref">MatsP_114.82</span></p>
            
            
            <p id="MatsP_114.83">
               sarve nāgā niṣevante śeṣavāsukitakṣakāḥ <br />
               mahāmerau trayastriṃśat krīḍante yajñiyāḥ śubhāḥ //
                <span class="ref">MatsP_114.83</span></p>
            
            
            <p id="MatsP_114.84">
               nīlavaiḍūryayukte 'smin siddhā brahmarṣayo 'vasan <br />
               daityānāṃ dānavānāṃ ca śvetaḥ parvata ucyate //
                <span class="ref">MatsP_114.84</span></p>
            
            
            <p id="MatsP_114.85">
               śṛṅgavān parvataśreṣṭhaḥ pitṝṇāṃ pratisaṃcaraḥ <br />
               ityetāni mayoktāni navavarṣāṇi bhārate //
                <span class="ref">MatsP_114.85</span></p>
            
            
            <p id="MatsP_114.86">
               bhūtairapi niviṣṭāni gatimanti dhruvāṇi ca <br />
               teṣāṃ vṛddhirbahuvidhā dṛśyate devamānuṣaiḥ <br />
               aśakyā parisaṃkhyātuṃ śraddheyā ca bubhūṣatā //
                <span class="ref">MatsP_114.86</span></p>
            
            </div>
         
         <div id="d1e88541">
            
            <h3>Matsya-Purāṇa 115</h3>
            *manur uvāca
            
            
            <p id="MatsP_115.1">
               caritaṃ budhaputrasya janārdana mayā śrutam <br />
               śrutaḥ śrāddhavidhiḥ puṇyaḥ sarvapāpapraṇāśanaḥ //
                <span class="ref">MatsP_115.1</span></p>
            
            
            <p id="MatsP_115.2">
               dhenvāḥ prasūyamānāyāḥ phalaṃ dānasya me śrutam <br />
               kṛṣṇājinapradānaṃ ca vṛṣotsargastathaiva ca //
                <span class="ref">MatsP_115.2</span></p>
            
            
            <p id="MatsP_115.3">
               śrutvā rūpaṃ narendrasya budhaputrasya keśava <br />
               kautūhalaṃ samutpannaṃ tanmamācakṣva pṛcchataḥ //
                <span class="ref">MatsP_115.3</span></p>
            
            
            <p id="MatsP_115.4">
               kena karmavipākena sa tu rājā purūravāḥ <br />
               avāpa tādṛśaṃ rūpaṃ saubhāgyamapi cottamam //
                <span class="ref">MatsP_115.4</span></p>
            
            
            <p id="MatsP_115.5">
               devāṃstribhuvanaśreṣṭhān gandharvāṃśca manoramān <br />
               urvaśī saṃmatā tyaktvā sarvabhāvena taṃ nṛpam //
                <span class="ref">MatsP_115.5</span></p>
            
            *matsya uvāca
            
            
            <p id="MatsP_115.6">
               śṛṇu karmavipākena yena rājā purūravāḥ <br />
               avāpa tādṛśaṃ rūpaṃ saubhāgyamapi cottamam //
                <span class="ref">MatsP_115.6</span></p>
            
            
            <p id="MatsP_115.7">
               atīte janmani purā yo 'yaṃ rājā purūravāḥ <br />
               purūravā iti khyāto madradeśādhipo hi saḥ //
                <span class="ref">MatsP_115.7</span></p>
            
            
            <p id="MatsP_115.8">
               cākṣuṣasyānvaye rājā cākṣuṣasyāntare manoḥ <br />
               sa vai nṛpaguṇairyuktaḥ kevalaṃ rūpavarjitaḥ //
                <span class="ref">MatsP_115.8</span></p>
            
            *ṛṣaya ūcuḥ
            
            
            <p id="MatsP_115.9">
               purūravā madrapatiḥ karmaṇā kena pārthivaḥ <br />
               babhūva karmaṇā kena rūpavāṃścaiva sūtaja //
                <span class="ref">MatsP_115.9</span></p>
            
            *sūta uvāca
            
            
            <p id="MatsP_115.10">
               dvijagrāme dvijaśreṣṭho nāmnā cāsītpurūravāḥ <br />
               nadyāḥ kūle mahārājaḥ pūrvajanmani pārthivaḥ //
                <span class="ref">MatsP_115.10</span></p>
            
            
            <p id="MatsP_115.11">
               sa tu madrapatī rājā yastu nāmnā purūravāḥ <br />
               tasmiñjanmanyasau vipro dvādaśyāṃ tu sadānagha //
                <span class="ref">MatsP_115.11</span></p>
            
            
            <p id="MatsP_115.12">
               upoṣya pūjayāmāsa rājyakāmo janārdanam <br />
               cakāra sopavāsaśca snānam abhyaṅgapūrvakam //
                <span class="ref">MatsP_115.12</span></p>
            
            
            <p id="MatsP_115.13">
               upavāsaphalātprāptaṃ rājyaṃ madreṣvakaṇṭakam <br />
               upoṣitas tathābhyaṅgād rūpahīno vyajāyata //
                <span class="ref">MatsP_115.13</span></p>
            
            
            <p id="MatsP_115.14">
               upoṣitairnarais tasmāt snānam abhyaṅgapūrvakam <br />
               varjanīyaṃ prayatnena rūpaghnaṃ tatparaṃ nṛpa //
                <span class="ref">MatsP_115.14</span></p>
            
            
            <p id="MatsP_115.15">
               etadvaḥ kathitaṃ sarvaṃ yadvṛttaṃ pūrvajanmani <br />
               madreśvaratvacaritaṃ śṛṇu tasya mahīpateḥ //
                <span class="ref">MatsP_115.15</span></p>
            
            
            <p id="MatsP_115.16">
               tasya rājaguṇaiḥ sarvaiḥ samupetasya bhūpateḥ <br />
               janānurāgo naivāsīd rūpahīnasya tasya vai //
                <span class="ref">MatsP_115.16</span></p>
            
            
            <p id="MatsP_115.17">
               rūpakāmaḥ sa madreśas tapase kṛtaniścayaḥ <br />
               rājyaṃ mantrigataṃ kṛtvā jagāma himaparvatam //
                <span class="ref">MatsP_115.17</span></p>
            
            
            <p id="MatsP_115.18">
               vyavasāyadvitīyastu padbhyam eva mahāyaśāḥ <br />
               draṣṭuṃ sa tīrthasadanaṃ viṣayānte svake nadīm //
                <span class="ref">MatsP_115.18</span></p>
            
            
            <p id="MatsP_115.19">
               airāvatīti vikhyātāṃ dadarśātimanoramām //
                <span class="ref">MatsP_115.19</span></p>
            
            
            <p id="MatsP_115.20">
               tuhinagiribhavāṃ mahaughavegāṃ tuhinagabhastisamānaśītalodām //
                <span class="ref">MatsP_115.20</span></p>
            
            
            <p id="MatsP_115.21">
               tuhinasadṛśahaimavarṇapuñjāṃ tuhinayaśāḥ saritaṃ dadarśa rājā //
                <span class="ref">MatsP_115.21</span></p>
            
            </div>
         
         <div id="d1e88933">
            
            <h3>Matsya-Purāṇa 116</h3>
            *sūta uvāca
            
            
            <p id="MatsP_116.1">
               sa dadarśa nadīṃ puṇyāṃ divyāṃ haimavatīṃ śubhām <br />
               gandharvaiśca samākīrṇāṃ nityaṃ śakreṇa sevitām //
                <span class="ref">MatsP_116.1</span></p>
            
            
            <p id="MatsP_116.2">
               surebhamadasaṃsiktāṃ samantāttu virājitām <br />
               madhyena śakracāpābhāṃ tasminnahani sarvadā //
                <span class="ref">MatsP_116.2</span></p>
            
            
            <p id="MatsP_116.3">
               tapasviśaraṇopetāṃ mahābrāhmaṇasevitām <br />
               dadarśa tapanīyābhāṃ mahārājaḥ purūravāḥ //
                <span class="ref">MatsP_116.3</span></p>
            
            
            <p id="MatsP_116.4">
               sitahaṃsāvalicchannāṃ kāśacāmararājitām <br />
               sābhiṣiktāmiva satāṃ paśyanprītiṃ parāṃ yayau //
                <span class="ref">MatsP_116.4</span></p>
            
            
            <p id="MatsP_116.5">
               puṇyāṃ suśītalāṃ hṛdyāṃ manasaḥ prītivardhinīm <br />
               kṣayavṛddhiyutāṃ ramyāṃ somamūrtimivāparām //
                <span class="ref">MatsP_116.5</span></p>
            
            
            <p id="MatsP_116.6">
               suśītaśīghrapānīyāṃ dvijasaṃghaniṣevitām <br />
               sutāṃ himavataḥ śreṣṭhāṃ cañcadvīcivirājitām //
                <span class="ref">MatsP_116.6</span></p>
            
            
            <p id="MatsP_116.7">
               amṛtasvādusalilāṃ tāpasairupaśobhitām <br />
               svargārohaṇaniḥśreṇīṃ sarvakalmaṣanāśinīm //
                <span class="ref">MatsP_116.7</span></p>
            
            
            <p id="MatsP_116.8">
               agryāṃ samudramahiṣīṃ maharṣigaṇasevitām <br />
               sarvalokasya cautsukyakāriṇīṃ sumanoharām //
                <span class="ref">MatsP_116.8</span></p>
            
            
            <p id="MatsP_116.9">
               hitāṃ sarvasya lokasya nākamārgapradāyikām <br />
               gokulākulatīrāntāṃ ramyāṃ śaivālavarjitām //
                <span class="ref">MatsP_116.9</span></p>
            
            
            <p id="MatsP_116.10">
               haṃsasārasasaṃghuṣṭāṃ jalajairupaśobhitām <br />
               āvartanābhigambhīrāṃ dvīporujaghanasthalīm //
                <span class="ref">MatsP_116.10</span></p>
            
            
            <p id="MatsP_116.11">
               nīlanīrajanetrābhām utphullakamalānanām <br />
               himābhaphenavasanāṃ cakravākādharāṃ śubhām <br />
               balākāpaṅktidaśanāṃ calanmatsyāvalibhruvam //
                <span class="ref">MatsP_116.11</span></p>
            
            
            <p id="MatsP_116.12">
               svajalodbhūtamātaṃgaramyakumbhapayodharām <br />
               haṃsanūpurasaṃghuṣṭāṃ mṛṇālavalayāvalīm //
                <span class="ref">MatsP_116.12</span></p>
            
            
            <p id="MatsP_116.13">
               tasyāṃ rūpamadonmattā gandharvānugatāḥ sadā <br />
               madhyāhnasamaye rājan krīḍantyapsarasāṃ gaṇāḥ //
                <span class="ref">MatsP_116.13</span></p>
            
            
            <p id="MatsP_116.14">
               tām apsarovinirmuktaṃ vahantīṃ kuṅkumaṃ śubham <br />
               svatīradrumasambhūtanānāvarṇasugandhinīm //
                <span class="ref">MatsP_116.14</span></p>
            
            
            <p id="MatsP_116.15">
               taraṃgavrātasaṃkrāntasūryamaṇḍaladurdṛśam <br />
               surebhajanitāghātavikūladvayabhūṣitām //
                <span class="ref">MatsP_116.15</span></p>
            
            
            <p id="MatsP_116.16">
               śakrebhagaṇḍasalilair devastrīkucacandanaiḥ <br />
               saṃyutaṃ salilaṃ tasyāḥ ṣaṭpadair upasevyate //
                <span class="ref">MatsP_116.16</span></p>
            
            
            <p id="MatsP_116.17">
               tasyāstīrabhavā vṛkṣāḥ sugandhakusumāñcitāḥ <br />
               tathāpakṛṣṭasaṃbhrāntabhramarastanitākulāḥ //
                <span class="ref">MatsP_116.17</span></p>
            
            
            <p id="MatsP_116.18">
               yasyāstīre ratiṃ yānti sadā kāmavaśā mṛgāḥ <br />
               tapovanāśca ṛṣayas tathā devāḥ sahāpsarāḥ //
                <span class="ref">MatsP_116.18</span></p>
            
            
            <p id="MatsP_116.19">
               labhante yatra pūtāṅgā devebhyaḥ pratimānitāḥ <br />
               striyaśca nākabahulāḥ padmendupratimānanāḥ //
                <span class="ref">MatsP_116.19</span></p>
            
            
            <p id="MatsP_116.20">
               yā bibharti sadā toyaṃ devasaṃghairapīḍitam <br />
               pulindairnṛpasaṃghaiśca vyāghravṛndairapīḍitam //
                <span class="ref">MatsP_116.20</span></p>
            
            
            <p id="MatsP_116.21">
               satāmarasapānīyāṃ satāragaganāmalām <br />
               sa tāṃ paśyanyayau rājā satāmīpsitakāmadām //
                <span class="ref">MatsP_116.21</span></p>
            
            
            <p id="MatsP_116.22">
               yasyāstīraruhaiḥ kāśaiḥ pūrṇaiścandrāṃśusaṃnibhaiḥ <br />
               rājate vividhākārai ramyatīraṃ mahādrumaiḥ <br />
               yā sadā vividhairviprair devaiścāpi niṣevyate //
                <span class="ref">MatsP_116.22</span></p>
            
            
            <p id="MatsP_116.23">
               yā ca sadā sakalaughavināśaṃ bhaktajanasya karotyacireṇa <br />
               yānugatā saritāṃ hi kadambair yānugatā satataṃ hi munīndraiḥ //
                <span class="ref">MatsP_116.23</span></p>
            
            
            <p id="MatsP_116.24">
               yā hi sutāniva pāti manuṣyān yā ca yutā satataṃ himasaṃghaiḥ <br />
               yā ca yutā satataṃ suravṛndair yā ca janaiḥ svahitāya śritā vai //
                <span class="ref">MatsP_116.24</span></p>
            
            
            <p id="MatsP_116.25">
               prayuktā ca kesarigaṇaiḥ karivṛndajuṣṭā saṃtānayuktasalilāpi suvarṇayuktā <br />
               sūryāṃśutāpaparivṛddhivivṛddhaśītā śītāṃśutulyayaśasā dadṛśe nṛpeṇa //
                <span class="ref">MatsP_116.25</span></p>
            
            </div>
         
         <div id="d1e89429">
            
            <h3>Matsya-Purāṇa 117</h3>
            *sūta uvāca
            
            
            <p id="MatsP_117.1">
               ālokayannadīṃ puṇyāṃ tatsamīrahṛtaśramaḥ <br />
               sa gacchanneva dadṛśe himavantaṃ mahāgirim //
                <span class="ref">MatsP_117.1</span></p>
            
            
            <p id="MatsP_117.2">
               khamullikhadbhirbahubhir vṛtaṃ śṛṅgaistu pāṇḍuraiḥ <br />
               pakṣiṇāmapi saṃcārair vinā siddhagatiṃ śubhām //
                <span class="ref">MatsP_117.2</span></p>
            
            
            <p id="MatsP_117.3">
               nadīpravāhasaṃjātamahāśabdaiḥ samantataḥ <br />
               asaṃśrutānyaśabdaṃ taṃ śītatoyaṃ manoramam //
                <span class="ref">MatsP_117.3</span></p>
            
            
            <p id="MatsP_117.4">
               devadāruvanairnīlaiḥ kṛtādhovasanaṃ śubham <br />
               meghottarīyakaṃ śailaṃ dadṛśe sa narādhipaḥ //
                <span class="ref">MatsP_117.4</span></p>
            
            
            <p id="MatsP_117.5">
               śvetameghakṛtoṣṇīṣaṃ candrārkamukuṭaṃ kvacit <br />
               himānuliptasarvāṅgaṃ kvaciddhātuvimiśritam //
                <span class="ref">MatsP_117.5</span></p>
            
            
            <p id="MatsP_117.6">
               candanenānuliptāṅgaṃ dattapañcāṅgulaṃ yathā <br />
               śītapradaṃ nidāghe 'pi śilāvikaṭasaṃkaṭam <br />
               sālaktakairapsarasāṃ mudritaṃ caraṇaiḥ kvacit //
                <span class="ref">MatsP_117.6</span></p>
            
            
            <p id="MatsP_117.7">
               kvacitsaṃspṛṣṭasūryāṃśuṃ kvacic ca tamasāvṛtam <br />
               darīmukhaiḥ kvacidbhīmaiḥ pibantaṃ salilaṃ mahat //
                <span class="ref">MatsP_117.7</span></p>
            
            
            <p id="MatsP_117.8">
               kvacidvidyādharagaṇaiḥ krīḍadbhirupaśobhitam <br />
               upagītaṃ tathā mukhyaiḥ kiṃnarāṇāṃ gaṇaiḥ kvacit //
                <span class="ref">MatsP_117.8</span></p>
            
            
            <p id="MatsP_117.9">
               āpānabhūmau galitair gandharvāpsarasāṃ kvacit <br />
               puṣpaiḥ saṃtānakādīnāṃ divyaistam upaśobhitam //
                <span class="ref">MatsP_117.9</span></p>
            
            
            <p id="MatsP_117.10">
               suptotthitābhiḥ śayyābhiḥ kusumānāṃ tathā kvacit <br />
               mṛditābhiḥ samākīrṇaṃ gandharvāṇāṃ manoramam //
                <span class="ref">MatsP_117.10</span></p>
            
            
            <p id="MatsP_117.11">
               niruddhapavanairdeśair nīlaśādvalamaṇḍitaiḥ <br />
               kvacic ca kusumairyuktam atyantaruciraṃ śubham //
                <span class="ref">MatsP_117.11</span></p>
            
            
            <p id="MatsP_117.12">
               tapasviśaraṇaṃ śailaṃ kāmināmatidurlabham <br />
               mṛgairyathānucaritaṃ dantibhinnamahādrumam //
                <span class="ref">MatsP_117.12</span></p>
            
            
            <p id="MatsP_117.13">
               yatra siṃhaninādena trastānāṃ bhairavaṃ ravam <br />
               dṛśyate na ca saṃśrāntaṃ gajānāmākulaṃ kulam //
                <span class="ref">MatsP_117.13</span></p>
            
            
            <p id="MatsP_117.14">
               taṭāśca tāpasairyatra kuñjadeśairalaṃkṛtāḥ <br />
               ratnairyasya samutpannais trailokyaṃ samalaṃkṛtam //
                <span class="ref">MatsP_117.14</span></p>
            
            
            <p id="MatsP_117.15">
               ahīnaśaraṇaṃ nityam ahīnajanasevitam <br />
               ahīnaḥ paśyati girim ahīnaṃ ratnasampadā //
                <span class="ref">MatsP_117.15</span></p>
            
            
            <p id="MatsP_117.16">
               alpena tapasā yatra siddhiṃ prāpsyanti tāpasāḥ <br />
               yasya darśanamātreṇa sarvakalmaṣanāśanam //
                <span class="ref">MatsP_117.16</span></p>
            
            
            <p id="MatsP_117.17">
               mahāprapātasampātaprapātādigatāmbubhiḥ <br />
               vāyunītaiḥ sadā tṛptikṛtadeśaṃ kvacitkvacit //
                <span class="ref">MatsP_117.17</span></p>
            
            
            <p id="MatsP_117.18">
               samālabdhajalaiḥ śṛṅgaiḥ kvacic cāpi samucchritaiḥ <br />
               nityārkatāpaviṣamair agamyairmanasā yutam //
                <span class="ref">MatsP_117.18</span></p>
            
            
            <p id="MatsP_117.19">
               devadārumahāvṛkṣavrajaśākhānirantaraiḥ <br />
               vaṃśastambavanākāraiḥ pradeśairupaśobhitam //
                <span class="ref">MatsP_117.19</span></p>
            
            
            <p id="MatsP_117.20">
               himachattramahāśṛṅgaṃ prapātaśatanirjharam <br />
               śabdalabhyāmbuviṣamaṃ himasaṃruddhakandaram //
                <span class="ref">MatsP_117.20</span></p>
            
            
            <p id="MatsP_117.21">
               dṛṣṭvaiva taṃ cārunitambabhūmiṃ mahānubhāvaḥ sa tu madranāthaḥ <br />
               babhrāma tatraiva mudā sametaḥ sthānaṃ tadā kiṃcidathāsasāda //
                <span class="ref">MatsP_117.21</span></p>
            
            </div>
         
         <div id="d1e89842">
            
            <h3>Matsya-Purāṇa 118</h3>
            *sūta uvāca
            
            
            <p id="MatsP_118.1">
               tasyaiva parvatendrasya pradeśaṃ sumanoramam <br />
               agamyaṃ mānuṣair anyair daivayogād upāgataḥ //
                <span class="ref">MatsP_118.1</span></p>
            
            
            <p id="MatsP_118.2">
               airāvatī saricchreṣṭhā yasmāddeśādvinirgatā <br />
               meghaśyāmaṃ ca taṃ deśaṃ drumakhaṇḍairanekaśaḥ //
                <span class="ref">MatsP_118.2</span></p>
            
            
            <p id="MatsP_118.3">
               śālaistālaistamālaiśca karṇikāraiḥ saśāmalaiḥ <br />
               nyagrodhaiśca tathāśvatthaiḥ śirīṣaiḥ śiṃśapadrumaiḥ //
                <span class="ref">MatsP_118.3</span></p>
            
            
            <p id="MatsP_118.4">
               śleṣmātakair āmalakair harītakavibhītakaiḥ <br />
               bhūrjaiḥ samuñjakair bāṇair vṛkṣaiḥ saptacchadadrumaiḥ //
                <span class="ref">MatsP_118.4</span></p>
            
            
            <p id="MatsP_118.5">
               mahānimbaistathā nimbair nirguṇḍībhirharidrumaiḥ <br />
               devadārumahāvṛkṣais tathā kāleyakadrumaiḥ //
                <span class="ref">MatsP_118.5</span></p>
            
            
            <p id="MatsP_118.6">
               padmakaiścandanairbilvaiḥ kapitthai raktacandanaiḥ <br />
               mātāmrariṣṭakākṣoṭair abdakaiśca tathārjunaiḥ //
                <span class="ref">MatsP_118.6</span></p>
            
            
            <p id="MatsP_118.7">
               hastikarṇaiḥ sumanasaiḥ kovidāraiḥ supuṣpitaiḥ <br />
               prācīnāmalakaiścāpi dhanakaiḥ samarāṭakaiḥ //
                <span class="ref">MatsP_118.7</span></p>
            
            
            <p id="MatsP_118.8">
               kharjūrairnārikelaiśca priyālāmrātakeṅgudaiḥ <br />
               tantumālair dhavairbhavyaiḥ kāśmīrīparṇibhistathā //
                <span class="ref">MatsP_118.8</span></p>
            
            
            <p id="MatsP_118.9">
               jātīphalaiḥ pūgaphalaiḥ kaṭphalailāvalīphalaiḥ <br />
               mandāraiḥ kovidāraiśca kiṃśukaiḥ kusumāṃśukaiḥ //
                <span class="ref">MatsP_118.9</span></p>
            
            
            <p id="MatsP_118.10">
               yavāsaiḥ śamiparṇāsair vetasair ambuvetasaiḥ <br />
               raktātiraṅganāraṅgair hiṅgubhiḥ sapriyaṅgubhiḥ //
                <span class="ref">MatsP_118.10</span></p>
            
            
            <p id="MatsP_118.11">
               raktāśokais tathāśokair ākallair avicārakaiḥ <br />
               mucukundaistathā kundair āṭarūṣaparūṣakaiḥ //
                <span class="ref">MatsP_118.11</span></p>
            
            
            <p id="MatsP_118.12">
               kirātaiḥ kiṅkirātaiśca ketakaiḥ śvetaketakaiḥ <br />
               śobhāñjanair añjanaiśca sukaliṅganikoṭakaiḥ //
                <span class="ref">MatsP_118.12</span></p>
            
            
            <p id="MatsP_118.13">
               suvarṇacāruvasanair drumaśreṣṭhais tathāsanaiḥ <br />
               manmathasya śarākāraiḥ sahakārairmanoramaiḥ //
                <span class="ref">MatsP_118.13</span></p>
            
            
            <p id="MatsP_118.14">
               pītayūthikayā caiva śvetayūthikayā tathā <br />
               jātyā campakajātyā ca tumbaraiścāpyatumbaraiḥ //
                <span class="ref">MatsP_118.14</span></p>
            
            
            <p id="MatsP_118.15">
               mocairlocaistu lakucais tilapuṣpakuśeśayaiḥ <br />
               tathā supuṣpāvaraṇaiś cavyakaiḥ kāmivallabhaiḥ //
                <span class="ref">MatsP_118.15</span></p>
            
            
            <p id="MatsP_118.16">
               puṣpāṅkuraiśca bakulaiḥ pāribhadraharidrakaiḥ <br />
               dhārākadambaiḥ kuṭajaiḥ kadambair girikuṭajaiḥ //
                <span class="ref">MatsP_118.16</span></p>
            
            
            <p id="MatsP_118.17">
               ādityamustakaiḥ kumbhaiḥ kuṅkumaiḥ kāmavallabhaiḥ <br />
               kaṭphalairbadarairnīpair dīpairiva mahojjvalaiḥ //
                <span class="ref">MatsP_118.17</span></p>
            
            
            <p id="MatsP_118.18">
               raktaiḥ pālīvanaiḥ śvetair dāḍimaiścampakadrumaiḥ <br />
               bandhūkaiśca subandhūkaiḥ kuñjakānāṃ tu jātibhiḥ //
                <span class="ref">MatsP_118.18</span></p>
            
            
            <p id="MatsP_118.19">
               kusumaiḥ pāṭalābhiśca mallikākaravīrakaiḥ <br />
               kurabakair himavarair jambūbhir nṛpajambubhiḥ //
                <span class="ref">MatsP_118.19</span></p>
            
            
            <p id="MatsP_118.20">
               bījapūraiḥ sakarpūrair gurubhiścāgurudrumaiḥ <br />
               bimbaiśca pratibimbaiśca saṃtānakavitānakaiḥ //
                <span class="ref">MatsP_118.20</span></p>
            
            
            <p id="MatsP_118.21">
               tathā guggulavṛkṣaiśca hintāladhavalekṣubhiḥ <br />
               tṛṇaśūnyaiḥ karavīrair aśokaiś cakramardanaiḥ //
                <span class="ref">MatsP_118.21</span></p>
            
            
            <p id="MatsP_118.22">
               pīlubhirdhātakībhiśca ciribilvaiḥ samākulaiḥ <br />
               tintiḍīkaistathā lodhrair viḍaṅgaiḥ kṣīrikādrumaiḥ //
                <span class="ref">MatsP_118.22</span></p>
            
            
            <p id="MatsP_118.23">
               aśmantakaistathā kālair jambīraiḥ śvaitakadrumaiḥ <br />
               bhallātakairindrayavair valgujaiḥ siddhisādhakaiḥ //
                <span class="ref">MatsP_118.23</span></p>
            
            
            <p id="MatsP_118.24">
               nāgakesaravṛkṣaiśca sukesaramanoharaiḥ <br />
               karamardaiḥ kāsamardair ariṣṭakavariṣṭakaiḥ <br />
               rudrākṣairdrākṣasambhūtaiḥ saptāhvaiḥ putrajīvakaiḥ //
                <span class="ref">MatsP_118.24</span></p>
            
            
            <p id="MatsP_118.25">
               kaṅkolakairlavaṅgaiśca tvagdrumaiḥ pārijātakaiḥ <br />
               pratānaiḥ pippalīnāṃ ca nāgavalyaśca bhāgaśaḥ //
                <span class="ref">MatsP_118.25</span></p>
            
            
            <p id="MatsP_118.26">
               marīcasya tathā gulmair navamallikayā tathā <br />
               mṛdvīkāmaṇḍapairmukhyair atimuktakamaṇḍapaiḥ //
                <span class="ref">MatsP_118.26</span></p>
            
            
            <p id="MatsP_118.27">
               trapuṣairnartikānāṃ ca pratānaiḥ saphalaiḥ śubhaiḥ <br />
               kūṣmāṇḍānāṃ pratānaiśca alābūnāṃ tathā kvacit //
                <span class="ref">MatsP_118.27</span></p>
            
            
            <p id="MatsP_118.28">
               cirbhiṭasya pratānaiśca paṭolīkāravellakaiḥ <br />
               karkoṭakīvitānaiśca vārtākair bṛhatīphalaiḥ //
                <span class="ref">MatsP_118.28</span></p>
            
            
            <p id="MatsP_118.29">
               kaṇṭakair mūlakairmūlaśākaistu vividhaistathā <br />
               kahlāraiśca vidāryā ca rurūṭaiḥ svādukaṇṭakaiḥ //
                <span class="ref">MatsP_118.29</span></p>
            
            
            <p id="MatsP_118.29*">
               sabhāṇḍīravidūsārarājajambūkavālukaiḥ <br />
               suvarcalābhiḥ sarvābhiḥ sarṣapābhistathaiva ca //
                <span class="ref">MatsP_118.29*</span></p>
            
            
            <p id="MatsP_118.29**">
               kākolīkṣīrakākolī chattrayā cāticchatrayā <br />
               kāsamardīsahāsadbhiḥ sakandalasakāṇḍakaiḥ //
                <span class="ref">MatsP_118.29**</span></p>
            
            
            <p id="MatsP_118.29***">
               tathā kṣīrakaśākena kālaśākena cāpyatha <br />
               śimbīdhānyaistathā dhānyaiḥ sarvairniravaśeṣataḥ //
                <span class="ref">MatsP_118.29***</span></p>
            
            
            <p id="MatsP_118.30">
               auṣadhībhirvicitrābhir dīpyamānābhireva ca <br />
               āyuṣyābhiryaśasyābhir balyābhiśca narādhipa //
                <span class="ref">MatsP_118.30</span></p>
            
            
            <p id="MatsP_118.31">
               jarāmṛtyubhayaghībhiḥ kṣudbhayaghnībhireva ca <br />
               saubhāgyajananībhiśca kutsnābhiścāpyanekaśaḥ //
                <span class="ref">MatsP_118.31</span></p>
            
            
            <p id="MatsP_118.32">
               tatra veṇulatābhiśca tathā kīcakaveṇubhiḥ <br />
               kāśaiḥ śaśāṅkakāśaiśca śaragulmaistathaiva ca //
                <span class="ref">MatsP_118.32</span></p>
            
            
            <p id="MatsP_118.33">
               kuśagulmaistathā ramyair gulmaiścekṣor manoramaiḥ <br />
               kārpāsajātivargeṇa durlabhena śubhena ca //
                <span class="ref">MatsP_118.33</span></p>
            
            
            <p id="MatsP_118.34">
               tathā ca kadalīkhaṇḍair manohāribhiruttamaiḥ <br />
               tathā marakataprakhyaiḥ pradeśaiḥ śādvalānvitaiḥ //
                <span class="ref">MatsP_118.34</span></p>
            
            
            <p id="MatsP_118.35">
               irāpuṃṣpasamāyuktaiḥ kuṅkamasya ca bhāgaśaḥ <br />
               tagarātiviṣāmāṃsīgranthikaistu surāgadaiḥ //
                <span class="ref">MatsP_118.35</span></p>
            
            
            <p id="MatsP_118.36">
               suvarṇapuṣpaiśca tathā bhūmipuṣpaistathāparaiḥ <br />
               jambīrakairbhūstṛṇakaiḥ sarasaiḥ saśukaistathā //
                <span class="ref">MatsP_118.36</span></p>
            
            
            <p id="MatsP_118.37">
               śaṅgaverājamodābhiḥ kuberakapriyālakaiḥ <br />
               jalajaiśca tathā vaṇair nānāvarṇaiḥ sugandhibhiḥ //
                <span class="ref">MatsP_118.37</span></p>
            
            
            <p id="MatsP_118.38">
               udayādityasaṃkāśaiḥ sūryacandranibhaistathā <br />
               tapanīyasavarṇaiśca atasīpuṣpasaṃnibhaiḥ //
                <span class="ref">MatsP_118.38</span></p>
            
            
            <p id="MatsP_118.39">
               śūkapattranibhaiścānyaiḥ sthalapattraiśca bhāgaśaḥ <br />
               pañcavarṇaiḥ samākīrṇair bahuvarṇaistathaiva ca //
                <span class="ref">MatsP_118.39</span></p>
            
            
            <p id="MatsP_118.40">
               draṣṭurdṛṣṭyā hitamudaiḥ kumudaiścandrasaṃnibhaiḥ <br />
               tathā vahniśikhākārair gajavaktrotpalaiḥ śubhaiḥ //
                <span class="ref">MatsP_118.40</span></p>
            
            
            <p id="MatsP_118.41">
               nīlotpalaiḥ sakahlārair guñjātakakaserukaiḥ <br />
               śṛṅgāṭakamṛṇālaiśca karaṭai rājatotpalaiḥ //
                <span class="ref">MatsP_118.41</span></p>
            
            
            <p id="MatsP_118.42">
               jalajaiḥ sthalajairmūlaiḥ phalaiḥ puṣpairviśeṣataḥ <br />
               vividhaiścaiva nīvārair munibhojyairnarādhipa //
                <span class="ref">MatsP_118.42</span></p>
            
            
            <p id="MatsP_118.43">
               na taddhānyaṃ na tatsasyaṃ na tacchākaṃ na tatphalam <br />
               na tanmūlaṃ na tatkandaṃ na tatpuṣpaṃ narādhipa //
                <span class="ref">MatsP_118.43</span></p>
            
            
            <p id="MatsP_118.44">
               nāgalokodbhavaṃ divyaṃ naralokabhavaṃ ca yat <br />
               anūpotthaṃ vanotthaṃ ca tatra yannāsti pārthivaḥ //
                <span class="ref">MatsP_118.44</span></p>
            
            
            <p id="MatsP_118.45">
               sadā puṣpaphalaṃ sarvam ajaryam ṛtuyogataḥ <br />
               madreśvaraḥ sa dadṛśe tapasā hyatiyogataḥ //
                <span class="ref">MatsP_118.45</span></p>
            
            
            <p id="MatsP_118.46">
               dadṛśe ca tathā tatra nānārūpān patatriṇaḥ <br />
               mayūrān śatapattrāṃśca kalaviṅkāṃśca kokilān //
                <span class="ref">MatsP_118.46</span></p>
            
            
            <p id="MatsP_118.47">
               tathā kādambakānhaṃsān koyaṣṭīn khañjarīṭakān <br />
               kurarānkālakūṭāṃśca khaṭvāṅgān lubdhakāṃs tathā //
                <span class="ref">MatsP_118.47</span></p>
            
            
            <p id="MatsP_118.48">
               gokṣveḍakāṃstathā kumbhān dhārtarāṣṭrāñśukānbakān <br />
               ghātukāṃścakravākāṃśca kaṭukānṭiṭṭibhān bhaṭān //
                <span class="ref">MatsP_118.48</span></p>
            
            
            <p id="MatsP_118.49">
               putrapriyān lohapṛṣṭhān gocarmagirivartakān <br />
               pārāvatāṃśca kamalān sārikā jīvajīvakān //
                <span class="ref">MatsP_118.49</span></p>
            
            
            <p id="MatsP_118.50">
               lāvavartakavārtākān raktavartmaprabhadrakān <br />
               tāmracūḍānsvarṇacūḍān kukkuṭān kāṣṭhakukkuṭān //
                <span class="ref">MatsP_118.50</span></p>
            
            
            <p id="MatsP_118.51">
               kapiñjalānkalaviṅkāṃs tathā kuṅkumacūḍakān <br />
               bhṛṅgarājān sīrapādān bhūliṅgān ḍiṇḍimān navān //
                <span class="ref">MatsP_118.51</span></p>
            
            
            <p id="MatsP_118.52">
               mañjulītakadātyūhān bhāradvājāṃstathā caṣān <br />
               etāṃścānyāṃśca subahūn pakṣisaṃghānmanoharān //
                <span class="ref">MatsP_118.52</span></p>
            
            
            <p id="MatsP_118.53">
               śvāpadānvividhākārān mṛgāṃścaiva mahāmṛgān <br />
               vyāghrānkesariṇaḥ siṃhān dvīpinaḥ śarabhānvṛkān //
                <span class="ref">MatsP_118.53</span></p>
            
            
            <p id="MatsP_118.54">
               ṛkṣāṃstarakṣūṃśca bahūn golāṅgūlān savānarān <br />
               śaśalomān sakādambān mārjārān vāyuveginaḥ //
                <span class="ref">MatsP_118.54</span></p>
            
            
            <p id="MatsP_118.55">
               mūṣakānnakulān kāvān siṃhān drumamanoharān <br />
               tathā mattāṃśca mātaṃgān mahiṣān gavayān vṛṣān <br />
               camarān sṛmarāṃścaiva tathā gaurakharānapi //
                <span class="ref">MatsP_118.55</span></p>
            
            
            <p id="MatsP_118.56">
               urabhrāṃśca tathā meṣān sāraṅgānatha kūkurān <br />
               nīlāṃścaiva mahānālān karālānmṛgamātṛkān //
                <span class="ref">MatsP_118.56</span></p>
            
            
            <p id="MatsP_118.57">
               sadaṃṣṭrārāmasarabhān krauñcākārakaśambarān <br />
               karālānkṛtamālāṃśca kālapucchāṃśca toraṇān //
                <span class="ref">MatsP_118.57</span></p>
            
            
            <p id="MatsP_118.58">
               daṃṣṭrānkhaḍgānvarāhāṃśca turaṃgānkharagardabhān <br />
               etān adviṣṭānmadreśo viruddhāṃśca parasparam //
                <span class="ref">MatsP_118.58</span></p>
            
            
            <p id="MatsP_118.59">
               aviruddhānvane dṛṣṭvā vismayaṃ paramaṃ yayau <br />
               taccāśramapadaṃ puṇyaṃ babhūvātreḥ purā nṛpam //
                <span class="ref">MatsP_118.59</span></p>
            
            
            <p id="MatsP_118.60">
               tatprasādātprabhāyuktaṃ sthāvarairjaṅgamaistathā <br />
               hiṃsanti hi na cānyonyaṃ hiṃsakāstu parasparam //
                <span class="ref">MatsP_118.60</span></p>
            
            
            <p id="MatsP_118.61">
               kravyādāḥ prāṇinastatra sarve kṣīraphalāśanāḥ <br />
               nirmitāstatra cātyartham atriṇā sumahātmanā //
                <span class="ref">MatsP_118.61</span></p>
            
            
            <p id="MatsP_118.62">
               śailānitambadeśeṣu nyavasacca svayaṃ nṛpaḥ <br />
               payaḥ kṣaranti te divyam amṛtasvādukaṇṭakam //
                <span class="ref">MatsP_118.62</span></p>
            
            
            <p id="MatsP_118.63">
               kvacidrājanmahiṣyaśca kvacidājāśca sarvaśaḥ <br />
               śilāḥ kṣīreṇa sampūrṇā dadhnā cānyatra vā bahiḥ //
                <span class="ref">MatsP_118.63</span></p>
            
            
            <p id="MatsP_118.64">
               saṃpaśyanparamāṃ prītim avāpa vasudhādhipaḥ <br />
               sarāṃsi tatra divyāni nadyaśca vimalodakāḥ //
                <span class="ref">MatsP_118.64</span></p>
            
            
            <p id="MatsP_118.65">
               praṇālikāni coṣṇāni śītalāni ca bhāgaśaḥ <br />
               kandarāṇi ca śailasya susevyāni pade pade //
                <span class="ref">MatsP_118.65</span></p>
            
            
            <p id="MatsP_118.66">
               himapāto na tatrāsti samantātpañcayojanam <br />
               upatyakā suśailasya śikharasya na vidyate //
                <span class="ref">MatsP_118.66</span></p>
            
            
            <p id="MatsP_118.67">
               tatrāsti rājañchikharaṃ parvatendrasya pāṇḍuram <br />
               himapātaṃ ghanā yatra kurvanti sahitāḥ sadā //
                <span class="ref">MatsP_118.67</span></p>
            
            
            <p id="MatsP_118.68">
               tatrāsti cāparaṃ śṛṅgaṃ yatra toyaghanā ghanāḥ <br />
               nityamevābhivarṣanti śilābhiḥ śikharaṃ varam //
                <span class="ref">MatsP_118.68</span></p>
            
            
            <p id="MatsP_118.69">
               tadāśramaṃ manohāri yatra kāmadharā dharā <br />
               suramukhyopayogitvāc chākhināṃ saphalāḥ phalāḥ //
                <span class="ref">MatsP_118.69</span></p>
            
            
            <p id="MatsP_118.70">
               sadopagītabhramarasurastrīsevitaṃ param <br />
               sarvapāpakṣayakaraṃ śailasyeva prahārakam //
                <span class="ref">MatsP_118.70</span></p>
            
            
            <p id="MatsP_118.71">
               vānaraiḥ krīḍamānaiśca deśāddeśānnarādhipa <br />
               himapuñjāḥ kṛtāstatra candrabimbasamaprabhāḥ //
                <span class="ref">MatsP_118.71</span></p>
            
            
            <p id="MatsP_118.72">
               tadāśramaṃ samantācca himasaṃruddhakandaraiḥ <br />
               śailavāṭaiḥ parivṛtam agamyaṃ manujaiḥ sadā //
                <span class="ref">MatsP_118.72</span></p>
            
            
            <p id="MatsP_118.73">
               pūrvārādhitabhāvo 'sau mahārājaḥ purūravāḥ <br />
               tadāśramapadaṃ prāpto devadevaprasādataḥ //
                <span class="ref">MatsP_118.73</span></p>
            
            
            <p id="MatsP_118.74">
               tadāśramaṃ śramaśamanaṃ manoharaṃ manoharaiḥ kusumaśatairalaṃkṛtam <br />
               kṛtaṃ svayaṃ ruciramathātriṇā śubhaṃ śubhāvahaṃ ca hi dadṛśe sa madrarāṭ //
                <span class="ref">MatsP_118.74</span></p>
            
            </div>
         
         <div id="d1e91337">
            
            <h3>Matsya-Purāṇa 119</h3>
            *sūta uvāca
            
            
            <p id="MatsP_119.1">
               tatra yau tau mahāśṛṅgau mahāvarṇau mahāhimau <br />
               tṛtīyaṃ tu tayormadhye śṛṅgamatyantamucchritam //
                <span class="ref">MatsP_119.1</span></p>
            
            
            <p id="MatsP_119.2">
               nityātaptaśilājātaṃ sadābhraparivarjitam <br />
               tasyādhastādvṛkṣagaṇe diśāṃ bhāge ca paścime //
                <span class="ref">MatsP_119.2</span></p>
            
            
            <p id="MatsP_119.3">
               jātīlatāparikṣiptaṃ vivaraṃ cārudarśanam <br />
               dṛṣṭvaiva kautukāviṣṭas taṃ viveśa mahīpatiḥ //
                <span class="ref">MatsP_119.3</span></p>
            
            
            <p id="MatsP_119.4">
               tamasā cātinibiḍaṃ nalvamātraṃ susaṃkaṭam <br />
               nalvamātramatikramya svaprabhābharaṇojjvalam //
                <span class="ref">MatsP_119.4</span></p>
            
            
            <p id="MatsP_119.5">
               tam ucchritam athātyantaṃ gambhīraṃ parivartulam <br />
               na tatra sūryastapati na virājati candramāḥ //
                <span class="ref">MatsP_119.5</span></p>
            
            
            <p id="MatsP_119.6">
               tathāpi divasākāraṃ prakāśaṃ tadaharniśam <br />
               krośādhikaparīmāṇaṃ sarasā ca virājitam //
                <span class="ref">MatsP_119.6</span></p>
            
            
            <p id="MatsP_119.7">
               samantātsarasastasya śailalagnā tu vedikā <br />
               sauvarṇai rājatairvṛkṣair vidrumairupaśobhitam //
                <span class="ref">MatsP_119.7</span></p>
            
            
            <p id="MatsP_119.8">
               nānāmāṇikyakusumaiḥ suprabhābharaṇojjvalaiḥ <br />
               tasminsarasi padmāni padmarāgacchadāni tu //
                <span class="ref">MatsP_119.8</span></p>
            
            
            <p id="MatsP_119.9">
               vajrakesarajālāni sugandhīni tathā yutam <br />
               pattrair marakatair nīlair vaiḍūryasya mahīpate //
                <span class="ref">MatsP_119.9</span></p>
            
            
            <p id="MatsP_119.10">
               karṇikāśca tathā teṣāṃ jātarūpasya pārthiva <br />
               tasminsarasi yā bhūmir na sā vajrasamākulā //
                <span class="ref">MatsP_119.10</span></p>
            
            
            <p id="MatsP_119.11">
               nānāratnairupacitā jalajānāṃ samāśrayaḥ <br />
               kapardikānāṃ śuktīnāṃ śaṅkhānāṃ ca mahīpate //
                <span class="ref">MatsP_119.11</span></p>
            
            
            <p id="MatsP_119.12">
               makarāṇāṃ ca matsyānāṃ caṇḍānāṃ kacchapaiḥ saha <br />
               tatra marakatakhaṇḍāni vajrāṇāṃ ca sahasraśaḥ //
                <span class="ref">MatsP_119.12</span></p>
            
            
            <p id="MatsP_119.13">
               padmarāgendranīlāni mahānīlāni pārthiva <br />
               puṣparāgāṇi sarvāṇi tathā karkoṭakāni ca //
                <span class="ref">MatsP_119.13</span></p>
            
            
            <p id="MatsP_119.14">
               tutthakasya tu khaṇḍāni tathā śeṣasya bhāgaśaḥ <br />
               rājāvartasya mukhyasya rucirākṣasya cāpyatha //
                <span class="ref">MatsP_119.14</span></p>
            
            
            <p id="MatsP_119.15">
               sūryendukāntayaścaiva nīlo varṇāntimaśca yaḥ <br />
               jyotīrasasya ramyasya syamantasya ca bhāgaśaḥ //
                <span class="ref">MatsP_119.15</span></p>
            
            
            <p id="MatsP_119.16">
               suroragavalakṣāṇāṃ sphaṭikasya tathaiva ca <br />
               gomedapittakānāṃ ca dhūlīmarakatasya ca //
                <span class="ref">MatsP_119.16</span></p>
            
            
            <p id="MatsP_119.17">
               vaiḍūryasaugandhikayos tathā rājamaṇernṛpa <br />
               vajrasyaiva ca mukhyasya tathā brahmamaṇerapi //
                <span class="ref">MatsP_119.17</span></p>
            
            
            <p id="MatsP_119.18">
               muktāphalāni muktānāṃ tārāvigrahadhāriṇām //
                <span class="ref">MatsP_119.18</span></p>
            
            
            <p id="MatsP_119.19">
               sukhoṣṇaṃ caiva tattoyaṃ snānācchītavināśanam <br />
               vaiḍūryasya śilā madhye sarasastasya śobhanā //
                <span class="ref">MatsP_119.19</span></p>
            
            
            <p id="MatsP_119.20">
               pramāṇena tathā sā ca dve ca rājandhanuḥśate <br />
               caturasrā tathā ramyā tapasā nirmitātriṇā //
                <span class="ref">MatsP_119.20</span></p>
            
            
            <p id="MatsP_119.21">
               biladvārasamo deśo yatra yatra hiraṇmayaḥ <br />
               pradeśaḥ sa tu rājendra dvīpe tasminmanohare //
                <span class="ref">MatsP_119.21</span></p>
            
            
            <p id="MatsP_119.22">
               tathā puṣkariṇī ramyā tasminrājañśilātale <br />
               suśītāmalapānīyā jalajaiśca virājitā //
                <span class="ref">MatsP_119.22</span></p>
            
            
            <p id="MatsP_119.23">
               ākāśapratimā rājaṃś caturasrā manoharā <br />
               tasyāstadudakaṃ svādu laghu śītaṃ sugandhikam //
                <span class="ref">MatsP_119.23</span></p>
            
            
            <p id="MatsP_119.24">
               na kṣiṇoti yathā kaṇṭhaṃ kukṣiṃ nāpūrayatyapi <br />
               tṛptiṃ vidhatte paramāṃ śarīre ca mahatsukham //
                <span class="ref">MatsP_119.24</span></p>
            
            
            <p id="MatsP_119.25">
               madhye tu tasyāḥ prāsādaṃ nirmitaṃ tapasātriṇā <br />
               rukmasetupraveśāntaṃ sarvaratnamayaṃ śubham //
                <span class="ref">MatsP_119.25</span></p>
            
            
            <p id="MatsP_119.26">
               śaśāṅkaraśmeḥ saṃkāśaṃ prāsādaṃ rājataṃ hitam <br />
               ramyavaiḍūryasopānaṃ vidrumāmalasārakam //
                <span class="ref">MatsP_119.26</span></p>
            
            
            <p id="MatsP_119.27">
               indranīlamahāstambhaṃ marakatāsaktavedikam <br />
               vajrāṃśujālaiḥ sphuritaṃ ramyaṃ dṛṣṭimanoramam //
                <span class="ref">MatsP_119.27</span></p>
            
            
            <p id="MatsP_119.28">
               prāsāde tatra bhagavān devadevo janārdanaḥ <br />
               bhogibhogāvalīsuptaḥ sarvālaṃkārabhūṣitaḥ //
                <span class="ref">MatsP_119.28</span></p>
            
            
            <p id="MatsP_119.29">
               jānunākuñcitastveko devadevasya cakriṇaḥ <br />
               phaṇīndrasaṃniviṣṭo 'ṅghrir dvitīyaśca tathānagha //
                <span class="ref">MatsP_119.29</span></p>
            
            
            <p id="MatsP_119.30">
               lakṣayutsaṅgagato 'ṅghristu śeṣabhogapraśāyinaḥ <br />
               phaṇīndrabhogasaṃnyastabāhuḥ keyūrabhūṣaṇaḥ //
                <span class="ref">MatsP_119.30</span></p>
            
            
            <p id="MatsP_119.31">
               aṅgulīpṛṣṭhavinyastadevaśīrṣadharaṃ bhujam <br />
               ekaṃ vai devadevasya dvitīyaṃ tu prasāritam //
                <span class="ref">MatsP_119.31</span></p>
            
            
            <p id="MatsP_119.32">
               samākuñcitajānusthamaṇibandhena śobhitam <br />
               kiṃcidākuñcitaṃ caiva nābhideśakarasthitam //
                <span class="ref">MatsP_119.32</span></p>
            
            
            <p id="MatsP_119.33">
               tṛtīyaṃ tu bhujaṃ tasya caturthaṃ tu tathā śṛṇu <br />
               āttasaṃtānakusumaṃ ghrāṇadeśānusarpiṇam //
                <span class="ref">MatsP_119.33</span></p>
            
            
            <p id="MatsP_119.34">
               lakṣmyā saṃvāhyamānāṅghriḥ padmapattranibhaiḥ karaiḥ <br />
               saṃtānamālāmukuṭaṃ hārakeyūrabhūṣitam //
                <span class="ref">MatsP_119.34</span></p>
            
            
            <p id="MatsP_119.35">
               bhūṣitaṃ ca tathā devam aṅgadairaṅgulīyakaiḥ <br />
               phaṇīndraphaṇavinyastacāruratnaśirojjvalam //
                <span class="ref">MatsP_119.35</span></p>
            
            
            <p id="MatsP_119.36">
               ajñātavastucaritaṃ pratiṣṭhitam athātriṇā <br />
               siddhānupūjyaṃ satataṃ saṃtānakusumārcitam //
                <span class="ref">MatsP_119.36</span></p>
            
            
            <p id="MatsP_119.37">
               divyagandhānuliptāṅgaṃ divyadhūpena dhūpitam <br />
               surasaiḥ suphalairhṛdyaiḥ siddhairupahṛtaiḥ sadā //
                <span class="ref">MatsP_119.37</span></p>
            
            
            <p id="MatsP_119.38">
               śobhitottamapārśvaṃ taṃ devamutpalaśīrṣakam <br />
               tataḥ sammukham udvīkṣya vavande sa narādhipaḥ //
                <span class="ref">MatsP_119.38</span></p>
            
            
            <p id="MatsP_119.39">
               jānubhyāṃ śirasā caiva gatvā bhūmiṃ yathāvidhi <br />
               nāmnāṃ sahasreṇa tadā tuṣṭāva madhusūdanam //
                <span class="ref">MatsP_119.39</span></p>
            
            
            <p id="MatsP_119.40">
               pradakṣiṇamatho cakre sa tūtthāya punaḥ punaḥ <br />
               ramyamāyatanaṃ dṛṣṭvā tatrovāsāśrame punaḥ //
                <span class="ref">MatsP_119.40</span></p>
            
            
            <p id="MatsP_119.41">
               bilādbahirguhāṃ kāṃcid āśritya sumanoharām <br />
               tapaścakāra tatraiva pūjayanmadhusūdanam //
                <span class="ref">MatsP_119.41</span></p>
            
            
            <p id="MatsP_119.42">
               nānāvidhaistathā puṣpaiḥ phalamūlaiḥ sagorasaiḥ <br />
               nityaṃ triṣavaṇasnāyī vahnipūjāparāyaṇaḥ //
                <span class="ref">MatsP_119.42</span></p>
            
            
            <p id="MatsP_119.43">
               devavāpījalaiḥ kurvan satataṃ prāṇadhāraṇam <br />
               sarvāhāraparityāgaṃ kṛtvā tu manujeśvaraḥ //
                <span class="ref">MatsP_119.43</span></p>
            
            
            <p id="MatsP_119.44">
               anāstṛtaguhāśāyī kālaṃ nayati pārthivaḥ <br />
               tyaktāhārakriyaścaiva kevalaṃ toyato nṛpaḥ <br />
               na tasya glānimāyāti śarīraṃ ca tadadbhutam //
                <span class="ref">MatsP_119.44</span></p>
            
            
            <p id="MatsP_119.45">
               evaṃ sa rājā tapasi prasaktaḥ sampūjayandevavaraṃ sadaiva <br />
               tatrāśrame kālamuvāsa kaṃcit svargopame duḥkham avindamānaḥ //
                <span class="ref">MatsP_119.45</span></p>
            
            </div>
         
         <div id="d1e92203">
            
            <h3>Matsya-Purāṇa 120</h3>
            
            
            <p id="MatsP_120.1">
               sa tvāśramapade ramye tyaktāhāraparicchadaḥ <br />
               krīḍāvihāraṃ gandharvaiḥ paśyannapsarasāṃ saha //
                <span class="ref">MatsP_120.1</span></p>
            
            
            <p id="MatsP_120.2">
               kṛtvā puṣpoccayaṃ bhūri granthayitvā tathā srajaḥ <br />
               agraṃ nivedya devāya gandharvebhyastadā dadau //
                <span class="ref">MatsP_120.2</span></p>
            
            
            <p id="MatsP_120.3">
               puṣpoccayaprasaktānāṃ krīḍantīnāṃ yathāsukham <br />
               ceṣṭā nānāvidhākārāḥ paśyannapi na paśyati //
                <span class="ref">MatsP_120.3</span></p>
            
            
            <p id="MatsP_120.4">
               kācitpuṣpoccaye saktā latājālena veṣṭitā <br />
               sakhījanena saṃtyaktā kāntenābhisamujjhitā //
                <span class="ref">MatsP_120.4</span></p>
            
            
            <p id="MatsP_120.5">
               kācitkamalagandhābhā niḥśvāsapavanāhṛtaiḥ <br />
               madhupairākulamukhī kāntena parimocitā //
                <span class="ref">MatsP_120.5</span></p>
            
            
            <p id="MatsP_120.6">
               makarandasabhākrāntanayanā kācidaṅganā <br />
               kāntaniḥśvāsavātena nīrajaskakṛtekṣaṇā //
                <span class="ref">MatsP_120.6</span></p>
            
            
            <p id="MatsP_120.7">
               kācid uccīya puṣpāṇi dadau kāntasya bhāminī <br />
               kāntasaṃgrathitaiḥ puṣpai rarāja kṛtaśekharā //
                <span class="ref">MatsP_120.7</span></p>
            
            
            <p id="MatsP_120.8">
               uccīya svayam udgrathya kāntena kṛtaśekharā <br />
               kṛtakṛtyamivātmānaṃ mene manmathavardhinī //
                <span class="ref">MatsP_120.8</span></p>
            
            
            <p id="MatsP_120.9">
               astvasmingahane kuñje viśiṣṭakusumā latā <br />
               kācidevaṃ raho nītā ramaṇena riraṃsunā //
                <span class="ref">MatsP_120.9</span></p>
            
            
            <p id="MatsP_120.10">
               kāntasaṃnāmitalatā kusumāni vicinvatī <br />
               sarvābhyaḥ kācidātmānaṃ mene sarvaguṇādhikam //
                <span class="ref">MatsP_120.10</span></p>
            
            
            <p id="MatsP_120.11">
               kāścitpaśyati bhūpālaṃ nalinīṣu pṛthakpṛthak <br />
               krīḍamānāstu gandharvair devarāmā manoramāḥ //
                <span class="ref">MatsP_120.11</span></p>
            
            
            <p id="MatsP_120.12">
               kācid ātāḍayat kāntam udakena śucismitā <br />
               tāḍyamānātha kāntena prītiṃ kācidupāyayau //
                <span class="ref">MatsP_120.12</span></p>
            
            
            <p id="MatsP_120.13">
               kāntaṃ ca tāḍayāmāsa jātakhedā varāṅganā <br />
               adṛśyata varārohā śvāsanṛtyatpayodharā //
                <span class="ref">MatsP_120.13</span></p>
            
            
            <p id="MatsP_120.14">
               kāntāmbutāḍanākṛṣṭakeśapāśanibandhanā <br />
               keśākulamukhī bhāti madhupairiva padminī //
                <span class="ref">MatsP_120.14</span></p>
            
            
            <p id="MatsP_120.15">
               svacakṣuḥsadṛśaiḥ puṣpaiḥ saṃchanne nalinīvane <br />
               channā kācic cirātprāptā kāntenānviṣya yatnataḥ //
                <span class="ref">MatsP_120.15</span></p>
            
            
            <p id="MatsP_120.16">
               snātā śītāpadeśena kācitprāhāṅganā bhṛśam <br />
               ramaṇāliṅganaṃ cakre mano 'bhilaṣitaṃ ciram //
                <span class="ref">MatsP_120.16</span></p>
            
            
            <p id="MatsP_120.17">
               jalārdravasanaṃ sūkṣmam aṅgalīnaṃ śucismitā <br />
               dhārayantī janaṃ cakre kācit tatra samanmatham //
                <span class="ref">MatsP_120.17</span></p>
            
            
            <p id="MatsP_120.18">
               kaṇṭhamālyaguṇaiḥ kācit kāntena kṛṣyatāmbhasi <br />
               truṭyatsragdāmapatitaṃ ramaṇaṃ prāhasacciram //
                <span class="ref">MatsP_120.18</span></p>
            
            
            <p id="MatsP_120.19">
               kācidbhugnā sakhīdattajānudeśe nakhakṣatā <br />
               saṃbhrāntā kāntaśaraṇaṃ magnā kācidgatā ciram //
                <span class="ref">MatsP_120.19</span></p>
            
            
            <p id="MatsP_120.20">
               kācitpṛṣṭhakṛtādityā keśanistoyakāriṇī <br />
               śilātalagatā bhartrā dṛṣṭā kāmārtacakṣuṣā //
                <span class="ref">MatsP_120.20</span></p>
            
            
            <p id="MatsP_120.21">
               kṛttamālyaṃ vilulitaṃ saṃkrāntakucakuṅkumam <br />
               ratikrīḍitakānteva rarāja tatsarodakam //
                <span class="ref">MatsP_120.21</span></p>
            
            
            <p id="MatsP_120.22">
               susnātadevagandharvadevarāmāgaṇena ca <br />
               pūjyamānaṃ ca dadṛśe devadevaṃ janārdanam //
                <span class="ref">MatsP_120.22</span></p>
            
            
            <p id="MatsP_120.23">
               kvacic ca dadṛśe rājā latāgṛhagatāḥ striyaḥ <br />
               maṇḍayantīḥ svagātrāṇi kāntasaṃnyastamānasāḥ //
                <span class="ref">MatsP_120.23</span></p>
            
            
            <p id="MatsP_120.24">
               kācid ādarśanakarā vyagrā dūtīmukhodgatam <br />
               śṛṇvatī kāntavacanam adhikā tu tathā babhau //
                <span class="ref">MatsP_120.24</span></p>
            
            
            <p id="MatsP_120.25">
               kācit satvaritā dūtyā bhūṣaṇānāṃ viparyayam <br />
               kurvāṇā naiva bubudhe manmathāviṣṭacetanā //
                <span class="ref">MatsP_120.25</span></p>
            
            
            <p id="MatsP_120.26">
               vāyununnātisurabhikusumotkaramaṇḍite <br />
               kācitpibantī dadṛśe maireyaṃ nīlaśādvale //
                <span class="ref">MatsP_120.26</span></p>
            
            
            <p id="MatsP_120.27">
               pāyayāmāsa ramaṇaṃ svayaṃ kācidvarāṅganā <br />
               kācitpapau varārohā kāntapāṇisamarpitam //
                <span class="ref">MatsP_120.27</span></p>
            
            
            <p id="MatsP_120.28">
               kācitsvanetracapalanīlotpalayutaṃ payaḥ <br />
               pītvā papraccha ramaṇaṃ kva gate te mamotpale //
                <span class="ref">MatsP_120.28</span></p>
            
            
            <p id="MatsP_120.29">
               tvayaiva pītau tau nūnam ityuktā ramaṇena sā <br />
               tathā viditvā mugdhatvād babhūva vrīḍitā bhṛśam //
                <span class="ref">MatsP_120.29</span></p>
            
            
            <p id="MatsP_120.30">
               kācitkāntārpitaṃ subhrūḥ kāntapītāvaśeṣitam <br />
               saviśeṣarasaṃ pānaṃ papau manmathavardhanam //
                <span class="ref">MatsP_120.30</span></p>
            
            
            <p id="MatsP_120.31">
               āpānagoṣṭhīṣu tathā tāsāṃ sa narapuṃgavaḥ <br />
               śuśrāva vividhaṃ gītaṃ tantrīsvaravimiśritam //
                <span class="ref">MatsP_120.31</span></p>
            
            
            <p id="MatsP_120.32">
               pradoṣasamaye tāśca devadevaṃ janārdanam <br />
               rājansadopanṛtyanti nānāvādyapuraḥsarāḥ //
                <span class="ref">MatsP_120.32</span></p>
            
            
            <p id="MatsP_120.33">
               yāmamātre gate rātrau vinirgatya guhāmukhāt <br />
               āvasansaṃyutāḥ kāntaiḥ pararddhiracitāṃ guhām //
                <span class="ref">MatsP_120.33</span></p>
            
            
            <p id="MatsP_120.34">
               nānāgandhānvitalatāṃ nānāgandhasugandhinīm <br />
               nānāvicitraśayanāṃ kusumotkaramaṇḍitām //
                <span class="ref">MatsP_120.34</span></p>
            
            
            <p id="MatsP_120.35">
               evam apsarasāṃ paśyan krīḍitāni sa parvate <br />
               tapastepe mahārājan keśavārpitamānasaḥ //
                <span class="ref">MatsP_120.35</span></p>
            
            
            <p id="MatsP_120.36">
               tamūcurnṛpatiṃ gatvā gandharvāpsarasāṃ gaṇāḥ <br />
               rājansvargopamaṃ deśam imaṃ prāpto 'syariṃdama //
                <span class="ref">MatsP_120.36</span></p>
            
            
            <p id="MatsP_120.37">
               vayaṃ hi te pradāsyāmo manasaḥ kāṅkṣitānvarān <br />
               tānādāya gṛhaṃ gaccha tiṣṭheha yadi vā punaḥ //
                <span class="ref">MatsP_120.37</span></p>
            
            *rājovāca
            
            
            <p id="MatsP_120.38">
               amoghadarśanāḥ sarve bhavantastvamitaujasaḥ <br />
               varaṃ vitaratādyaiva prasādaṃ madhusūdanāt //
                <span class="ref">MatsP_120.38</span></p>
            
            
            <p id="MatsP_120.39">
               evamastvityathoktastaiḥ sa tu rājā purūravāḥ <br />
               tatrovāsa sukhī māsaṃ pūjayāno janārdanam //
                <span class="ref">MatsP_120.39</span></p>
            
            
            <p id="MatsP_120.40">
               priya eva sadaivāsīd gandharvāpsarasāṃ nṛpaḥ <br />
               tutoṣa sa jano rājñas tasyālaulyena karmaṇā //
                <span class="ref">MatsP_120.40</span></p>
            
            
            <p id="MatsP_120.41*">
               māsasya madhye sa nṛpaḥ praviṣṭastadāśramaṃ ratnasahasracitram /<br />
               toyāśanastatra hyuvāsa māsaṃ yāvatsitānto nṛpa phālgunasya //
                <span class="ref">MatsP_120.41*</span></p>
            
            
            <p id="MatsP_120.42">
               phālgunāmalapakṣānte rājā svapne purūravāḥ <br />
               tasyaiva devadevasya śrutavāngaditaṃ śubham //
                <span class="ref">MatsP_120.42</span></p>
            
            
            <p id="MatsP_120.43">
               rātryāmasyāṃ vyatītāyām atriṇā tvaṃ sameṣyasi <br />
               tena rājansamāgamya kṛtakṛtyo bhaviṣyasi //
                <span class="ref">MatsP_120.43</span></p>
            
            
            <p id="MatsP_120.44">
               svapnamevaṃ sa rājarṣir dṛṣṭvā devendravikramaḥ <br />
               pratyūṣakāle vidhivat snātaḥ sa prayatendriyaḥ //
                <span class="ref">MatsP_120.44</span></p>
            
            
            <p id="MatsP_120.45">
               kṛtakṛtyo yathākāmaṃ pūjayitvā janārdanam <br />
               dadarśātriṃ muniṃ rājā pratyakṣaṃ tapasāṃ nidhim //
                <span class="ref">MatsP_120.45</span></p>
            
            
            <p id="MatsP_120.46">
               svapnaṃ tu devadevasya nyavedayata dhārmikaḥ <br />
               tataḥ śuśrāva vacanaṃ devatānāṃ samīritam //
                <span class="ref">MatsP_120.46</span></p>
            
            
            <p id="MatsP_120.47">
               evametanmahīpāla nātra kāryā vicāraṇā <br />
               evaṃ prasādaṃ samprāpya devadevājjanārdanāt //
                <span class="ref">MatsP_120.47</span></p>
            
            
            <p id="MatsP_120.48">
               kṛtadevārcano rājā tathā hutahutāśanaḥ <br />
               sarvānkāmānavāpto 'sau varadānena keśavāt //
                <span class="ref">MatsP_120.48</span></p>
            
            </div>
         
         <div id="d1e93112">
            
            <h3>Matsya-Purāṇa 121</h3>
            *sūta uvāca
            
            
            <p id="MatsP_121.1">
               tasyāśramasyottaratas tripurāriniṣevitaḥ <br />
               nānāratnamayaiḥ śṛṅgaiḥ kalpadrumasamanvitaiḥ //
                <span class="ref">MatsP_121.1</span></p>
            
            
            <p id="MatsP_121.2">
               madhye himavataḥ pṛṣṭhe kailāso nāma parvataḥ <br />
               tasminnivasati śrīmān kuberaḥ saha guhyakaiḥ //
                <span class="ref">MatsP_121.2</span></p>
            
            
            <p id="MatsP_121.3">
               apsaro 'nugupto rājā modate hyalakādhipaḥ <br />
               kailāsapādasambhūtaṃ puṇyaṃ śītajalaṃ śubham //
                <span class="ref">MatsP_121.3</span></p>
            
            
            <p id="MatsP_121.4">
               mandodakaṃ nāma saraḥ payastu dadhisaṃnibham <br />
               tasmāt pravahate divyā nadī mandākinī śubhā //
                <span class="ref">MatsP_121.4</span></p>
            
            
            <p id="MatsP_121.5">
               divyaṃ ca nandanaṃ tatra tasyāstīre mahadvanam <br />
               prāguttareṇa kailāsād divyaṃ saugandhikaṃ girim //
                <span class="ref">MatsP_121.5</span></p>
            
            
            <p id="MatsP_121.6">
               sarvadhātumayaṃ divyaṃ suvelaṃ parvataṃ prati <br />
               candraprabho nāma giriḥ yaḥ śubhro ratnasaṃnibhaḥ //
                <span class="ref">MatsP_121.6</span></p>
            
            
            <p id="MatsP_121.7">
               tatsamīpe saro divyam acchodaṃ nāma viśrutam <br />
               tasmātprabhavate divyā nadī hyacchodakā śubhā //
                <span class="ref">MatsP_121.7</span></p>
            
            
            <p id="MatsP_121.8">
               tasyāstīre vanaṃ divyaṃ mahaccaitrarathaṃ śubham <br />
               tasmingirau nivasati maṇibhadraḥ sahānugaḥ //
                <span class="ref">MatsP_121.8</span></p>
            
            
            <p id="MatsP_121.9">
               yakṣasenāpatiḥ krūro guhyakaiḥ parivāritaḥ <br />
               puṇyā mandākinī nāma nadī hyacchodakā śubhā //
                <span class="ref">MatsP_121.9</span></p>
            
            
            <p id="MatsP_121.10">
               mahīmaṇḍalamadhye tu praviṣṭe tu mahodadhim <br />
               kailāsadakṣiṇe prācyāṃ śivaṃ sarvauṣadhiṃ girim //
                <span class="ref">MatsP_121.10</span></p>
            
            
            <p id="MatsP_121.11">
               manaḥśilāmayaṃ divyaṃ suvelaṃ parvataṃ prati <br />
               lohito hemaśṛṅgastu giriḥ sūryaprabho mahān //
                <span class="ref">MatsP_121.11</span></p>
            
            
            <p id="MatsP_121.12">
               tasya pāde mahaddivyaṃ lohitaṃ sumahatsaraḥ <br />
               tasmātprabhavate puṇyo lauhityaśca nado mahān //
                <span class="ref">MatsP_121.12</span></p>
            
            
            <p id="MatsP_121.13">
               divyāraṇyaṃ viśokaṃ ca tasya tīre mahadvanam <br />
               tasmingirau nivasati yakṣo maṇidharo vaśī //
                <span class="ref">MatsP_121.13</span></p>
            
            
            <p id="MatsP_121.14">
               saumyaiḥ sudhārmikaiścaiva guhyakaiḥ parivāritaḥ <br />
               kailāsātpaścimodīcyāṃ kakudmānauṣadhīgiriḥ //
                <span class="ref">MatsP_121.14</span></p>
            
            
            <p id="MatsP_121.15">
               kakudmati ca rudrasya utpattiśca kakudminaḥ <br />
               tadañjanaṃ traikakudaṃ śailaṃ trikakudaṃ prati //
                <span class="ref">MatsP_121.15</span></p>
            
            
            <p id="MatsP_121.16">
               sarvadhātumayastatra sumahānvaidyuto giriḥ <br />
               tasya pāde mahaddivyaṃ mānasaṃ siddhasevitam //
                <span class="ref">MatsP_121.16</span></p>
            
            
            <p id="MatsP_121.17">
               tasmātprabhavate puṇyā sarayūrlokapāvanī <br />
               yasyāstīre vanaṃ divyaṃ vaibhrājaṃ nāma viśrutam //
                <span class="ref">MatsP_121.17</span></p>
            
            
            <p id="MatsP_121.18">
               kuberānucarastasmin prahetitanayo vaśī <br />
               brahmadhātā nivasati rākṣaso 'nantavikramaḥ //
                <span class="ref">MatsP_121.18</span></p>
            
            
            <p id="MatsP_121.19">
               kailāsātpaścimāmāśāṃ divyaḥ sarvauṣadhigiriḥ <br />
               varuṇaḥ parvataśreṣṭho rukmadhātuvibhūṣitaḥ //
                <span class="ref">MatsP_121.19</span></p>
            
            
            <p id="MatsP_121.20">
               bhavasya dayitaḥ śrīmān parvato haimasaṃnibhaḥ <br />
               śātakaumbhamayairdivyaiḥ śilājālaiḥ samācitaḥ //
                <span class="ref">MatsP_121.20</span></p>
            
            
            <p id="MatsP_121.21">
               śatasaṅkhyais tāpanīyaiḥ śṛṅgairdivamivollikhan <br />
               śṛṅgavānsumahādivyo durgaḥ śailo mahācitaḥ //
                <span class="ref">MatsP_121.21</span></p>
            
            
            <p id="MatsP_121.22">
               tasmingirau nivasati giriśo dhūmralohitaḥ <br />
               tasya pādātprabhavati śailodaṃ nāma tatsaraḥ //
                <span class="ref">MatsP_121.22</span></p>
            
            
            <p id="MatsP_121.23">
               tasmātprabhavate puṇyā nadī śailodakā śubhā <br />
               sā cakṣusī tayormadhye praviṣṭā paścimodadhim //
                <span class="ref">MatsP_121.23</span></p>
            
            
            <p id="MatsP_121.24">
               astyuttareṇa kailāsāc chivaḥ sarvauṣadho giriḥ <br />
               gauraṃ tu parvataśreṣṭhaṃ haritālamayaṃ prati //
                <span class="ref">MatsP_121.24</span></p>
            
            
            <p id="MatsP_121.25">
               hiraṇyaśṛṅgaḥ sumahādivyauṣadhimayo giriḥ <br />
               tasya pāde mahaddivyaṃ saraḥ kāñcanavālukam //
                <span class="ref">MatsP_121.25</span></p>
            
            
            <p id="MatsP_121.26">
               ramyaṃ bindusaro nāma yatra rājā bhagīrathaḥ <br />
               gaṅgārthe sa tu rājarṣir uvāsa bahulāḥ samāḥ //
                <span class="ref">MatsP_121.26</span></p>
            
            
            <p id="MatsP_121.27">
               divaṃ yāsyantu me pūrve gaṅgātoyāplutāsthikāḥ <br />
               tatra tripathagā devī prathamaṃ tu pratiṣṭhitā //
                <span class="ref">MatsP_121.27</span></p>
            
            
            <p id="MatsP_121.28">
               somapādātprasūtā sā saptadhā pravibhajyate <br />
               yūpā maṇimayāstatra vimānāśca hiraṇmayāḥ //
                <span class="ref">MatsP_121.28</span></p>
            
            
            <p id="MatsP_121.29">
               tatreṣṭvā kratubhiḥ siddhaḥ śakraḥ suragaṇaiḥ saha <br />
               divyaśchāyāpathas tatra nakṣatrāṇāṃ tu maṇḍalam //
                <span class="ref">MatsP_121.29</span></p>
            
            
            <p id="MatsP_121.30">
               dṛśyate bhāsurā rātrau devī tripathagā tu sā <br />
               antarikṣaṃ divaṃ caiva bhāvayitvā bhuvaṃ gatā //
                <span class="ref">MatsP_121.30</span></p>
            
            
            <p id="MatsP_121.31">
               bhavottamāṅge patitā saṃruddhā yogamāyayā <br />
               tasyā ye bindavaḥ kecit kruddhāyāḥ patitā bhuvi //
                <span class="ref">MatsP_121.31</span></p>
            
            
            <p id="MatsP_121.32">
               kṛtaṃ tu tairbahusaras tato bindusaraḥ smṛtam <br />
               tatastasyā niruddhāyā bhavena sahasā ruṣā //
                <span class="ref">MatsP_121.32</span></p>
            
            
            <p id="MatsP_121.33">
               jñātvā tasyā hyabhiprāyaṃ krūraṃ devyāścikīrṣitam <br />
               bhittvā viśāmi pātālaṃ srotasā gṛhya śaṃkaram //
                <span class="ref">MatsP_121.33</span></p>
            
            
            <p id="MatsP_121.34">
               athāvalepaṃ taṃ jñātvā tasyāḥ kruddhastu śaṃkaraḥ <br />
               tirobhāvayituṃ buddhir āsīdaṅgeṣu tāṃ nadīm //
                <span class="ref">MatsP_121.34</span></p>
            
            
            <p id="MatsP_121.35">
               etasminneva kāle tu dṛṣṭvā rājānamagrataḥ <br />
               dhamanīsaṃtataṃ kṣīṇaṃ kṣudhāvyākulitendriyam //
                <span class="ref">MatsP_121.35</span></p>
            
            
            <p id="MatsP_121.36">
               anena toṣitaścāhaṃ nadyarthe pūrvameva tu <br />
               buddhvā'sya varadānaṃ tu tataḥ kopaṃ nyayacchata //
                <span class="ref">MatsP_121.36</span></p>
            
            
            <p id="MatsP_121.37">
               brahmaṇo vacanaṃ śrutvā yaduktaṃ dhārayannadīm <br />
               tato visarjayāmāsa saṃruddhāṃ svena tejasā //
                <span class="ref">MatsP_121.37</span></p>
            
            
            <p id="MatsP_121.38">
               nadīṃ bhagīrathasyārthe tapasogreṇa toṣitaḥ <br />
               tato visarjayāmāsa sapta srotāṃsi gaṅgayā //
                <span class="ref">MatsP_121.38</span></p>
            
            
            <p id="MatsP_121.39">
               trīṇi prācīmabhimukhaṃ pratīcīṃ trīṇyathaiva tu <br />
               srotāṃsi tripathāyāstu pratyapadyanta saptadhā //
                <span class="ref">MatsP_121.39</span></p>
            
            
            <p id="MatsP_121.40">
               nalinī hlādinī caiva pāvanī caiva prācyagā <br />
               sītā cakṣuśca sindhuśca tisrastā vai pratīcyagāḥ //
                <span class="ref">MatsP_121.40</span></p>
            
            
            <p id="MatsP_121.41">
               saptamī tvanugā tāsāṃ dakṣiṇena bhagīratham <br />
               tasmādbhāgīrathī sā vai praviṣṭā dakṣiṇodadhim //
                <span class="ref">MatsP_121.41</span></p>
            
            
            <p id="MatsP_121.42">
               sapta caitāḥ plāvayanti varṣaṃ tu himasāhvayam <br />
               prasūtāḥ sapta nadyastu śubhā bindusarodbhavāḥ //
                <span class="ref">MatsP_121.42</span></p>
            
            
            <p id="MatsP_121.43">
               tāndeśānplāvayanti sma mlecchaprāyāṃśca sarvaśaḥ <br />
               saśailānkukurānraudhrān barbarānyavanānkhasān //
                <span class="ref">MatsP_121.43</span></p>
            
            
            <p id="MatsP_121.44">
               pulikāṃśca kulatthāṃśca aṅgalokyānvarāṃśca yān <br />
               kṛtvā dvidhā himavantaṃ praviṣṭā dakṣiṇodadhim //
                <span class="ref">MatsP_121.44</span></p>
            
            
            <p id="MatsP_121.45">
               atha vīramarūṃścaiva kālikāṃścaiva śūlikān <br />
               tukarānbarbarākārān pahlavānpāradāñchakān //
                <span class="ref">MatsP_121.45</span></p>
            
            
            <p id="MatsP_121.46">
               etāñjanapadāṃścakṣuḥ plāvayitvodadhiṃ gatā <br />
               daradorjaguḍāṃścaiva gāndhārānaurasānkuhūn //
                <span class="ref">MatsP_121.46</span></p>
            
            
            <p id="MatsP_121.47">
               śivapaurānindramarūn vasatīnsamatejasam <br />
               saindhavānurvasānbarbān kupathānbhīmaromakān //
                <span class="ref">MatsP_121.47</span></p>
            
            
            <p id="MatsP_121.48">
               śunāmukhāṃścordamarūn sindhuretānniṣevate <br />
               gandharvānkinnarānyakṣān rakṣovidyādharoragān //
                <span class="ref">MatsP_121.48</span></p>
            
            
            <p id="MatsP_121.49">
               kalāpagrāmakāṃścaiva tathā kimpuruṣānnarān <br />
               kirātāṃśca pulindāṃśca kurūnvai bhāratānapi //
                <span class="ref">MatsP_121.49</span></p>
            
            
            <p id="MatsP_121.50">
               pāñcālānkauśikānmatsyān māgadhāṅgāṃstathaiva ca <br />
               brahmottarāṃśca vaṅgāṃśca tāmraliptāṃstathaiva ca //
                <span class="ref">MatsP_121.50</span></p>
            
            
            <p id="MatsP_121.51">
               etāñjanapadānāryān gaṅgā bhāvayate śubhā <br />
               tataḥ pratihatā vindhye praviṣṭā dakṣiṇodadhim //
                <span class="ref">MatsP_121.51</span></p>
            
            
            <p id="MatsP_121.52">
               tatastu hlādinī puṇyā prācīnābhimukhī yayau <br />
               plāvayantyupakāṃścaiva niṣādānapi sarvaśaḥ //
                <span class="ref">MatsP_121.52</span></p>
            
            
            <p id="MatsP_121.53">
               dhīvarānṛṣikāṃścaiva tathā nalimukhānapi <br />
               kekarānekakarṇāṃśca kirātānapi caiva hi //
                <span class="ref">MatsP_121.53</span></p>
            
            
            <p id="MatsP_121.54">
               kālañjarānvikarṇāṃśca kuśikānsvargabhaumakān <br />
               sā maṇḍale samudrasya tīre bhūtvā tu sarvaśaḥ //
                <span class="ref">MatsP_121.54</span></p>
            
            
            <p id="MatsP_121.55">
               tatastu nalinī cāpi prācīmeva diśaṃ yayau <br />
               kupathānplāvayantī sā indradyumnasarāṃsyapi //
                <span class="ref">MatsP_121.55</span></p>
            
            
            <p id="MatsP_121.56">
               tathā kharapathāndeśān vetraśaṅkupathānapi <br />
               madhyenojjānakamarūn kuthaprāvaraṇānyayau //
                <span class="ref">MatsP_121.56</span></p>
            
            
            <p id="MatsP_121.57">
               indradvīpasamīpe tu praviṣṭā lavaṇodadhim <br />
               tatastu pāvanī prāyāt prācīmāśāṃ javena tu //
                <span class="ref">MatsP_121.57</span></p>
            
            
            <p id="MatsP_121.58">
               tomarānplāvayatī ca haṃsamārgānsamūhakān <br />
               pūrvāndeśāṃśca sevantī bhittvā sā bahudhā girim <br />
               karṇaprāvaraṇānprāpya gatā sāśvamukhānapi //
                <span class="ref">MatsP_121.58</span></p>
            
            
            <p id="MatsP_121.59">
               siktvā parvatameruṃ sā gatvā vidyādharānapi <br />
               śaimimaṇḍalakoṣṭhaṃ tu sā praviṣṭā mahatsaraḥ //
                <span class="ref">MatsP_121.59</span></p>
            
            
            <p id="MatsP_121.60">
               tāsāṃ nadyupanadyo 'nyāḥ śataśo 'tha sahasraśaḥ <br />
               upagacchanti tā nadyo yato varṣati vāsavaḥ //
                <span class="ref">MatsP_121.60</span></p>
            
            
            <p id="MatsP_121.61">
               tīre vaṃśaukasārāyāḥ surabhirnāma tadvanam <br />
               hiraṇyaśṛṅgo vasati vidvānkauberako vaśī //
                <span class="ref">MatsP_121.61</span></p>
            
            
            <p id="MatsP_121.62">
               yajñādapetaḥ sumahān amitaujāḥ suvikramaḥ <br />
               tatrāgastyaiḥ parivṛtā vidvabhirdbrahmarākṣasaiḥ //
                <span class="ref">MatsP_121.62</span></p>
            
            
            <p id="MatsP_121.63">
               kuberānucarā hyete catvārastatsamāśritāḥ <br />
               evameva tu vijñeyā siddhiḥ parvatavāsinām //
                <span class="ref">MatsP_121.63</span></p>
            
            
            <p id="MatsP_121.64">
               paraspareṇa dviguṇā dharmataḥ kāmato 'rthataḥ <br />
               hemakūṭasya pṛṣṭhe tu sarpāṇāṃ tatsaraḥ smṛtam //
                <span class="ref">MatsP_121.64</span></p>
            
            
            <p id="MatsP_121.65">
               sarasvatī prabhavati tasmājjyotiṣmatī tu yā <br />
               avagāḍhe hyubhayataḥ samudrau pūrvapaścimau //
                <span class="ref">MatsP_121.65</span></p>
            
            
            <p id="MatsP_121.66">
               saro viṣṇupadaṃ nāma niṣadhe parvatottame <br />
               yasmādagre prabhavati gandharvānukule ca te //
                <span class="ref">MatsP_121.66</span></p>
            
            
            <p id="MatsP_121.67">
               meroḥ pārśvātprabhavati hradaścandraprabho mahān <br />
               jambūścaiva nadī puṇyā yasyāṃ jāmbūnadaṃ smṛtam //
                <span class="ref">MatsP_121.67</span></p>
            
            
            <p id="MatsP_121.68">
               payodastu hrado nīlaḥ sa śubhraḥ puṇḍarīkavān <br />
               puṇḍarīkātpayodācca tasmād dve samprasūyatām //
                <span class="ref">MatsP_121.68</span></p>
            
            
            <p id="MatsP_121.69">
               sarasastu sarastvetat smṛtamuttaramānasam <br />
               mṛgyā ca mṛgakāntā ca tasmād dve samprasūyatām //
                <span class="ref">MatsP_121.69</span></p>
            
            
            <p id="MatsP_121.70">
               hradāḥ kuruṣu vikhyātāḥ padmamīnakulākulāḥ <br />
               nāmnā te vai jayā nāma dvādaśodadhisaṃnibhāḥ //
                <span class="ref">MatsP_121.70</span></p>
            
            
            <p id="MatsP_121.71">
               tebhyaḥ śāntī ca madhvī ca dve nadyau samprasūyatām <br />
               kimpuruṣādyāni yānyaṣṭau teṣu devo na varṣati //
                <span class="ref">MatsP_121.71</span></p>
            
            
            <p id="MatsP_121.72">
               udbhidānyudakānyatra pravahanti saridvarāḥ <br />
               balāhakaśca ṛṣabho cakro maināka eva ca //
                <span class="ref">MatsP_121.72</span></p>
            
            
            <p id="MatsP_121.73">
               viniviṣṭāḥ pratidiśaṃ nimagnā lavaṇāmbudhim <br />
               candrakāntastathā droṇaḥ sumahāṃśca śiloccayaḥ //
                <span class="ref">MatsP_121.73</span></p>
            
            
            <p id="MatsP_121.74">
               udgāyatā udīcyāṃ tu avagāḍhā mahodadhim <br />
               cakro badhirakaścaiva tathā nāradaparvataḥ //
                <span class="ref">MatsP_121.74</span></p>
            
            
            <p id="MatsP_121.75">
               pratīcīmāyatāste vai pratiṣṭhāste mahodadhim <br />
               jīmūto drāvaṇaścaiva mainākaścandraparvataḥ //
                <span class="ref">MatsP_121.75</span></p>
            
            
            <p id="MatsP_121.76">
               āyatāste mahāśailāḥ samudraṃ dakṣiṇaṃ prati <br />
               cakramainākayormadhye divi san dakṣiṇāpathe //
                <span class="ref">MatsP_121.76</span></p>
            
            
            <p id="MatsP_121.77">
               tatra saṃvartako nāma so 'gniḥ pibati tajjalam <br />
               agniḥ samudravāsastu aurvo 'sau vaḍavāmukhaḥ //
                <span class="ref">MatsP_121.77</span></p>
            
            
            <p id="MatsP_121.78">
               ityete parvatāviṣṭāś catvāro lavaṇodadhim <br />
               chidyamāneṣu pakṣeṣu purā indrasya vai bhayāt //
                <span class="ref">MatsP_121.78</span></p>
            
            
            <p id="MatsP_121.79">
               teṣāṃ tu dṛśyate candre śukle kṛṣṇe samāplutiḥ <br />
               te bhāratasya varṣasya bhedā yena prakīrtitāḥ //
                <span class="ref">MatsP_121.79</span></p>
            
            
            <p id="MatsP_121.80">
               ihoditasya dṛśyante anye tvanyatra coditāḥ <br />
               uttarottarameteṣāṃ varṣam udricyate guṇaiḥ //
                <span class="ref">MatsP_121.80</span></p>
            
            
            <p id="MatsP_121.81">
               ārogyāyuḥpramāṇābhyāṃ dharmataḥ kāmato 'rthataḥ <br />
               samanvitāni bhūtāni teṣu varṣeṣu bhāgaśaḥ //
                <span class="ref">MatsP_121.81</span></p>
            
            
            <p id="MatsP_121.82">
               vasanti nānājātīni teṣu sarveṣu tāni vai <br />
               ityetaddhārayadviśvaṃ pṛthvī jagadidaṃ sthitā //
                <span class="ref">MatsP_121.82</span></p>
            
            </div>
         
         <div id="d1e94698">
            
            <h3>Matsya-Purāṇa 122</h3>
            *sūta uvāca
            
            
            <p id="MatsP_122.1">
               śākadvīpasya vakṣyāmi yathāvadiha niścayam <br />
               kathyamānaṃ nibodha tvaṃ śākaṃ dvīpaṃ dvijottamāḥ //
                <span class="ref">MatsP_122.1</span></p>
            
            
            <p id="MatsP_122.2">
               jambūdvīpasya vistārād dviguṇastasya vistaraḥ <br />
               vistārāttriguṇaścāpi pariṇāhaḥ samantataḥ //
                <span class="ref">MatsP_122.2</span></p>
            
            
            <p id="MatsP_122.3">
               tenāvṛtaḥ samudro 'yaṃ dvīpena lavaṇodadhiḥ <br />
               tatra puṇyā janapadāś cirācca mriyate janaḥ //
                <span class="ref">MatsP_122.3</span></p>
            
            
            <p id="MatsP_122.4">
               kuta eva ca durbhikṣaṃ kṣamātejoyuteṣviha <br />
               tatrāpi parvatāḥ śubhrāḥ saptaiva maṇibhūṣitāḥ //
                <span class="ref">MatsP_122.4</span></p>
            
            
            <p id="MatsP_122.5">
               śākadvīpādiṣu tveṣu sapta sapta nagās triṣu <br />
               ṛjvāyatāḥ pratidiśaṃ niviṣṭā varṣaparvatāḥ //
                <span class="ref">MatsP_122.5</span></p>
            
            
            <p id="MatsP_122.6">
               ratnākarādināmānaḥ sānumanto mahācitāḥ <br />
               samoditāḥ pratidiśaṃ dvīpavistāramānataḥ //
                <span class="ref">MatsP_122.6</span></p>
            
            
            <p id="MatsP_122.7">
               ubhayatrāvagāḍhau ca lavaṇakṣīrasāgarau <br />
               śākadvīpe tu vakṣyāmi sapta divyānmahācalān //
                <span class="ref">MatsP_122.7</span></p>
            
            
            <p id="MatsP_122.8">
               devarṣigandharvayutaḥ prathamo merurucyate <br />
               prāgāyataḥ sa sauvarṇa udayo nāma parvataḥ //
                <span class="ref">MatsP_122.8</span></p>
            
            
            <p id="MatsP_122.9">
               tatra meghāstu vṛṣṭyarthaṃ prabhavantyapayānti ca <br />
               tasyāpareṇa sumahāñ jaladhāro mahāgiriḥ //
                <span class="ref">MatsP_122.9</span></p>
            
            
            <p id="MatsP_122.10">
               sa vai candraḥ samākhyātaḥ sarvauṣadhisamanvitaḥ <br />
               tasmānnityamupādatte vāsavaḥ paramaṃ jalam //
                <span class="ref">MatsP_122.10</span></p>
            
            
            <p id="MatsP_122.11">
               nārado nāma caivokto durgaśailo mahācitaḥ <br />
               tatrācalau samutpannau pūrvaṃ nāradaparvatau //
                <span class="ref">MatsP_122.11</span></p>
            
            
            <p id="MatsP_122.12">
               tasyāpareṇa sumahāñ śyāmo nāma mahāgiriḥ <br />
               yatra śyāmatvamāpannāḥ prajāḥ pūrvamimāḥ kila //
                <span class="ref">MatsP_122.12</span></p>
            
            
            <p id="MatsP_122.13">
               sa eva dundubhirnāma śyāmaparvatasaṃnibhaḥ <br />
               śabdamṛtyuḥ purā tasmin dundubhistāḍitaḥ suraiḥ //
                <span class="ref">MatsP_122.13</span></p>
            
            
            <p id="MatsP_122.14">
               ratnamālāntaramayaḥ śālmalaścāntarālakṛt <br />
               tasyāpareṇa rajato mahānasto giriḥ smṛtaḥ //
                <span class="ref">MatsP_122.14</span></p>
            
            
            <p id="MatsP_122.15">
               sa vai somaka ityukto devairyatrāmṛtaṃ purā <br />
               saṃbhṛtaṃ ca hṛtaṃ caiva māturarthe garutmatā //
                <span class="ref">MatsP_122.15</span></p>
            
            
            <p id="MatsP_122.16">
               tasyāpare cāmbikeyaḥ sumanāścaiva sa smṛtaḥ <br />
               hiraṇyākṣo varāheṇa tasmiñchaile niṣūditaḥ //
                <span class="ref">MatsP_122.16</span></p>
            
            
            <p id="MatsP_122.17">
               āmbikeyātparo ramyaḥ sarvauṣadhiniṣevitaḥ <br />
               vibhrājastu samākhyātaḥ sphāṭikastu mahāngiriḥ //
                <span class="ref">MatsP_122.17</span></p>
            
            
            <p id="MatsP_122.18">
               yasmādvibhrājate vahnir vibhrājastena sa smṛtaḥ <br />
               saiveha keśavetyukto yato vāyuḥ pravāti ca //
                <span class="ref">MatsP_122.18</span></p>
            
            
            <p id="MatsP_122.19">
               teṣāṃ varṣāṇi vakṣyāmi parvatānāṃ dvijottamāḥ <br />
               śṛṇudhvaṃ nāmatastāni yathāvadanupūrvaśaḥ //
                <span class="ref">MatsP_122.19</span></p>
            
            
            <p id="MatsP_122.20">
               dvināmānyeva varṣāṇi yathaiva girayastathā <br />
               udayasyodayaṃ varṣaṃ jaladhāreti viśrutam //
                <span class="ref">MatsP_122.20</span></p>
            
            
            <p id="MatsP_122.21">
               nāmnā gatabhayaṃ nāma varṣaṃ tatprathamaṃ smṛtam <br />
               dvitīyaṃ jaladhārasya sukumāramiti smṛtam //
                <span class="ref">MatsP_122.21</span></p>
            
            
            <p id="MatsP_122.22">
               tadeva śaiśiraṃ nāma varṣaṃ tatparikīrtitam <br />
               nāradasya ca kaumāraṃ tadeva ca sukhodayam //
                <span class="ref">MatsP_122.22</span></p>
            
            
            <p id="MatsP_122.23">
               śyāmaparvatavarṣaṃ tad anīcakam iti smṛtam <br />
               ānandakamiti proktaṃ tadeva munibhiḥ śubham //
                <span class="ref">MatsP_122.23</span></p>
            
            
            <p id="MatsP_122.24">
               somakasya śubhaṃ varṣaṃ vijñeyaṃ kusumotkaram <br />
               tadevāsitam ityuktaṃ varṣaṃ somakasaṃjñitam //
                <span class="ref">MatsP_122.24</span></p>
            
            
            <p id="MatsP_122.25">
               āmbikeyasya mainākaṃ kṣemakaṃ caiva tatkṛtam <br />
               kesaraḥ parvatasyāpi mahādrumamiti smṛtam <br />
               tadeva dhavamityuktaṃ varṣaṃ vibhrājasaṃjñitam //
                <span class="ref">MatsP_122.25</span></p>
            
            
            <p id="MatsP_122.26">
               dvīpasya pariṇāhaṃ ca hrasvadīrghatvameva ca <br />
               jambūdvīpena saṃkhyātaṃ tasya madhye vanaspatiḥ //
                <span class="ref">MatsP_122.26</span></p>
            
            
            <p id="MatsP_122.27">
               śāko nāma mahāvṛkṣaḥ prajāstasya mahānugāḥ <br />
               eteṣu devagandharvāḥ siddhāśca saha cāraṇaiḥ //
                <span class="ref">MatsP_122.27</span></p>
            
            
            <p id="MatsP_122.28">
               viharanti ramante ca dṛśyamānāśca taiḥ saha <br />
               tatra puṇyā janapadāś cāturvarṇyasamanvitāḥ //
                <span class="ref">MatsP_122.28</span></p>
            
            
            <p id="MatsP_122.29">
               teṣu nadyaśca saptaiva prativarṣaṃ samudragāḥ <br />
               dvināmnā caiva tāḥ sarvā gaṅgāḥ saptavidhāḥ smṛtāḥ //
                <span class="ref">MatsP_122.29</span></p>
            
            
            <p id="MatsP_122.30">
               prathamā sukumārīti gaṅgā śivajalā śubhā <br />
               munitaptā ca nāmnaiṣā nadī samparikīrtitā //
                <span class="ref">MatsP_122.30</span></p>
            
            
            <p id="MatsP_122.31">
               sukumārī tapaḥsiddhā dvitīyā nāmataḥ satī <br />
               nandā ca pāvanī caiva tṛtīyā parikīrtitā //
                <span class="ref">MatsP_122.31</span></p>
            
            
            <p id="MatsP_122.32">
               śibikā ca caturthī syād dvividhā ca punaḥ smṛtā <br />
               ikṣuśca pañcamī jñeyā tathaiva ca punaḥ kuhūḥ //
                <span class="ref">MatsP_122.32</span></p>
            
            
            <p id="MatsP_122.33">
               veṇukā cāmṛtā caiva ṣaṣṭhī samparikīrtitā <br />
               sukṛtā ca gabhastī ca saptamī parikīrtitā //
                <span class="ref">MatsP_122.33</span></p>
            
            
            <p id="MatsP_122.34">
               etāḥ sapta mahābhāgāḥ prativarṣaṃ śivodakāḥ <br />
               bhāvayanti janaṃ sarvaṃ śākadvīpanivāsinam //
                <span class="ref">MatsP_122.34</span></p>
            
            
            <p id="MatsP_122.35">
               abhigacchanti tāścānyā nadā nadyaḥ sarāṃsi ca <br />
               bahūdakaparisrāvā yato varṣati vāsavaḥ //
                <span class="ref">MatsP_122.35</span></p>
            
            
            <p id="MatsP_122.36">
               tāsāṃ tu nāmadheyāni parimāṇaṃ tathaiva ca <br />
               na śakyaṃ parisaṃkhyātuṃ puṇyāstāḥ sariduttamāḥ //
                <span class="ref">MatsP_122.36</span></p>
            
            
            <p id="MatsP_122.37">
               tāḥ pibanti sadā hṛṣṭā nadīrjanapadāstu te <br />
               ete śāntabhayāḥ proktāḥ pramodā ye ca vai śivāḥ //
                <span class="ref">MatsP_122.37</span></p>
            
            
            <p id="MatsP_122.38">
               ānandāśca sukhāścaiva kṣemakāśca navaiḥ saha <br />
               varṇāśramācārayutā deśāste sapta viśrutāḥ //
                <span class="ref">MatsP_122.38</span></p>
            
            
            <p id="MatsP_122.39">
               ārogyā balinaścaiva sarve maraṇavarjitāḥ <br />
               avasarpiṇī na teṣvasti tathaivotsarpiṇī punaḥ //
                <span class="ref">MatsP_122.39</span></p>
            
            
            <p id="MatsP_122.40">
               na tatrāsti yugāvasthā caturyugakṛtā kvacit <br />
               tretāyugasamaḥ kālas tathā tatra pravartate //
                <span class="ref">MatsP_122.40</span></p>
            
            
            <p id="MatsP_122.41">
               śākadvīpādiṣu jñeyaṃ pañcasveteṣu sarvaśaḥ <br />
               deśasya tu vicāreṇa kālaḥ svābhāvikaḥ smṛtaḥ //
                <span class="ref">MatsP_122.41</span></p>
            
            
            <p id="MatsP_122.42">
               na teṣu saṃkaraḥ kaścid varṇāśramakṛtaḥ kvacit <br />
               dharmasya cāvyabhīcārād ekāntasukhinaḥ prajāḥ //
                <span class="ref">MatsP_122.42</span></p>
            
            
            <p id="MatsP_122.43">
               na teṣu māyā lobho vā īrṣyāsūyā bhayaṃ kutaḥ <br />
               viparyayo na teṣvasti tadvai svābhāvikaṃ smṛtam //
                <span class="ref">MatsP_122.43</span></p>
            
            
            <p id="MatsP_122.44">
               kālo naiva ca teṣvasti na daṇḍo na ca dāṇḍikaḥ <br />
               svadharmeṇa ca dharmajñās te rakṣanti parasparam //
                <span class="ref">MatsP_122.44</span></p>
            
            
            <p id="MatsP_122.45">
               parimaṇḍalastu sumahān dvīpo vai kuśasaṃjñakaḥ <br />
               nadījalaiḥ parivṛtaḥ parvataścābhrasaṃnibhaiḥ //
                <span class="ref">MatsP_122.45</span></p>
            
            
            <p id="MatsP_122.46">
               sarvadhātuvicitraiśca maṇividrumabhūṣitaiḥ <br />
               anyaiśca vividhākārai ramyairjanapadaistathā //
                <span class="ref">MatsP_122.46</span></p>
            
            
            <p id="MatsP_122.47">
               vṛkṣaiḥ puṣpaphalopetaiḥ sarvato dhanadhānyavān <br />
               nityaṃ puṣpaphalopetaḥ sarvaratnasamāvṛtaḥ //
                <span class="ref">MatsP_122.47</span></p>
            
            
            <p id="MatsP_122.48">
               āvṛtaḥ paśubhiḥ sarvair grāmyāraṇyaiśca sarvaśaḥ <br />
               ānupūrvyātsamāsena kuśadvīpaṃ nibodhata //
                <span class="ref">MatsP_122.48</span></p>
            
            
            <p id="MatsP_122.49">
               atha tṛtīyaṃ vakṣyāmi kuśadvīpaṃ ca kṛtsnaśaḥ <br />
               kuśadvīpena kṣīrodaḥ sarvataḥ parivāritaḥ //
                <span class="ref">MatsP_122.49</span></p>
            
            
            <p id="MatsP_122.50">
               śākadvīpasya vistārād dviguṇena samanvitaḥ <br />
               tatrāpi parvatāḥ sapta vijñeyā ratnayonayaḥ //
                <span class="ref">MatsP_122.50</span></p>
            
            
            <p id="MatsP_122.51">
               ratnākarāstathā nadyas teṣāṃ nāmāni me śṛṇu <br />
               dvināmānaśca te sarve śākadvīpe yathā tathā //
                <span class="ref">MatsP_122.51</span></p>
            
            
            <p id="MatsP_122.52">
               prathamaḥ sūryasaṃkāśaḥ kumudo nāma parvataḥ <br />
               vidrumoccaya ityuktaḥ sa eva ca mahīdharaḥ //
                <span class="ref">MatsP_122.52</span></p>
            
            
            <p id="MatsP_122.53">
               sarvadhātumayaiḥ śṛṅgaiḥ śilājālasamanvitaiḥ <br />
               dvitīyaḥ parvatastatra unnato nāma viśrutaḥ //
                <span class="ref">MatsP_122.53</span></p>
            
            
            <p id="MatsP_122.54">
               hemaparvata ityuktaḥ sa eva ca mahīdharaḥ <br />
               haritālamayaiḥ śṛṅgair dvīpamāvṛtya sarvaśaḥ //
                <span class="ref">MatsP_122.54</span></p>
            
            
            <p id="MatsP_122.55">
               balāhakastṛtīyastu jātyañjanamayo giriḥ <br />
               dyutimānnāmataḥ proktaḥ sa eva ca mahīdharaḥ //
                <span class="ref">MatsP_122.55</span></p>
            
            
            <p id="MatsP_122.56">
               caturthaḥ parvato droṇo yatrauṣadhyo mahāgirau <br />
               viśalyakaraṇī caiva mṛtasaṃjīvanī tathā //
                <span class="ref">MatsP_122.56</span></p>
            
            
            <p id="MatsP_122.57">
               puṣpavānnāma saivoktaḥ parvataḥ sumahācitaḥ <br />
               kaṅkastu pañcamasteṣāṃ parvato nāma sāravān //
                <span class="ref">MatsP_122.57</span></p>
            
            
            <p id="MatsP_122.58">
               kuśeśaya iti proktaḥ punaḥ sa pṛthivīdharaḥ <br />
               divyapuṣpaphalopeto divyavirutsamanvitaḥ //
                <span class="ref">MatsP_122.58</span></p>
            
            
            <p id="MatsP_122.59">
               ṣaṣṭhastu parvatastatra mahiṣo meghasaṃnibhaḥ <br />
               sa eva tu punaḥ prokto harirityabhiviśrutaḥ //
                <span class="ref">MatsP_122.59</span></p>
            
            
            <p id="MatsP_122.60">
               tasminso 'gnirnivasati mahiṣo nāma yo 'psujaḥ <br />
               saptamaḥ parvatastatra kakudmānsa hi bhāṣate //
                <span class="ref">MatsP_122.60</span></p>
            
            
            <p id="MatsP_122.61">
               mandaraḥ saiva vijñeyaḥ sarvadhātumayaḥ śubhaḥ <br />
               manda ityeṣa yo dhātur apāmarthe prakāśakaḥ //
                <span class="ref">MatsP_122.61</span></p>
            
            
            <p id="MatsP_122.62">
               apāṃ vidāraṇāccaiva mandaraḥ sa nigadyate <br />
               tatra ratnānyanekāni svayaṃ rakṣati vāsavaḥ //
                <span class="ref">MatsP_122.62</span></p>
            
            
            <p id="MatsP_122.63">
               prajāpatimupādāya prajābhyo vidadhatsvayam <br />
               teṣāmantaraviṣkambho dviguṇaḥ samudāhṛtaḥ //
                <span class="ref">MatsP_122.63</span></p>
            
            
            <p id="MatsP_122.64">
               ityete parvatāḥ sapta kuśadvīpe prabhāṣitāḥ <br />
               teṣāṃ varṣāṇi vakṣyāmi saptaiva tu vibhāgaśaḥ //
                <span class="ref">MatsP_122.64</span></p>
            
            
            <p id="MatsP_122.65">
               kumudasya smṛtaḥ śveta unnataśceva sa smṛtaḥ <br />
               unnatasya tu vijñeyaṃ varṣaṃ lohitasaṃjñakam //
                <span class="ref">MatsP_122.65</span></p>
            
            
            <p id="MatsP_122.66">
               veṇumaṇḍalakaṃ caiva tathaiva parikīrtitam <br />
               balāhakasya jīmūtaḥ svairathākāramityapi //
                <span class="ref">MatsP_122.66</span></p>
            
            
            <p id="MatsP_122.67">
               droṇasya harikaṃ nāma lavaṇaṃ ca punaḥ smṛtam <br />
               kaṅkasyāpi kakun nāma dhṛtimaccaiva tatsmṛtam //
                <span class="ref">MatsP_122.67</span></p>
            
            
            <p id="MatsP_122.68">
               mahiṣaṃ mahiṣasyāpi punaścāpi prabhākaram <br />
               kakudminastu tadvarṣaṃ kapilaṃ nāma viśrutam //
                <span class="ref">MatsP_122.68</span></p>
            
            
            <p id="MatsP_122.69">
               etānyapi viśiṣṭāni sapta sapta pṛthakpṛthak <br />
               varṣāṇi parvatāścaiva nadīsteṣu nibodhata //
                <span class="ref">MatsP_122.69</span></p>
            
            
            <p id="MatsP_122.70">
               tatrāpi nadyaḥ saptaiva prativarṣaṃ hi tāḥ smṛtāḥ <br />
               dvināmavatyastāḥ sarvāḥ sarvāḥ puṇyajalāḥ smṛtāḥ //
                <span class="ref">MatsP_122.70</span></p>
            
            
            <p id="MatsP_122.71">
               dhūtapāpā nadī nāma yoniścaiva punaḥ smṛtā <br />
               sītā dvitīyā vijñeyā sā caiva hi niśā smṛtā //
                <span class="ref">MatsP_122.71</span></p>
            
            
            <p id="MatsP_122.72">
               pavitrā tṛtīyā vijñeyā vitṛṣṇāpi ca yā punaḥ <br />
               caturthī hlādinītyuktā candrabhā iti ca smṛtā //
                <span class="ref">MatsP_122.72</span></p>
            
            
            <p id="MatsP_122.73">
               vidyucca pañcamī proktā śuklā caiva vibhāvyate <br />
               puṇḍrā ṣaṣṭhī tu vijñeyā punaścaiva vibhāvarī //
                <span class="ref">MatsP_122.73</span></p>
            
            
            <p id="MatsP_122.74">
               mahatī saptamī proktā punaścaiṣā dhṛtiḥ smṛtā <br />
               anyāstābhyo 'pi saṃjātāḥ śataśo 'tha sahasraśaḥ //
                <span class="ref">MatsP_122.74</span></p>
            
            
            <p id="MatsP_122.75">
               abhigacchanti tā nadyo yato varṣati vāsavaḥ <br />
               ityeṣa saṃniveśo vaḥ kuśadvīpasya varṇitaḥ //
                <span class="ref">MatsP_122.75</span></p>
            
            
            <p id="MatsP_122.76">
               śākadvīpena vistāraḥ proktastasya sanātanaḥ <br />
               kuśadvīpaḥ samudreṇa ghṛtamaṇḍodakena ca //
                <span class="ref">MatsP_122.76</span></p>
            
            
            <p id="MatsP_122.77">
               sarvataḥ sumahāndvīpaś candravatpariveṣṭitaḥ <br />
               vistārānmaṇḍalāccaiva kṣīrodāddviguṇo mataḥ //
                <span class="ref">MatsP_122.77</span></p>
            
            
            <p id="MatsP_122.78">
               tataḥ paraṃ pravakṣyāmi krauñcadvīpaṃ yathā tathā <br />
               kuśadvīpasya vistārād dviguṇastasya vistaraḥ //
                <span class="ref">MatsP_122.78</span></p>
            
            
            <p id="MatsP_122.79">
               ghṛtodakaḥ samudro vai krauñcadvīpena saṃvṛtaḥ <br />
               cakranemipramāṇena vṛto vṛttena sarvaśaḥ //
                <span class="ref">MatsP_122.79</span></p>
            
            
            <p id="MatsP_122.80">
               tasmindvīpe nagāḥ śreṣṭhā devano girirucyate <br />
               devanātparataścāpi govindo nāma parvataḥ //
                <span class="ref">MatsP_122.80</span></p>
            
            
            <p id="MatsP_122.81">
               govindātparataścāpi krauñcastu prathamo giriḥ <br />
               krauñcātpare pāvanakaḥ pāvanādandhakārakaḥ //
                <span class="ref">MatsP_122.81</span></p>
            
            
            <p id="MatsP_122.82">
               andhakārātpare cāpi devāvṛn nāma parvataḥ <br />
               devāvṛtaḥ pareṇāpi puṇḍarīko mahāngiriḥ //
                <span class="ref">MatsP_122.82</span></p>
            
            
            <p id="MatsP_122.83">
               ete ratnamayāḥ sapta krauñcadvīpasya parvatāḥ <br />
               parasparasya dviguṇo viṣkambho varṣaparvataḥ //
                <span class="ref">MatsP_122.83</span></p>
            
            
            <p id="MatsP_122.84">
               varṣāṇi tasya vakṣyāmi nāmatastu nibodhata <br />
               krauñcasya kuśalo deśo vāmanasya manonugaḥ //
                <span class="ref">MatsP_122.84</span></p>
            
            
            <p id="MatsP_122.85">
               manonugātpare coṣṇās tṛtīyo 'pi sa ucyate <br />
               uṣṇātpare pāvanakaḥ pāvanādandhakārakaḥ //
                <span class="ref">MatsP_122.85</span></p>
            
            
            <p id="MatsP_122.86">
               andhakārakadeśāttu munideśastathā paraḥ <br />
               munideśātpare cāpi procyate dundubhisvanaḥ //
                <span class="ref">MatsP_122.86</span></p>
            
            
            <p id="MatsP_122.87">
               siddhacāraṇasaṃkīrṇo gauraprāyaḥ śucirjanaḥ <br />
               śrutāstatraiva nadyastu prativarṣaṃ gatāḥ śubhāḥ //
                <span class="ref">MatsP_122.87</span></p>
            
            
            <p id="MatsP_122.88">
               gaurī kumudvatī caiva saṃdhyā rātrirmanojavā <br />
               khyātī ca puṇḍarīkā ca gaṅgā saptavidhā smṛtā //
                <span class="ref">MatsP_122.88</span></p>
            
            
            <p id="MatsP_122.89">
               tāsāṃ sahasraśaścānyā nadyaḥ pārśvasamīpagāḥ <br />
               abhigacchanti tā nadyo bahulāśca bahūdakāḥ //
                <span class="ref">MatsP_122.89</span></p>
            
            
            <p id="MatsP_122.90">
               teṣāṃ nisargo deśānām ānupūrvyeṇa sarvaśaḥ <br />
               na śakyo vistarādvaktum api varṣaśatairapi //
                <span class="ref">MatsP_122.90</span></p>
            
            
            <p id="MatsP_122.91">
               sargo yaśca prajānāṃ tu saṃhāro yaśca teṣu vai <br />
               ata ūrdhvaṃ pravakṣyāmi śālmalasya nibodhata //
                <span class="ref">MatsP_122.91</span></p>
            
            
            <p id="MatsP_122.92">
               śālmalo dviguṇo dvīpaḥ krauñcadvīpasya vistarāt <br />
               parivārya samudraṃ tu dadhimaṇḍodakaṃ sthitaḥ //
                <span class="ref">MatsP_122.92</span></p>
            
            
            <p id="MatsP_122.93">
               tatra puṇyā janapadāś cirācca mriyate janaḥ <br />
               kuta eva tu durbhikṣaṃ kṣamātejoyutā hi te //
                <span class="ref">MatsP_122.93</span></p>
            
            
            <p id="MatsP_122.94">
               prathamaḥ sūryasaṃkāśaḥ sumanā nāma parvataḥ <br />
               pītastu madhyamaścāsīt tataḥ kumbhamayo giriḥ //
                <span class="ref">MatsP_122.94</span></p>
            
            
            <p id="MatsP_122.95">
               nāmnā sarvasukho nāma divyauṣadhisamanvitaḥ <br />
               tṛtīyaścaiva sauvarṇo bhṛṅgapattranibho giriḥ //
                <span class="ref">MatsP_122.95</span></p>
            
            
            <p id="MatsP_122.96">
               sumahānrohito nāma divyo girivaro hi saḥ <br />
               sumanāḥ kuśalo deśaḥ sukhodarkaḥ sukhodayaḥ //
                <span class="ref">MatsP_122.96</span></p>
            
            
            <p id="MatsP_122.97">
               rohito yastṛtīyastu rohiṇo nāma viśrutaḥ <br />
               tatra ratnānyanekāni svayaṃ rakṣati vāsavaḥ //
                <span class="ref">MatsP_122.97</span></p>
            
            
            <p id="MatsP_122.98">
               prajāpatimupādāya prasanno vidadhatsvayam <br />
               na tatra meghā varṣanti śītoṣṇaṃ ca na tadvidham //
                <span class="ref">MatsP_122.98</span></p>
            
            
            <p id="MatsP_122.99">
               varṇāśramāṇāṃ vārttā vā triṣu dvīpeṣu vidyate <br />
               na graho na ca candro 'sti īrṣyāsūyā bhayaṃ tathā //
                <span class="ref">MatsP_122.99</span></p>
            
            
            <p id="MatsP_122.100">
               udbhidānyudakānyatra giriprasravaṇāni ca <br />
               bhojanaṃ ṣaḍrasaṃ tatra teṣāṃ svayamupasthitam //
                <span class="ref">MatsP_122.100</span></p>
            
            
            <p id="MatsP_122.101">
               adhamottamaṃ na teṣvasti na lobho na parigrahaḥ <br />
               ārogyabalavantaśca ekāntasukhino narāḥ //
                <span class="ref">MatsP_122.101</span></p>
            
            
            <p id="MatsP_122.102">
               triṃśadvarṣasahasrāṇi mānasīṃ siddhimāsthitāḥ <br />
               sukhamāyuśca rūpaṃ ca dharmaiśvaryaṃ tathaiva ca //
                <span class="ref">MatsP_122.102</span></p>
            
            
            <p id="MatsP_122.103">
               śālmalānteṣu vijñeyaṃ dvīpeṣu triṣu sarvataḥ <br />
               vyākhyātaḥ śālmalāntānāṃ dvīpānāṃ tu vidhiḥ śubhaḥ //
                <span class="ref">MatsP_122.103</span></p>
            
            
            <p id="MatsP_122.104">
               parimaṇḍalastu dvīpasya cakravatpariveṣṭitaḥ <br />
               surodena samudreṇa dviguṇena samanvitaḥ //
                <span class="ref">MatsP_122.104</span></p>
            
            </div>
         
         <div id="d1e96706">
            
            <h3>Matsya-Purāṇa 123</h3>
            *sūta uvāca
            
            
            <p id="MatsP_123.1">
               gomedakaṃ pravakṣyāmi ṣaṣṭhaṃ dvīpaṃ tapodhanāḥ <br />
               surodakasamudrastu gomedena samāvṛtaḥ //
                <span class="ref">MatsP_123.1</span></p>
            
            
            <p id="MatsP_123.2">
               śālmalasya tu vistārād dviguṇastasya vistaraḥ <br />
               tasmindvīpe tu vijñeyau parvatau dvau samāhitau //
                <span class="ref">MatsP_123.2</span></p>
            
            
            <p id="MatsP_123.3">
               prathamaḥ sumanā nāma jātyañjanamayo giriḥ <br />
               dvitīyaḥ kumudo nāma sarvauṣadhisamanvitaḥ //
                <span class="ref">MatsP_123.3</span></p>
            
            
            <p id="MatsP_123.4">
               śātakaumbhamayaḥ śrīmān vijñeyaḥ sumahācitaḥ <br />
               samudrekṣurasodena vṛto gomedakaśca saḥ //
                <span class="ref">MatsP_123.4</span></p>
            
            
            <p id="MatsP_123.5">
               ṣaṣṭhena tu samudreṇa surodāddviguṇena ca <br />
               dhātakīkumudaścaiva havyaputrau suvistṛtau //
                <span class="ref">MatsP_123.5</span></p>
            
            
            <p id="MatsP_123.6">
               saumanaṃ prathamaṃ varṣaṃ dhātakīkhaṇḍamucyate <br />
               dhātakinaḥ smṛtaṃ tadvai prathamaṃ prathamasya tu //
                <span class="ref">MatsP_123.6</span></p>
            
            
            <p id="MatsP_123.7">
               gomedaṃ yatsmṛtaṃ varṣaṃ nāmnā sarvasukhaṃ tu tat <br />
               kumudasya dvitīyasya dvitīyaṃ kumudaṃ tataḥ //
                <span class="ref">MatsP_123.7</span></p>
            
            
            <p id="MatsP_123.8">
               etau dvau parvatau vṛttau śeṣau sarvasamucchritau <br />
               pūrveṇa tasya dvīpasya sumanāḥ parvataḥ sthitaḥ //
                <span class="ref">MatsP_123.8</span></p>
            
            
            <p id="MatsP_123.9">
               prākpaścimāyataiḥ pādair āsamudrāditi sthitaḥ <br />
               paścārdhe kumudastasya evameva sthitastu vai //
                <span class="ref">MatsP_123.9</span></p>
            
            
            <p id="MatsP_123.10">
               etaiḥ parvatapādaistu sa deśo vai dvidhākṛtaḥ <br />
               dakṣiṇārdhaṃ tu dvīpasya dhātakīkhaṇḍamucyate //
                <span class="ref">MatsP_123.10</span></p>
            
            
            <p id="MatsP_123.11">
               kumudaṃ tūttare tasya dvitīyaṃ varṣamuttamam <br />
               etau janapadau dvau tu gomedasya tu vistṛtau //
                <span class="ref">MatsP_123.11</span></p>
            
            
            <p id="MatsP_123.12">
               ataḥ paraṃ pravakṣyāmi saptamaṃ dvīpamuttamam <br />
               samudrekṣurasaṃ caiva gomedāddviguṇaṃ hi saḥ //
                <span class="ref">MatsP_123.12</span></p>
            
            
            <p id="MatsP_123.13">
               āvṛtya tiṣṭhati dvīpaḥ puṣkaraḥ puṣkarairvṛtaḥ <br />
               puṣkareṇa vṛtaḥ śrīmāṃś citrasānumahāgiriḥ //
                <span class="ref">MatsP_123.13</span></p>
            
            
            <p id="MatsP_123.14">
               kūṭaiścitrairmaṇimayaiḥ śilājālasamudbhavaiḥ <br />
               dvīpasyaiva tu pūrvārdhe citrasānuḥ sthito mahān //
                <span class="ref">MatsP_123.14</span></p>
            
            
            <p id="MatsP_123.15">
               parimaṇḍalasahasrāṇi vistīrṇaḥ saptaviṃśatiḥ <br />
               ūrdhvaṃ sa vai caturviṃśadyojanānāṃ mahābalaḥ //
                <span class="ref">MatsP_123.15</span></p>
            
            
            <p id="MatsP_123.16">
               dvīpārdhasya parikṣiptaḥ paścime mānaso giriḥ <br />
               sthito velāsamīpe tu pūrvacandra ivoditaḥ //
                <span class="ref">MatsP_123.16</span></p>
            
            
            <p id="MatsP_123.17">
               yojanānāṃ sahasrāṇi sārdhaṃ pañcāśaducchritaḥ <br />
               tasya putro mahāvītaḥ paścimārdhasya rakṣitā //
                <span class="ref">MatsP_123.17</span></p>
            
            
            <p id="MatsP_123.18">
               pūrvārdhe parvatasyāpi dvidhā deśastu sa smṛtaḥ <br />
               svādūdakenodadhinā puṣkaraḥ parivāritaḥ //
                <span class="ref">MatsP_123.18</span></p>
            
            
            <p id="MatsP_123.19">
               vistārānmaṇḍalāccaiva gomedāddviguṇena tu <br />
               triṃśadvarṣasahasrāṇi teṣu jīvanti mānavāḥ //
                <span class="ref">MatsP_123.19</span></p>
            
            
            <p id="MatsP_123.20">
               viparyayo na teṣvasti etatsvābhāvikaṃ smṛtam <br />
               ārogyaṃ sukhabāhulyaṃ mānasīṃ siddhimāsthitāḥ //
                <span class="ref">MatsP_123.20</span></p>
            
            
            <p id="MatsP_123.21">
               sukhamāyuśca rūpaṃ ca triṣu dvīpeṣu sarvaśaḥ <br />
               adhamottamau na teṣvāstāṃ tulyāste vīryarūpataḥ //
                <span class="ref">MatsP_123.21</span></p>
            
            
            <p id="MatsP_123.22">
               na tatra vadhyavadhakau nerṣyāsūyā bhayaṃ tathā <br />
               na lobho na ca dambho vā na ca dveṣaḥ parigrahaḥ //
                <span class="ref">MatsP_123.22</span></p>
            
            
            <p id="MatsP_123.23">
               satyānṛte na teṣvāstāṃ dharmādharmau tathaiva ca <br />
               varṇāśramāṇāṃ vārttā ca pāśupālyaṃ vaṇikkṛṣiḥ //
                <span class="ref">MatsP_123.23</span></p>
            
            
            <p id="MatsP_123.24">
               trayīvidyā daṇḍanītiḥ śuśrūṣā daṇḍa eva ca <br />
               na tatra varṣaṃ nadyo vā śītoṣṇaṃ ca na vidyate //
                <span class="ref">MatsP_123.24</span></p>
            
            
            <p id="MatsP_123.25">
               udbhidānyudakāni syur giriprasravaṇāni ca <br />
               tulyottarakurūṇāṃ tu kālastatra tu sarvadā //
                <span class="ref">MatsP_123.25</span></p>
            
            
            <p id="MatsP_123.26">
               sarvataḥ sukhakālo 'sau jarākleśavivarjitaḥ <br />
               sargastu dhātakīkhaṇḍe mahāvīte tathaiva ca //
                <span class="ref">MatsP_123.26</span></p>
            
            
            <p id="MatsP_123.27">
               evaṃ dvīpāḥ samudraistu sapta saptabhirāvṛtāḥ <br />
               dvīpasyānantaro yastu samudrastatsamastu vai //
                <span class="ref">MatsP_123.27</span></p>
            
            
            <p id="MatsP_123.28">
               evaṃ dvīpasamudrāṇāṃ vṛddhirjñeyā parasparam <br />
               apāṃ caiva samudrekāt samudra iti saṃjñitaḥ //
                <span class="ref">MatsP_123.28</span></p>
            
            
            <p id="MatsP_123.29">
               ṛṣadvasantyo varṣeṣu prajā yatra caturvidhāḥ <br />
               ṛṣiratyeva ramaṇe varṣantvetena teṣu vai //
                <span class="ref">MatsP_123.29</span></p>
            
            
            <p id="MatsP_123.30">
               udayatīndau pūrve tu samudraḥ pūryate sadā <br />
               prakṣīyamāne bahule kṣīyate 'stamite ca vai //
                <span class="ref">MatsP_123.30</span></p>
            
            
            <p id="MatsP_123.31">
               āpūryamāṇo hyudadhir ātmanaivābhipūryate <br />
               tato vai kṣīyamāṇe tu svātmanyeva hy apāṃ kṣayaḥ //
                <span class="ref">MatsP_123.31</span></p>
            
            
            <p id="MatsP_123.32">
               udayātpayasāṃ yogāt puṣpanty āpo yathā svayam <br />
               tathā sa tu samudro 'pi vardhate śaśinodaye //
                <span class="ref">MatsP_123.32</span></p>
            
            
            <p id="MatsP_123.33">
               anyūnānatiriktātmā vardhantyāpo hrasanti ca <br />
               udaye 'stamaye cendoḥ pakṣayoḥ śuklakṛṣṇayoḥ //
                <span class="ref">MatsP_123.33</span></p>
            
            
            <p id="MatsP_123.34">
               kṣayavṛddhī samudrasya śaśivṛddhikṣaye tathā <br />
               daśottarāṇi pañcāhur aṅgulānāṃ śatāni ca //
                <span class="ref">MatsP_123.34</span></p>
            
            
            <p id="MatsP_123.35">
               apāṃ vṛddhiḥ kṣayo dṛṣṭaḥ samudrāṇāṃ tu parvasu <br />
               dvirāpatvāt smṛto dvīpo dadhanāccodadhiḥ smṛtaḥ //
                <span class="ref">MatsP_123.35</span></p>
            
            
            <p id="MatsP_123.36">
               nigīrṇatvācca girayaḥ parvabandhācca parvatāḥ <br />
               śākadvīpe tu vai śākaḥ parvatastena cocyate //
                <span class="ref">MatsP_123.36</span></p>
            
            
            <p id="MatsP_123.37">
               kuśadvīpe kuśastambo madhye janapadasya tu <br />
               krauñcadvīpe giriḥ krauñcas tasya nāmnā nigadyate //
                <span class="ref">MatsP_123.37</span></p>
            
            
            <p id="MatsP_123.38">
               śālmaliḥ śālmaladvīpe pūjyate sa mahādrumaḥ <br />
               gomedake tu gomedaḥ parvatastena cocyate //
                <span class="ref">MatsP_123.38</span></p>
            
            
            <p id="MatsP_123.39">
               nyagrodhaḥ puṣkaradvīpe padmavattena sa smṛtaḥ <br />
               pūjyate sa mahādevair brahmāṃśo 'vyaktasambhavaḥ //
                <span class="ref">MatsP_123.39</span></p>
            
            
            <p id="MatsP_123.40">
               tasminsa vasati brahmā sādhyaiḥ sārdhaṃ prajāpatiḥ <br />
               tatra devā upāsante trayastriṃśanmaharṣibhiḥ //
                <span class="ref">MatsP_123.40</span></p>
            
            
            <p id="MatsP_123.41">
               sa tatra pūjyate devo devairmaharṣisattamaiḥ <br />
               jambūdvīpātpravartante ratnāni vividhāni ca //
                <span class="ref">MatsP_123.41</span></p>
            
            
            <p id="MatsP_123.42">
               dvīpeṣu teṣu sarveṣu prajānāṃ kramaśastu vai <br />
               ārjavādbrahmacaryeṇa satyena ca damena ca //
                <span class="ref">MatsP_123.42</span></p>
            
            
            <p id="MatsP_123.43">
               ārogyāyuḥpramāṇābhyāṃ dviguṇaṃ dviguṇaṃ tataḥ <br />
               dvīpeṣu teṣu sarveṣu yathoktaṃ varṣakeṣu ca //
                <span class="ref">MatsP_123.43</span></p>
            
            
            <p id="MatsP_123.44">
               gopāyante prajāstatra sarvaiḥ sahajapaṇḍitaiḥ <br />
               bhojanaṃ cāprayatnena sadā svayamupasthitam //
                <span class="ref">MatsP_123.44</span></p>
            
            
            <p id="MatsP_123.45">
               ṣaḍrasaṃ tanmahāvīryaṃ tatra te bhuñjate janāḥ <br />
               pareṇa puṣkarasyātha āvṛtyāvasthito mahān //
                <span class="ref">MatsP_123.45</span></p>
            
            
            <p id="MatsP_123.46">
               svādūdakasamudrastu sa samantād aveṣṭayat <br />
               svādūdakasya paritaḥ śailastu parimaṇḍalaḥ //
                <span class="ref">MatsP_123.46</span></p>
            
            
            <p id="MatsP_123.47">
               prakāśaścāprakāśaśca lokālokaḥ sa ucyate <br />
               ālokastatra cārvākca nirālokastataḥ param //
                <span class="ref">MatsP_123.47</span></p>
            
            
            <p id="MatsP_123.48">
               lokavistāramātraṃ tu pṛthivyardhaṃ tu bāhyataḥ <br />
               praticchinnaṃ samantāttu udakenāvṛtaṃ mahat //
                <span class="ref">MatsP_123.48</span></p>
            
            
            <p id="MatsP_123.49">
               bhūmerdaśaguṇāścāpaḥ samantātpālayanti gām <br />
               adbhyo daśaguṇaścāgniḥ sarvato dhārayaty apaḥ //
                <span class="ref">MatsP_123.49</span></p>
            
            
            <p id="MatsP_123.50">
               agnerdaśaguṇo vāyur dhārayañjyotirāsthitaḥ <br />
               tiryakca maṇḍalo vāyur bhūtānyāveṣṭya dhārayan //
                <span class="ref">MatsP_123.50</span></p>
            
            
            <p id="MatsP_123.51">
               daśādhikaṃ tathākāśaṃ vāyorbhūtānyadhārayat <br />
               bhūtādirdhārayanvyoma tasmāddaśaguṇastu vai //
                <span class="ref">MatsP_123.51</span></p>
            
            
            <p id="MatsP_123.52">
               bhūtādito daśaguṇaṃ mahadbhūtānyadhārayat <br />
               mahattattvaṃ hyanantena avyaktena tu dhāryate //
                <span class="ref">MatsP_123.52</span></p>
            
            
            <p id="MatsP_123.53">
               ādhārādheyabhāvena vikārāste vikāriṇām <br />
               pṛthvyādayo vikārāste paricchinnāḥ parasparam //
                <span class="ref">MatsP_123.53</span></p>
            
            
            <p id="MatsP_123.54">
               parasparādhikāścaiva praviṣṭāśca parasparam <br />
               evaṃ parasparotpannā dhāryante ca parasparam //
                <span class="ref">MatsP_123.54</span></p>
            
            
            <p id="MatsP_123.55">
               yasmātpraviṣṭāste 'nyonyaṃ tasmātte sthiratāṃ gatāḥ <br />
               āsaṃste hyaviśeṣāśca viśeṣā anyaveśanāt //
                <span class="ref">MatsP_123.55</span></p>
            
            
            <p id="MatsP_123.56">
               pṛthvyādayastu vāyvantāḥ paricchinnāstu tatra te <br />
               bhūtebhyaḥ paratas tebhyo hy alokaḥ sarvataḥ smṛtaḥ //
                <span class="ref">MatsP_123.56</span></p>
            
            
            <p id="MatsP_123.57">
               tathā hyāloka ākāśe paricchinnāni sarvaśaḥ <br />
               pātre mahati pātrāṇi yathā hyantargatāni ca //
                <span class="ref">MatsP_123.57</span></p>
            
            
            <p id="MatsP_123.58">
               bhavantyanyonyahīnāni parasparasamāśrayāt <br />
               tathā hyāloka ākāśe bhedāstvantargatāgatāḥ //
                <span class="ref">MatsP_123.58</span></p>
            
            
            <p id="MatsP_123.59">
               kṛtānyetāni tattvāni anyonyasyādhikāni ca <br />
               yāvadetāni tattvāni tāvadutpattirucyate //
                <span class="ref">MatsP_123.59</span></p>
            
            
            <p id="MatsP_123.60">
               jantūnāmiha saṃskāro bhūteṣvantargateṣu vai <br />
               pratyākhyāyeha bhūtāni kāryotpattir na vidyate //
                <span class="ref">MatsP_123.60</span></p>
            
            
            <p id="MatsP_123.61">
               tasmātparimitā bhedāḥ smṛtāḥ kāryātmakāstu vai <br />
               te kāraṇātmakāścaiva syurbhedā mahadādayaḥ //
                <span class="ref">MatsP_123.61</span></p>
            
            
            <p id="MatsP_123.62">
               ityevaṃ saṃniveśo 'yaṃ pṛthvyākrāntastu bhāgaśaḥ <br />
               saptadvīpasamudrāṇāṃ yāthātathyena vai mayā //
                <span class="ref">MatsP_123.62</span></p>
            
            
            <p id="MatsP_123.63">
               vistārānmaṇḍalāccaiva prasaṃkhyānena caiva hi <br />
               viśvarūpaṃ pradhānasya parimāṇaikadeśinaḥ //
                <span class="ref">MatsP_123.63</span></p>
            
            
            <p id="MatsP_123.64">
               etāvatsaṃniveśastu mayā samyakprakāśitaḥ <br />
               etāvadeva śrotavyaṃ saṃniveśasya pārthiva //
                <span class="ref">MatsP_123.64</span></p>
            
            </div>
         
         <div id="d1e97939">
            
            <h3>Matsya-Purāṇa 124</h3>
            *sūta uvāca
            
            
            <p id="MatsP_124.1">
               ata ūrdhvaṃ pravakṣyāmi sūryacandramasorgatim <br />
               sūryācandramasāvetau bhrājantau yāvadeva tu //
                <span class="ref">MatsP_124.1</span></p>
            
            
            <p id="MatsP_124.2">
               saptadvīpasamudrāṇāṃ dvīpānāṃ bhāti vistaraḥ <br />
               vistarārdhaṃ pṛthivyāstu bhavedanyatra bāhyataḥ //
                <span class="ref">MatsP_124.2</span></p>
            
            
            <p id="MatsP_124.3">
               paryāsaparimāṇaṃ ca candrādityau prakāśataḥ <br />
               paryāsapārimāṇyāttu budhaistulyaṃ divaḥ smṛtam //
                <span class="ref">MatsP_124.3</span></p>
            
            
            <p id="MatsP_124.4">
               trīṃllokānprati sāmānyāt sūryo yātyavilambataḥ <br />
               acirāttu prakāśena avanāttu raviḥ smṛtaḥ //
                <span class="ref">MatsP_124.4</span></p>
            
            
            <p id="MatsP_124.5">
               bhūyo bhūyaḥ pravakṣyāmi pramāṇaṃ candrasūryayoḥ <br />
               mahitatvānmahacchabdo hy asminnarthe nigadyate //
                <span class="ref">MatsP_124.5</span></p>
            
            
            <p id="MatsP_124.6">
               asya bhāratavarṣasya viṣkambhāttulyavistṛtam <br />
               maṇḍalaṃ bhāskarasyātha yojanaistannibodhata //
                <span class="ref">MatsP_124.6</span></p>
            
            
            <p id="MatsP_124.7">
               navayojanasāhasro vistāro maṇḍalasya tu <br />
               vistārāttriguṇaścāpi pariṇāho 'tra maṇḍale //
                <span class="ref">MatsP_124.7</span></p>
            
            
            <p id="MatsP_124.8">
               viṣkambhānmaṇḍalāccaiva bhāskarāddviguṇaḥ śaśī <br />
               ataḥ pṛthivyā vakṣyāmi pramāṇaṃ yojanaiḥ punaḥ //
                <span class="ref">MatsP_124.8</span></p>
            
            
            <p id="MatsP_124.9">
               saptadvīpasamudrāyā vistāro maṇḍalasya tu <br />
               ityetadiha saṃkhyātaṃ purāṇe parimāṇataḥ //
                <span class="ref">MatsP_124.9</span></p>
            
            
            <p id="MatsP_124.10">
               tadvakṣyāmi prasaṃkhyāya sāmprataṃ cābhimānibhiḥ <br />
               abhimānino hyatītā ye tulyāste sāmprataistviha //
                <span class="ref">MatsP_124.10</span></p>
            
            
            <p id="MatsP_124.11">
               devādevair atītāstu rūpairnāmabhireva ca <br />
               tasmādvai sāmpratairdevair vakṣyāmi vasudhātalam //
                <span class="ref">MatsP_124.11</span></p>
            
            
            <p id="MatsP_124.12">
               divyasya saṃniveśo vai sāmprataireva kṛtsnaśaḥ <br />
               śatārdhakoṭivistārā pṛthivī kṛtsnaśaḥ smṛtā //
                <span class="ref">MatsP_124.12</span></p>
            
            
            <p id="MatsP_124.13">
               tasyāścārdhapramāṇaṃ ca meroścaivottarottaram <br />
               merormadhye pratidiśaṃ koṭirekā tu sā smṛtā //
                <span class="ref">MatsP_124.13</span></p>
            
            
            <p id="MatsP_124.14">
               tathā śatasahasrāṇām ekonanavatiṃ punaḥ <br />
               pañcāśacca sahasrāṇi pṛthivyardhasya vistaraḥ //
                <span class="ref">MatsP_124.14</span></p>
            
            
            <p id="MatsP_124.15">
               pṛthivyā vistaraṃ kṛtyaṃ yojanaistaṃ nibodhata <br />
               tisraḥ koṭyastu vistārāt saṃkhyātāstu caturdiśam //
                <span class="ref">MatsP_124.15</span></p>
            
            
            <p id="MatsP_124.16">
               tathā śatasahasrāṇām ekonāśītir ucyate <br />
               saptadvīpasamudrāyāḥ pṛthivyāḥ sa tu vistaraḥ //
                <span class="ref">MatsP_124.16</span></p>
            
            
            <p id="MatsP_124.17">
               vistāraṃ triguṇaṃ caiva pṛthivyantaramaṇḍalam <br />
               gaṇitaṃ yojanānāṃ tu koṭyastvekādaśa smṛtāḥ //
                <span class="ref">MatsP_124.17</span></p>
            
            
            <p id="MatsP_124.18">
               tathā śatasahasrāṇāṃ saptatriṃśādhikāstu tāḥ <br />
               ityetadvai prasaṃkhyātaṃ pṛthivyantaramaṇḍalam //
                <span class="ref">MatsP_124.18</span></p>
            
            
            <p id="MatsP_124.19">
               tārakāsaṃniveśasya divi yāvattu maṇḍalam <br />
               paryāptasaṃniveśasya bhūmestāvattu maṇḍalam //
                <span class="ref">MatsP_124.19</span></p>
            
            
            <p id="MatsP_124.20">
               paryāsaparimāṇaṃ ca bhūmestulyaṃ divaḥ smṛtam <br />
               meroḥ prācyāṃ diśāyāṃ tu mānasottaramūrdhani //
                <span class="ref">MatsP_124.20</span></p>
            
            
            <p id="MatsP_124.21">
               vastvekasārā māhendrī puṇyā hemapariṣkṛtā <br />
               dakṣiṇena punarmeror mānasasya tu pṛṣṭhataḥ //
                <span class="ref">MatsP_124.21</span></p>
            
            
            <p id="MatsP_124.22">
               vaivasvato nivasati yamaḥ saṃyamane pure <br />
               pratīcyāṃ tu punarmeror mānasasya tu mūrdhani //
                <span class="ref">MatsP_124.22</span></p>
            
            
            <p id="MatsP_124.23">
               suṣā nāma purī ramyā varuṇasyāpi dhīmataḥ <br />
               diśyuttarasyāṃ merostu mānasasyaiva mūrdhani //
                <span class="ref">MatsP_124.23</span></p>
            
            
            <p id="MatsP_124.24">
               tulyā mahendrapuryāpi somasyāpi vibhāvarī <br />
               mānasottarapṛṣṭhe tu lokapālāścaturdiśam //
                <span class="ref">MatsP_124.24</span></p>
            
            
            <p id="MatsP_124.25">
               sthitā dharmavyavasthārthaṃ lokasaṃrakṣaṇāya ca <br />
               lokapālopariṣṭāttu sarvato dakṣiṇāyane //
                <span class="ref">MatsP_124.25</span></p>
            
            
            <p id="MatsP_124.26">
               kāṣṭhāgatasya sūryasya gatistatra nibodhata <br />
               dakṣiṇopakrame sūryaḥ kṣipteṣuriva sarpati //
                <span class="ref">MatsP_124.26</span></p>
            
            
            <p id="MatsP_124.27">
               jyotiṣāṃ cakramādāya satataṃ parigacchati <br />
               madhyagaścāmarāvatyāṃ yadā bhavati bhāskaraḥ //
                <span class="ref">MatsP_124.27</span></p>
            
            
            <p id="MatsP_124.28">
               vaivasvate saṃyamane udyansūryaḥ pradṛśyate <br />
               suṣāyāmardharātrastu vibhāvaryāstam eti ca //
                <span class="ref">MatsP_124.28</span></p>
            
            
            <p id="MatsP_124.29">
               vaivasvate saṃyamane madhyāhne tu raviryadā <br />
               suṣāyāmatha vāruṇyām uttiṣṭhansa tu dṛśyate //
                <span class="ref">MatsP_124.29</span></p>
            
            
            <p id="MatsP_124.30">
               vibhāvaryāmardharātraṃ māhendryāmastameva ca <br />
               suṣāyāmatha vāruṇyāṃ madhyāhne tu raviryadā //
                <span class="ref">MatsP_124.30</span></p>
            
            
            <p id="MatsP_124.31">
               vibhāvaryāṃ somapuryām uttiṣṭhati vibhāvasuḥ <br />
               mahendrasyāmarāvatyām udgacchati divākaraḥ //
                <span class="ref">MatsP_124.31</span></p>
            
            
            <p id="MatsP_124.32">
               ardharātraṃ saṃyamane vāruṇyāmastameti ca <br />
               sa śīghrameva paryeti bhānurālātacakravat //
                <span class="ref">MatsP_124.32</span></p>
            
            
            <p id="MatsP_124.33">
               bhramanvai bhramamāṇāni ṛkṣāṇi carate raviḥ <br />
               evaṃ caturṣu pārśveṣu dakṣiṇānteṣu sarpati //
                <span class="ref">MatsP_124.33</span></p>
            
            
            <p id="MatsP_124.34">
               udayāstamaye vāsāv uttiṣṭhati punaḥ punaḥ <br />
               pūrvāhṇe cāparāhṇe ca dvau dvau devālayau tu saḥ //
                <span class="ref">MatsP_124.34</span></p>
            
            
            <p id="MatsP_124.35">
               patatyekaṃ tu madhyāhne bhābhireva ca raśmibhiḥ <br />
               udito vardhamānābhir madhyāhne tapate raviḥ //
                <span class="ref">MatsP_124.35</span></p>
            
            
            <p id="MatsP_124.36">
               ataḥ paraṃ hrasantībhir gobhirastaṃ sa gacchati <br />
               udayāstamayābhyāṃ ca smṛte pūrvāpare tu vai //
                <span class="ref">MatsP_124.36</span></p>
            
            
            <p id="MatsP_124.37">
               yādṛkpurastāttapati yādṛkpṛṣṭhe tu pārśvayoḥ <br />
               yatrodayastu dṛśyeta teṣāṃ sa udayaḥ smṛtaḥ //
                <span class="ref">MatsP_124.37</span></p>
            
            
            <p id="MatsP_124.38">
               praṇāśaṃ gacchate yatra teṣāmastaḥ sa ucyate <br />
               sarveṣāmuttare merur lokālokasya dakṣiṇe //
                <span class="ref">MatsP_124.38</span></p>
            
            
            <p id="MatsP_124.39">
               vidūrabhāvādarkasya bhūmereṣā gatasya ca <br />
               śrayante raśmayo yasmāt tena rātrau na dṛśyate //
                <span class="ref">MatsP_124.39</span></p>
            
            
            <p id="MatsP_124.40">
               ūrdhvaṃ śatasahasrāṃśuḥ sthitastatra pradṛśyate <br />
               evaṃ puṣkaramadhye tu yadā bhavati bhāskaraḥ //
                <span class="ref">MatsP_124.40</span></p>
            
            
            <p id="MatsP_124.41">
               triṃśadbhāgaṃ ca medinyā muhūrtena sa gacchati <br />
               yojanānāṃ sahasrasya imāṃ saṃkhyāṃ nibodhata //
                <span class="ref">MatsP_124.41</span></p>
            
            
            <p id="MatsP_124.42">
               pūrṇaṃ śatasahasrāṇām ekatriṃśacca sā smṛtā <br />
               pañcāśacca sahasrāṇi tathānyānyadhikāni ca //
                <span class="ref">MatsP_124.42</span></p>
            
            
            <p id="MatsP_124.43">
               mauhūrtikī gatirhyeṣā sūryasya tu vidhīyate <br />
               etena kramayogeṇa yadā kāṣṭhāṃ tu dakṣiṇām //
                <span class="ref">MatsP_124.43</span></p>
            
            
            <p id="MatsP_124.44">
               parigacchati sūryo 'sau māsaṃ kāṣṭhāmudagdināt <br />
               madhyena puṣkarasyātha bhramate dakṣiṇāyane //
                <span class="ref">MatsP_124.44</span></p>
            
            
            <p id="MatsP_124.45">
               mānasottaramerostu antaraṃ triguṇaṃ smṛtam <br />
               sarvato dakṣiṇasyāṃ tu kāṣṭhāyāṃ tannibodhata //
                <span class="ref">MatsP_124.45</span></p>
            
            
            <p id="MatsP_124.46">
               nava koṭyaḥ prasaṃkhyātā yojanaiḥ parimaṇḍalam <br />
               tathā śatasahasrāṇi catvāriṃśacca pañca ca //
                <span class="ref">MatsP_124.46</span></p>
            
            
            <p id="MatsP_124.47">
               ahorātrātpataṃgasya gatireṣā vidhīyate <br />
               dakṣiṇādiṅnivṛtto 'sau viṣuvastho yadā raviḥ //
                <span class="ref">MatsP_124.47</span></p>
            
            
            <p id="MatsP_124.48">
               kṣīrodasya samudrasyottarato 'pi diśaṃ caran <br />
               maṇḍalaṃ viṣuvaccāpi yojanaistannibodhata //
                <span class="ref">MatsP_124.48</span></p>
            
            
            <p id="MatsP_124.49">
               tisraḥ koṭyastu sampūrṇā viṣuvasyāpi maṇḍalam <br />
               tathā śatasahasrāṇi viṃśatyekādhikāni tu //
                <span class="ref">MatsP_124.49</span></p>
            
            
            <p id="MatsP_124.50">
               śrāvaṇe cottarāṃ kāṣṭhāṃ citrabhānuryadā bhavet <br />
               gomedasya paradvīpe uttarāṃ ca diśaṃ caran //
                <span class="ref">MatsP_124.50</span></p>
            
            
            <p id="MatsP_124.51">
               uttarāyāḥ pramāṇaṃ tu kāṣṭhāyā maṇḍalasya tu <br />
               dakṣiṇottaramadhyāni tāni vindyād yathākramam //
                <span class="ref">MatsP_124.51</span></p>
            
            
            <p id="MatsP_124.52">
               sthānaṃ jaradgavaṃ madhye tathairāvatamuttamam <br />
               vaiśvānaraṃ dakṣiṇato nirdiṣṭamiha tattvataḥ //
                <span class="ref">MatsP_124.52</span></p>
            
            
            <p id="MatsP_124.53">
               nāgavīthyuttarā vīthī hy ajavīthis tu dakṣiṇā <br />
               ubhe āṣāḍhamūlaṃ tu ajavīthyādayas trayaḥ //
                <span class="ref">MatsP_124.53</span></p>
            
            
            <p id="MatsP_124.54">
               abhijitpūrvataḥ svātiṃ nāgavīthyuttarās trayaḥ <br />
               aśvinī kṛttikā yāmyā nāgavīthyas trayaḥ smṛtāḥ //
                <span class="ref">MatsP_124.54</span></p>
            
            
            <p id="MatsP_124.55">
               rohiṇyārdrā mṛgaśiro nāgavīthir iti smṛtā <br />
               puṣyāśleṣā punarvasvor vīthī cairāvatī smṛtā //
                <span class="ref">MatsP_124.55</span></p>
            
            
            <p id="MatsP_124.56">
               tisrastu vīthayo hyetā uttaro mārga ucyate <br />
               pūrvottarā ca phalgunyau maghā caivārṣabhī bhavet //
                <span class="ref">MatsP_124.56</span></p>
            
            
            <p id="MatsP_124.57">
               pūrvottaraproṣṭhapadau govīthī revatī smṛtā <br />
               śravaṇaṃ ca dhaniṣṭhā ca vāruṇaṃ ca jaradgavam //
                <span class="ref">MatsP_124.57</span></p>
            
            
            <p id="MatsP_124.58">
               etāstu vīthayas tisro madhyamo mārga ucyate <br />
               hastaścitrā tathā svātī hy ajavīthiriti smṛtā //
                <span class="ref">MatsP_124.58</span></p>
            
            
            <p id="MatsP_124.59">
               jyeṣṭhā viśākhā maitraṃ ca mṛgavīthī tathocyate <br />
               mūlaṃ pūrvottarāṣāḍhe vīthī vaiśvānarī bhavet //
                <span class="ref">MatsP_124.59</span></p>
            
            
            <p id="MatsP_124.60">
               smṛtāstisrastu vīthyastā mārge vai dakṣiṇe punaḥ <br />
               kāṣṭhayorantaraṃ caitad vakṣyate yojanaiḥ punaḥ //
                <span class="ref">MatsP_124.60</span></p>
            
            
            <p id="MatsP_124.61">
               etacchatasahasrāṇām ekatriṃśattu vai smṛtam <br />
               śatāni trīṇi cānyāni trayastriṃśattathaiva ca //
                <span class="ref">MatsP_124.61</span></p>
            
            
            <p id="MatsP_124.62">
               kāṣṭhayorantaraṃ hyetad yojanānāṃ prakīrtitam <br />
               kāṣṭhayorlekhayoścaiva ayane dakṣiṇottare //
                <span class="ref">MatsP_124.62</span></p>
            
            
            <p id="MatsP_124.63">
               te vakṣyāmi prasaṃkhyāya yojanaistu nibodhata <br />
               ekaikamantaraṃ tadvad yuktānyetāni saptabhiḥ //
                <span class="ref">MatsP_124.63</span></p>
            
            
            <p id="MatsP_124.64">
               sahasreṇātiriktā ca tato 'nyā pañcaviṃśatiḥ <br />
               lekhayoḥ kāṣṭhayoścaiva bāhyābhyantarayoścaran //
                <span class="ref">MatsP_124.64</span></p>
            
            
            <p id="MatsP_124.65">
               abhyantaraṃ sa paryeti maṇḍalānyuttarāyaṇe <br />
               bāhyato dakṣiṇenaiva satataṃ sūryamaṇḍalam //
                <span class="ref">MatsP_124.65</span></p>
            
            
            <p id="MatsP_124.66">
               carannasāvudīcyāṃ ca hy aśītyā maṇḍalāñchatam <br />
               abhyantaraṃ sa paryeti kramate maṇḍalāni tu //
                <span class="ref">MatsP_124.66</span></p>
            
            
            <p id="MatsP_124.67">
               pramāṇaṃ maṇḍalasyāpi yojanānāṃ nibodhata <br />
               yojanānāṃ sahasrāṇi daśa cāṣṭau tathā smṛtam //
                <span class="ref">MatsP_124.67</span></p>
            
            
            <p id="MatsP_124.68">
               adhikānyaṣṭapañcāśad yojanāni tu vai punaḥ <br />
               viṣkambho maṇḍalasyaiva tiryaksa tu vidhīyate //
                <span class="ref">MatsP_124.68</span></p>
            
            
            <p id="MatsP_124.69">
               ahastu carate nābheḥ sūryo vai maṇḍalaṃ kramāt <br />
               kulālacakraparyanto yathā candro ravistathā //
                <span class="ref">MatsP_124.69</span></p>
            
            
            <p id="MatsP_124.70">
               dakṣiṇe cakravatsūryas tathā śīghraṃ nivartate <br />
               tasmātprakṛṣṭāṃ bhūmiṃ tu kālenālpena gacchati //
                <span class="ref">MatsP_124.70</span></p>
            
            
            <p id="MatsP_124.71">
               sūryo dvādaśabhiḥ śīghraṃ muhūrtairdakṣiṇāyane <br />
               trayodaśārdhamṛkṣāṇāṃ madhye carati maṇḍalam //
                <span class="ref">MatsP_124.71</span></p>
            
            
            <p id="MatsP_124.72">
               muhūrtaistāni ṛkṣāṇi naktamaṣṭādaśaiścaran <br />
               kulālacakramadhyastho yathā mandaṃ prasarpati //
                <span class="ref">MatsP_124.72</span></p>
            
            
            <p id="MatsP_124.73">
               udagyāne tathā sūryaḥ sarpate mandavikramaḥ <br />
               tasmāddīrgheṇa kālena bhūmiṃ so 'lpāṃ prasarpati //
                <span class="ref">MatsP_124.73</span></p>
            
            
            <p id="MatsP_124.74">
               sūryo 'ṣṭādaśabhirahno muhūrtairudagāyane <br />
               trayodaśānāṃ madhye tu ṛkṣāṇāṃ carate raviḥ <br />
               muhūrtaistāni ṛkṣāṇi rātrau dvādaśabhiścaran //
                <span class="ref">MatsP_124.74</span></p>
            
            
            <p id="MatsP_124.75">
               tato mandataraṃ tābhyāṃ cakraṃ tu bhramate punaḥ <br />
               mṛtpiṇḍa iva madhyastho bhramate 'sau dhruvastathā //
                <span class="ref">MatsP_124.75</span></p>
            
            
            <p id="MatsP_124.76">
               muhūrtaistriṃśatā tāvad ahorātraṃ bhuvo bhraman <br />
               ubhayoḥ kāṣṭhayormadhye bhramate maṇḍalāni tu //
                <span class="ref">MatsP_124.76</span></p>
            
            
            <p id="MatsP_124.77">
               uttarakramaṇe 'rkasya divā mandagatiḥ smṛtā <br />
               tasyaiva tu punarnaktaṃ śīghrā sūryasya vai gatiḥ //
                <span class="ref">MatsP_124.77</span></p>
            
            
            <p id="MatsP_124.78">
               dakṣiṇaprakrame vāpi divā śīghraṃ vidhīyate <br />
               gatiḥ sūryasya vai naktaṃ mandā cāpi vidhīyate //
                <span class="ref">MatsP_124.78</span></p>
            
            
            <p id="MatsP_124.79">
               evaṃ gativiśeṣeṇa vibhajanrātryahāni tu <br />
               ajavīthyāṃ dakṣiṇāyāṃ lokālokasya cottaram //
                <span class="ref">MatsP_124.79</span></p>
            
            
            <p id="MatsP_124.80">
               lokasaṃtānato hyeṣa vaiśvānarapathādbahiḥ <br />
               vyuṣṭiryāvatprabhā saurī puṣkarātsampravartate //
                <span class="ref">MatsP_124.80</span></p>
            
            
            <p id="MatsP_124.81">
               pārśvebhyo bāhyatas tāval lokālokaśca parvataḥ <br />
               yojanānāṃ sahasrāṇi daśordhvaṃ cocchrito giriḥ //
                <span class="ref">MatsP_124.81</span></p>
            
            
            <p id="MatsP_124.82">
               prakāśaścāprakāśaśca parvataḥ parimaṇḍalaḥ <br />
               nakṣatracandrasūryāśca grahāstārāgaṇaiḥ saha //
                <span class="ref">MatsP_124.82</span></p>
            
            
            <p id="MatsP_124.83">
               abhyantare prakāśante lokālokasya vai gireḥ <br />
               etāvāneva lokastu nirālokastataḥ param //
                <span class="ref">MatsP_124.83</span></p>
            
            
            <p id="MatsP_124.84">
               loka ālokane dhātur nirālokastvalokatā <br />
               lokālokau tu saṃdhatte yasmātsūryaḥ paribhraman //
                <span class="ref">MatsP_124.84</span></p>
            
            
            <p id="MatsP_124.85">
               tasmātsaṃdhyeti tāmāhur uṣāvyuṣṭairyathāntaram <br />
               uṣā rātriḥ smṛtā viprair vyuṣṭiścāpi ahaḥ smṛtam //
                <span class="ref">MatsP_124.85</span></p>
            
            
            <p id="MatsP_124.86">
               triṃśatkalo muhūrtastu ahaste daśa pañca ca <br />
               hrāso vṛddhiraharbhāgair divasānāṃ yathā tu vai //
                <span class="ref">MatsP_124.86</span></p>
            
            
            <p id="MatsP_124.87">
               saṃdhyāmuhūrtamātrāyāṃ hrāsavṛddhī tu te ṛte <br />
               lekhāprabhṛtyathāditye trimuhūrtāgate tu vai //
                <span class="ref">MatsP_124.87</span></p>
            
            
            <p id="MatsP_124.88">
               prātaḥ smṛtastataḥ kālo bhāgāṃścāhuśca pañca ca <br />
               tasmātprātargatātkālān muhūrtāḥ saṃgavas trayaḥ //
                <span class="ref">MatsP_124.88</span></p>
            
            
            <p id="MatsP_124.89">
               madhyāhnastrimuhūrtastu tasmātkālādanantaram <br />
               tasmānmadhyaṃdinātkālād aparāhṇa iti smṛtaḥ //
                <span class="ref">MatsP_124.89</span></p>
            
            
            <p id="MatsP_124.90">
               traya eva muhūrtāstu kāla eṣa smṛto budhaiḥ <br />
               aparāhṇavyatītācca kālaḥ sāyaṃ sa ucyate //
                <span class="ref">MatsP_124.90</span></p>
            
            
            <p id="MatsP_124.91">
               daśa pañca muhūrtāhno muhūrtās traya eva ca <br />
               daśapañcamuhūrtaṃ vai ahastu viṣuve smṛtam //
                <span class="ref">MatsP_124.91</span></p>
            
            
            <p id="MatsP_124.92">
               vardhatyato hrasatyeva ayane dakṣiṇottare <br />
               ahastu grasate rātriṃ rātristu grasate ahaḥ //
                <span class="ref">MatsP_124.92</span></p>
            
            
            <p id="MatsP_124.93">
               śaradvasantayormadhyaṃ viṣuvaṃ tu vidhīyate <br />
               ālokāntaḥ smṛto loko lokāccāloka ucyate //
                <span class="ref">MatsP_124.93</span></p>
            
            
            <p id="MatsP_124.94">
               lokapālāḥ sthitāstatra lokālokasya madhyataḥ <br />
               catvāraste mahātmānas tiṣṭhantyābhūtasaṃplavam //
                <span class="ref">MatsP_124.94</span></p>
            
            
            <p id="MatsP_124.95">
               sudhāmā caiva vairājaḥ kardamaśca prajāpatiḥ <br />
               hiraṇyaromā parjanyaḥ ketumānrājasaśca saḥ //
                <span class="ref">MatsP_124.95</span></p>
            
            
            <p id="MatsP_124.96">
               nirdvaṃdvā nirabhīmānā nistandrā niṣparigrahāḥ <br />
               lokapālāḥ sthitāstvete lokāloke caturdiśam //
                <span class="ref">MatsP_124.96</span></p>
            
            
            <p id="MatsP_124.97">
               uttaraṃ yadagastyasya śṛṅgaṃ devarṣisevitam <br />
               pitṛyānaḥ smṛtaḥ panthā vaiśvānarapathādbahiḥ //
                <span class="ref">MatsP_124.97</span></p>
            
            
            <p id="MatsP_124.98">
               tatrāsate prajākāmā ṛṣayo ye 'gnihotriṇaḥ <br />
               lokasya saṃtānakarāḥ pitṛyāne pathi sthitāḥ //
                <span class="ref">MatsP_124.98</span></p>
            
            
            <p id="MatsP_124.99">
               bhūtārambhakṛtaṃ karma āśiṣaśca viśāṃ pate <br />
               prārabhante lokakāmās teṣāṃ panthāḥ sa dakṣiṇaḥ //
                <span class="ref">MatsP_124.99</span></p>
            
            
            <p id="MatsP_124.100">
               calitaṃ te punardharmaṃ sthāpayanti yuge yuge <br />
               saṃtaptatapasā caiva maryādābhiḥ śrutena ca //
                <span class="ref">MatsP_124.100</span></p>
            
            
            <p id="MatsP_124.101">
               jāyamānāstu pūrve vai paścimānāṃ gṛheṣu te <br />
               paścimāścaiva pūrveṣāṃ jāyante nidhaneṣviha //
                <span class="ref">MatsP_124.101</span></p>
            
            
            <p id="MatsP_124.102">
               evamāvartamānāste vartantyābhūtasaṃplavam <br />
               aṣṭāśītisahasrāṇi ṛṣīṇāṃ gṛhamedhinām //
                <span class="ref">MatsP_124.102</span></p>
            
            
            <p id="MatsP_124.103">
               saviturdakṣiṇaṃ mārgam āśrityābhūtasaṃplavam <br />
               kriyāvatāṃ prasaṃkhyaiṣā ye śmaśānāni bhejire //
                <span class="ref">MatsP_124.103</span></p>
            
            
            <p id="MatsP_124.104">
               lokasaṃvyavahārārthaṃ bhūtārambhakṛtena ca <br />
               icchādveṣaratāccaiva maithunopagamācca vai //
                <span class="ref">MatsP_124.104</span></p>
            
            
            <p id="MatsP_124.105">
               tathā kāmakṛteneha sevanādviṣayasya ca <br />
               ityetaiḥ kāraṇaiḥ siddhāḥ śmaśānānīha bhejire //
                <span class="ref">MatsP_124.105</span></p>
            
            
            <p id="MatsP_124.106">
               prajauṣaṇiḥ saptarṣayo dvāpareṣviha jajñire <br />
               saṃtatiṃ te jugupsante tasmānmṛtyurjitastu taiḥ //
                <span class="ref">MatsP_124.106</span></p>
            
            
            <p id="MatsP_124.107">
               aṣṭāśītisahasrāṇi teṣāmapyūrdhvaretasām <br />
               udakpanthā na paryantam āśrityābhūtasaṃplavam //
                <span class="ref">MatsP_124.107</span></p>
            
            
            <p id="MatsP_124.108">
               te saṃprayogāllokasya mithunasya ca varjanāt <br />
               īrṣyādveṣanivṛttyā ca bhūtārambhavivarjanāt //
                <span class="ref">MatsP_124.108</span></p>
            
            
            <p id="MatsP_124.109">
               tato 'nyakāmasaṃyogaśabdāder doṣadarśanāt <br />
               ityetaiḥ kāraṇaiḥ śuddhais te 'mṛtatvaṃ hi bhejire //
                <span class="ref">MatsP_124.109</span></p>
            
            
            <p id="MatsP_124.110">
               ābhūtasamplavasthānām amṛtatvaṃ vibhāvyate <br />
               trailokyasthitikālo hi na punarmāragāmiṇām //
                <span class="ref">MatsP_124.110</span></p>
            
            
            <p id="MatsP_124.111">
               bhrūṇahatyāśvamedhādipāpapuṇyanibhaiḥ param <br />
               ābhūtasamplavānte tu kṣīyante cordhvaretasaḥ //
                <span class="ref">MatsP_124.111</span></p>
            
            
            <p id="MatsP_124.112">
               ūrdhvottaramṛṣibhyastu dhruvo yatrānusaṃsthitaḥ <br />
               etadviṣṇupadaṃ divyaṃ tṛtīyaṃ vyomni bhāsvaram //
                <span class="ref">MatsP_124.112</span></p>
            
            
            <p id="MatsP_124.113">
               yatra gatvā na śocanti tadviṣṇoḥ paramaṃ padam <br />
               dharme dhruvasya tiṣṭhanti ye tu lokasya kāṅkṣiṇaḥ //
                <span class="ref">MatsP_124.113</span></p>
            
            </div>
         
         <div id="d1e100117">
            
            <h3>Matsya-Purāṇa 125</h3>
            
            
            <p id="MatsP_125.1">
               evaṃ śrutvā kathāṃ divyām abruvaṃllaumaharṣaṇim <br />
               sūryācandramasoś cāraṃ grahāṇāṃ caiva sarvaśaḥ //
                <span class="ref">MatsP_125.1</span></p>
            
            *ṛṣaya ūcuḥ
            
            
            <p id="MatsP_125.2">
               bhramanti kathametāni jyotīṃṣi ravimaṇḍale <br />
               avyūhenaiva sarvāṇi tathā cāsaṃkareṇa vā //
                <span class="ref">MatsP_125.2</span></p>
            
            
            <p id="MatsP_125.3">
               kaśca bhrāmayate tāni bhramanti yadi vā svayam <br />
               etadveditum icchāmas tato nigada sattama //
                <span class="ref">MatsP_125.3</span></p>
            
            *sūta uvāca
            
            
            <p id="MatsP_125.4">
               bhūtasaṃmohanaṃ hyetad bruvato me nibodhata <br />
               pratyakṣamapi dṛśyaṃ tat saṃmohayati vai prajāḥ //
                <span class="ref">MatsP_125.4</span></p>
            
            
            <p id="MatsP_125.5">
               yo 'sau caturdaśarkṣeṣu śiśumāro vyavasthitaḥ <br />
               uttānapādaputro 'sau meḍhībhūto dhruvo divi //
                <span class="ref">MatsP_125.5</span></p>
            
            
            <p id="MatsP_125.6">
               saiṣa bhramanbhrāmayate candrādityau grahaiḥ saha <br />
               bhramantamanusarpanti nakṣatrāṇi ca cakravat //
                <span class="ref">MatsP_125.6</span></p>
            
            
            <p id="MatsP_125.7">
               dhruvasya manasā yo vai bhramate jyotiṣāṃ gaṇaḥ <br />
               vātānīkamayair bandhair dhruve baddhaḥ prasarpati //
                <span class="ref">MatsP_125.7</span></p>
            
            
            <p id="MatsP_125.8">
               teṣāṃ bhedaśca yogaśca tathā kālasya niścayaḥ <br />
               astodayāstathotpātā ayane dakṣiṇottare //
                <span class="ref">MatsP_125.8</span></p>
            
            
            <p id="MatsP_125.9">
               viṣuvadgrahavarṇaśca sarvametaddhruveritam <br />
               jīmūtā nāma te meghā yadebhyo jīvasambhavaḥ //
                <span class="ref">MatsP_125.9</span></p>
            
            
            <p id="MatsP_125.10">
               dvitīya āvahanvāyur meghāste tvabhisaṃśritāḥ <br />
               ito yojanamātrācca adhyardhavikṛtā api //
                <span class="ref">MatsP_125.10</span></p>
            
            
            <p id="MatsP_125.11">
               vṛṣṭisargastathā teṣāṃ dhārāsāraḥ prakīrtitaḥ <br />
               puṣkarāvartakā nāma ye meghāḥ pakṣasambhavāḥ //
                <span class="ref">MatsP_125.11</span></p>
            
            
            <p id="MatsP_125.12">
               śakreṇa pakṣāśchinnā vai parvatānāṃ mahaujasā <br />
               kāmagānāṃ samṛddhānāṃ bhūtānāṃ nāśamicchatām //
                <span class="ref">MatsP_125.12</span></p>
            
            
            <p id="MatsP_125.13">
               puṣkarā nāma te pakṣā bṛhantastoyadhāriṇaḥ <br />
               puṣkarāvartakā nāma kāraṇeneha śabditāḥ //
                <span class="ref">MatsP_125.13</span></p>
            
            
            <p id="MatsP_125.14">
               nānārūpadharāścaiva mahāghorasvarāśca te <br />
               kalpāntavṛṣṭikartāraḥ kalpāntāgner niyāmakāḥ //
                <span class="ref">MatsP_125.14</span></p>
            
            
            <p id="MatsP_125.15">
               vāyvādhārā vahante vai sāmṛtāḥ kalpasādhakāḥ <br />
               yānyasyāṇḍasya bhinnasya prākṛtānyabhavaṃstadā //
                <span class="ref">MatsP_125.15</span></p>
            
            
            <p id="MatsP_125.16">
               yasmin brahmā samutpannaś caturvaktraḥ svayaṃ prabhuḥ <br />
               tānyevāṇḍakapālāni sarve meghāḥ prakīrtitāḥ //
                <span class="ref">MatsP_125.16</span></p>
            
            
            <p id="MatsP_125.17">
               teṣāmāpyāyanaṃ dhūmaḥ sarveṣām aviśeṣataḥ <br />
               teṣāṃ śreṣṭhaśca parjanyaś catvāraścaiva diggajāḥ //
                <span class="ref">MatsP_125.17</span></p>
            
            
            <p id="MatsP_125.18">
               gajānāṃ parvatānāṃ ca meghānāṃ bhogibhiḥ saha <br />
               kulamekaṃ dvidhā bhūtaṃ yonirekā jalaṃ smṛtam //
                <span class="ref">MatsP_125.18</span></p>
            
            
            <p id="MatsP_125.19">
               parjanyo diggajāścaiva hemante śītasambhavam <br />
               tuṣāravarṣaṃ varṣanti vṛddhā hyannavivṛddhaye //
                <span class="ref">MatsP_125.19</span></p>
            
            
            <p id="MatsP_125.20">
               ṣaṣṭhaḥ parivaho nāma vāyusteṣāṃ parāyaṇaḥ <br />
               yau 'sau bibharti bhagavān gaṅgāmākāśagocarām //
                <span class="ref">MatsP_125.20</span></p>
            
            
            <p id="MatsP_125.21">
               divyāmṛtajalāṃ puṇyāṃ tripathāmiti viśrutām <br />
               tasyā vispanditaṃ toyaṃ diggajāḥ pṛthubhiḥ karaiḥ //
                <span class="ref">MatsP_125.21</span></p>
            
            
            <p id="MatsP_125.22">
               śīkarān sampramuñcanti nīhāra iti sa smṛtaḥ <br />
               dakṣiṇena giriryo 'sau hemakūṭa iti smṛtaḥ //
                <span class="ref">MatsP_125.22</span></p>
            
            
            <p id="MatsP_125.23">
               udagdhimavataḥ śailasy-ottare caiva dakṣiṇe <br />
               puṇḍraṃ nāma samākhyātaṃ samyagvṛṣṭivivṛddhaye //
                <span class="ref">MatsP_125.23</span></p>
            
            
            <p id="MatsP_125.24">
               tasminpravartate varṣaṃ tattuṣārasamudbhavam <br />
               tato himavato vāyur himaṃ tatra samudbhavam //
                <span class="ref">MatsP_125.24</span></p>
            
            
            <p id="MatsP_125.25">
               ānayatyātmavegena siñcayāno mahāgirim <br />
               himavantamatikramya vṛṣṭiśeṣaṃ tataḥ param //
                <span class="ref">MatsP_125.25</span></p>
            
            
            <p id="MatsP_125.26">
               ibhāsye ca tataḥ paścād idaṃ bhūtavivṛddhaye <br />
               varṣadvayaṃ samākhyātaṃ samyagvṛṣṭivivṛddhaye //
                <span class="ref">MatsP_125.26</span></p>
            
            
            <p id="MatsP_125.27">
               meghāścāpyāyanaṃ caiva sarvametatprakīrtitam <br />
               sūrya eva tu vṛṣṭīnāṃ sraṣṭā samupadiśyate //
                <span class="ref">MatsP_125.27</span></p>
            
            
            <p id="MatsP_125.28">
               varṣaṃ gharmaṃ himaṃ rātriṃ saṃdhye caiva dinaṃ tathā <br />
               śubhāśubhaphalānīha dhruvātsarvaṃ pravartate //
                <span class="ref">MatsP_125.28</span></p>
            
            
            <p id="MatsP_125.29">
               dhruveṇādhiṣṭhitāścāpaḥ sūryo vai gṛhya tiṣṭhati <br />
               sarvabhūtaśarīreṣu tv āpo hyanuśritāśca yāḥ //
                <span class="ref">MatsP_125.29</span></p>
            
            
            <p id="MatsP_125.30">
               dahyamāneṣu teṣveva jaṅgamasthāvareṣu ca <br />
               dhūmabhūtāstu tā hyāpo niṣkrāmantīha sarvaśaḥ //
                <span class="ref">MatsP_125.30</span></p>
            
            
            <p id="MatsP_125.31">
               tena cābhrāṇi jāyante sthānamabhramayaṃ smṛtam <br />
               tejobhiḥ sarvalokebhya ādatte raśmibhirjalam //
                <span class="ref">MatsP_125.31</span></p>
            
            
            <p id="MatsP_125.32">
               samudrādvāyusaṃyogād vahantyāpo gabhastayaḥ <br />
               tatastvṛtuvaśātkāle parivartandivākaraḥ //
                <span class="ref">MatsP_125.32</span></p>
            
            
            <p id="MatsP_125.33">
               niyacchatyāpo meghebhyaḥ śuklāḥ śuklaistu raśmibhiḥ <br />
               abhrasthāḥ prapatantyāpo vāyunā samudīritāḥ //
                <span class="ref">MatsP_125.33</span></p>
            
            
            <p id="MatsP_125.34">
               tato varṣati ṣaṇmāsān sarvabhūtavivṛddhaye <br />
               vāyubhiḥ stanitaṃ caiva vidyutastvagnijāḥ smṛtāḥ //
                <span class="ref">MatsP_125.34</span></p>
            
            
            <p id="MatsP_125.35">
               mehanācca miher dhātor meghatvaṃ vyañjayanti ca <br />
               na bhraśyante tato hyāpas tasmādabhrasya vai sthitiḥ <br />
               sraṣṭāsau vṛṣṭisargasya dhruveṇādhiṣṭhito raviḥ //
                <span class="ref">MatsP_125.35</span></p>
            
            
            <p id="MatsP_125.36">
               dhruveṇādhiṣṭhito vāyur vṛṣṭiṃ saṃharate punaḥ <br />
               grahannivṛttyā sūryāttu carate ṛkṣamaṇḍalam //
                <span class="ref">MatsP_125.36</span></p>
            
            
            <p id="MatsP_125.37">
               cārasyānte viśatyarkaṃ dhruveṇa samadhiṣṭhitam <br />
               ataḥ sūryarathasyāpi saṃniveśaṃ pracakṣate //
                <span class="ref">MatsP_125.37</span></p>
            
            
            <p id="MatsP_125.38">
               sthitena tvekacakreṇa pañcāreṇa triṇābhinā <br />
               hiraṇmayenāṇunā vai aṣṭacakraikaneminā <br />
               cakreṇa bhāsvatā sūryaḥ syandanena prasarpiṇā //
                <span class="ref">MatsP_125.38</span></p>
            
            
            <p id="MatsP_125.39">
               śatayojanasāhasro vistārāyāma ucyate <br />
               dviguṇā ca rathopasthād īṣādaṇḍaḥ pramāṇataḥ //
                <span class="ref">MatsP_125.39</span></p>
            
            
            <p id="MatsP_125.40">
               sa tasya brahmaṇā sṛṣṭo ratho hyarthavaśena tu <br />
               asaṅgaḥ kāñcano divyo yuktaḥ pavanagairhayaiḥ //
                <span class="ref">MatsP_125.40</span></p>
            
            
            <p id="MatsP_125.41">
               chandobhirvājirūpaistair yathācakraṃ samāsthitaiḥ <br />
               vāruṇasya rathasyeha lakṣaṇaiḥ sadṛśaśca saḥ //
                <span class="ref">MatsP_125.41</span></p>
            
            
            <p id="MatsP_125.42">
               tenāsau carati vyomni bhāsvānanudinaṃ divi <br />
               athāṅgāni tu sūryasya pratyaṅgāni rathasya ca <br />
               saṃvatsarasyāvayavaiḥ kalpitāni yathākramam //
                <span class="ref">MatsP_125.42</span></p>
            
            
            <p id="MatsP_125.43">
               aharnābhistu sūryasya ekacakrasya vai smṛtaḥ <br />
               arāḥ saṃvatsarāstasya nemyaḥ ṣaḍṛtavaḥ smṛtāḥ //
                <span class="ref">MatsP_125.43</span></p>
            
            
            <p id="MatsP_125.44">
               rātrirvarūtho dharmaśca dhvaja ūrdhvaṃ vyavasthitaḥ <br />
               akṣakoṭyoryugānyasya ārtavāhāḥ kalāḥ smṛtāḥ //
                <span class="ref">MatsP_125.44</span></p>
            
            
            <p id="MatsP_125.45">
               tasya kāṣṭhā smṛtā ghoṇā dantapaṅktiḥ kṣaṇāstu vai <br />
               nimeṣaścānukarṣo 'sya īṣā cāsya kalā smṛtā //
                <span class="ref">MatsP_125.45</span></p>
            
            
            <p id="MatsP_125.46">
               yugākṣakoṭī te tasya arthakāmāvubhau smṛtau <br />
               saptāśvarūpāśchandāṃsi vahante vāyuraṃhasā //
                <span class="ref">MatsP_125.46</span></p>
            
            
            <p id="MatsP_125.47">
               gāyatrī caiva triṣṭupca jagatyanuṣṭuptathaiva ca <br />
               paṅktiśca bṛhatī caiva uṣṇigeva tu saptamam //
                <span class="ref">MatsP_125.47</span></p>
            
            
            <p id="MatsP_125.48">
               cakramakṣe nibaddhaṃ tu dhruve cākṣaḥ samarpitaḥ <br />
               sahacakro bhramatyakṣaḥ sahākṣo bhramati dhruvaḥ //
                <span class="ref">MatsP_125.48</span></p>
            
            
            <p id="MatsP_125.49">
               akṣaḥ sahaiva cakreṇa bhramate 'sau dhruveritaḥ <br />
               evamarthavaśāttasya saṃniveśo rathasya tu //
                <span class="ref">MatsP_125.49</span></p>
            
            
            <p id="MatsP_125.50">
               tathā saṃyogabhāgena siddho vai bhāskaro rathaḥ <br />
               tenāsau taraṇirdevo nabhasaḥ sarpate divam //
                <span class="ref">MatsP_125.50</span></p>
            
            
            <p id="MatsP_125.51">
               yugākṣakoṭī te tasya dakṣiṇe syandanasya tu <br />
               bhramato bhramato raśmī tau cakrayugayostu vai //
                <span class="ref">MatsP_125.51</span></p>
            
            
            <p id="MatsP_125.52">
               maṇḍalāni bhramante 'sya khecarasya rathasya tu <br />
               kulālacakrabhramavan maṇḍalaṃ sarvatodiśam //
                <span class="ref">MatsP_125.52</span></p>
            
            
            <p id="MatsP_125.53">
               yugākṣakoṭī te tasya vātormī syandanasya tu <br />
               saṃkramete dhruvamaho maṇḍale sarvatodiśam //
                <span class="ref">MatsP_125.53</span></p>
            
            
            <p id="MatsP_125.54">
               bhramatastasya raśmī te maṇḍale tūttarāyaṇe <br />
               vardhete dakṣiṇeṣvatra bhramato maṇḍalāni tu //
                <span class="ref">MatsP_125.54</span></p>
            
            
            <p id="MatsP_125.55">
               yugākṣakoṭīsambaddhau dvau raśmī syandanasya tu <br />
               dhruveṇa pragṛhītau tau rathau yau vanato ravim //
                <span class="ref">MatsP_125.55</span></p>
            
            
            <p id="MatsP_125.56">
               ākṛṣyete yadā te tu dhruveṇa samadhiṣṭhite <br />
               tadā so 'bhyantare sūryo bhramate maṇḍalāni tu //
                <span class="ref">MatsP_125.56</span></p>
            
            
            <p id="MatsP_125.57">
               aśītimaṇḍalaśataṃ kāṣṭhayorubhayoścaran <br />
               dhruveṇa mucyamānena punā raśmiyugena ca //
                <span class="ref">MatsP_125.57</span></p>
            
            
            <p id="MatsP_125.58">
               tathaiva bāhyataḥ sūryo bhramate maṇḍalāni tu <br />
               udveṣṭayanvai vegena maṇḍalāni tu gacchati //
                <span class="ref">MatsP_125.58</span></p>
            
            </div>
         
         <div id="d1e101262">
            
            <h3>Matsya-Purāṇa 126</h3>
            *sūta uvāca
            
            
            <p id="MatsP_126.1">
               sa ratho 'dhiṣṭhito devair māsi māsi yathākramam <br />
               tato vahatyathādityaṃ bahubhir ṛṣibhiḥ saha //
                <span class="ref">MatsP_126.1</span></p>
            
            
            <p id="MatsP_126.2">
               gandharvairapsarobhiśca sarpagrāmaṇirākṣasaiḥ <br />
               ete vasanti vai sūrye māsau dvau dvau krameṇa ca //
                <span class="ref">MatsP_126.2</span></p>
            
            
            <p id="MatsP_126.3">
               dhātāryamā pulastyaśca pulahaśca prajāpatī <br />
               uragau vāsukiścaiva saṃkīrṇaścaiva tāvubhau //
                <span class="ref">MatsP_126.3</span></p>
            
            
            <p id="MatsP_126.4">
               tumburur nāradaścaiva gandharvau gāyatāṃ varau <br />
               kṛtasthalāpsarāścaiva yā ca sā puñjikasthalā //
                <span class="ref">MatsP_126.4</span></p>
            
            
            <p id="MatsP_126.5">
               grāmaṇyau rathakṛttasya rathaujāścaiva tāvubhau <br />
               rakṣo hetiḥ prahetiśca yātudhānāvubhau ṛtau //
                <span class="ref">MatsP_126.5</span></p>
            
            
            <p id="MatsP_126.6">
               madhumādhavayorhyeṣa gaṇo vasati bhāskare <br />
               vasangrīṣme tu dvau māsau mitraśca varuṇaśca vai //
                <span class="ref">MatsP_126.6</span></p>
            
            
            <p id="MatsP_126.7">
               ṛṣī atrirvasiṣṭhaśca nāgau takṣakarambhakau <br />
               menakā sahajanyā ca hāhā hūhūśca gāyakau //
                <span class="ref">MatsP_126.7</span></p>
            
            
            <p id="MatsP_126.8">
               rathaṃtaraśca grāmaṇyau rathakṛccaiva tāvubhau <br />
               puruṣādo vadhaścaiva yātudhānau tu tau smṛtau //
                <span class="ref">MatsP_126.8</span></p>
            
            
            <p id="MatsP_126.9">
               ete vasanti vai sūrye māsayoḥ śuciśukrayoḥ <br />
               tataḥ sūrye punaścānyā nivasanti sma devatāḥ //
                <span class="ref">MatsP_126.9</span></p>
            
            
            <p id="MatsP_126.10">
               indraścaiva vivasvāṃśca aṅgirā bhṛgureva ca <br />
               elāpattrastathā sarpaḥ śaṅkhapālaśca pannagaḥ //
                <span class="ref">MatsP_126.10</span></p>
            
            
            <p id="MatsP_126.11">
               viśvāvasusuṣeṇau ca prātaścaiva rathaśca hi <br />
               pramlocetyapsarāścaiva nimrocantī ca te ubhe //
                <span class="ref">MatsP_126.11</span></p>
            
            
            <p id="MatsP_126.12">
               yātudhānastathā hetir vyāghraścaiva tu tāvubhau <br />
               nabhasyanabhasoretair vasantaśca divākare //
                <span class="ref">MatsP_126.12</span></p>
            
            
            <p id="MatsP_126.13">
               māsau dvau devatāḥ sūrye vasanti ca śaradṛtau <br />
               parjanyaścaiva pūṣā ca bharadvājaḥ sagautamaḥ //
                <span class="ref">MatsP_126.13</span></p>
            
            
            <p id="MatsP_126.14">
               citrasenaśca gandharvas tathā vā suruciśca yaḥ <br />
               viśvācī ca ghṛtācī ca ubhe te puṇyalakṣaṇe //
                <span class="ref">MatsP_126.14</span></p>
            
            
            <p id="MatsP_126.15">
               nāgaścairāvataścaiva viśrutaśca dhanaṃjayaḥ <br />
               senajicca suṣeṇaśca senānīr grāmaṇīs tathā //
                <span class="ref">MatsP_126.15</span></p>
            
            
            <p id="MatsP_126.16">
               cāro vātaśca dvāvetau yātudhānāvubhau smṛtau <br />
               vasantyete ca vai sūrye māsayośca tviṣorjayoḥ //
                <span class="ref">MatsP_126.16</span></p>
            
            
            <p id="MatsP_126.17">
               haimantikau ca dvau māsau nivasanti divākare <br />
               aṃśo bhagaśca dvāvetau kaśyapaśca kratuśca tau //
                <span class="ref">MatsP_126.17</span></p>
            
            
            <p id="MatsP_126.18">
               bhujaṃgaśca mahāpadmaḥ sarpaḥ karkoṭakastathā <br />
               citrasenaśca gandharvaḥ pūrṇāyuścaiva gāyanau //
                <span class="ref">MatsP_126.18</span></p>
            
            
            <p id="MatsP_126.19">
               apsarāḥ pūrvacittiśca gandharvā hyurvaśī ca yā <br />
               tārkṣyaścāriṣṭanemiśca senānīr grāmaṇīś ca tau //
                <span class="ref">MatsP_126.19</span></p>
            
            
            <p id="MatsP_126.20">
               vidyutsūryaśca tāvugrau yātudhānau tu tau smṛtau <br />
               sahe caiva sahasye ca vasantyete divākare //
                <span class="ref">MatsP_126.20</span></p>
            
            
            <p id="MatsP_126.21">
               tatastu śiśire cāpi māsayornivasanti te <br />
               tvaṣṭā viṣṇurjamadagnir viśvāmitrastathaiva ca //
                <span class="ref">MatsP_126.21</span></p>
            
            
            <p id="MatsP_126.22">
               kādraveyau tathā nāgau kambalāśvatarāvubhau <br />
               gandharvau dhṛtarāṣṭraśca sūryavarcāśca tāvubhau //
                <span class="ref">MatsP_126.22</span></p>
            
            
            <p id="MatsP_126.23">
               tilottamāpsarāścaiva devī rambhā manoramā <br />
               grāmaṇīr ṛtajiccaiva satyajicca mahābalaḥ //
                <span class="ref">MatsP_126.23</span></p>
            
            
            <p id="MatsP_126.24">
               brahmopetaśca vai rakṣo yajñopetastathaiva ca <br />
               ityete nivasanti sma dvau dvau māsau divākare //
                <span class="ref">MatsP_126.24</span></p>
            
            
            <p id="MatsP_126.25">
               sthānābhimānino hyete gaṇā dvādaśa saptakāḥ <br />
               sūryamāpādayantyete tejasā teja uttamam //
                <span class="ref">MatsP_126.25</span></p>
            
            
            <p id="MatsP_126.26">
               grathitaistu vacobhiśca stuvanti ṛṣayo ravim <br />
               gandharvāpsarasaścaiva gītanṛtyairupāsate //
                <span class="ref">MatsP_126.26</span></p>
            
            
            <p id="MatsP_126.27">
               vidyāgrāmaṇino yakṣāḥ kurvantyābhīṣusaṃgraham <br />
               sarpāḥ sarpanti vai sūrye yātudhānānuyānti ca //
                <span class="ref">MatsP_126.27</span></p>
            
            
            <p id="MatsP_126.28">
               vālakhilyā nayantyastaṃ parivāryodayādravim <br />
               eteṣāmeva devānāṃ yathāvīryaṃ yathātapaḥ //
                <span class="ref">MatsP_126.28</span></p>
            
            
            <p id="MatsP_126.29">
               yathāyogaṃ yathādharmaṃ yathātattvaṃ yathābalam <br />
               tathā tapatyasau sūryas teṣāmiddhastu tejasā //
                <span class="ref">MatsP_126.29</span></p>
            
            
            <p id="MatsP_126.30">
               bhūtānāmaśubhaṃ sarvaṃ vyapohati svatejasā <br />
               mānavānāṃ śubhairhyetair hriyate duritaṃ tu vai //
                <span class="ref">MatsP_126.30</span></p>
            
            
            <p id="MatsP_126.31">
               duritaṃ śubhacārāṇāṃ vyapohanti kvacitkvacit <br />
               ete sahaiva sūryeṇa bhramanti sānugā divi //
                <span class="ref">MatsP_126.31</span></p>
            
            
            <p id="MatsP_126.32">
               tapantaśca japantaśca hlādayantaśca vai prajāḥ <br />
               gopāyanti sma bhūtāni īhante hyanukampayā //
                <span class="ref">MatsP_126.32</span></p>
            
            
            <p id="MatsP_126.33">
               sthānābhimānināṃ hyetat sthānaṃ manvantareṣu vai <br />
               atītānāgatānāṃ ca vartante sāmprataṃ ca ye //
                <span class="ref">MatsP_126.33</span></p>
            
            
            <p id="MatsP_126.34">
               evaṃ vasanti vai sūrye saptakāste caturdaśa <br />
               caturdaśeṣu vartante gaṇā manvantareṣu vai //
                <span class="ref">MatsP_126.34</span></p>
            
            
            <p id="MatsP_126.35">
               grīṣme hime ca varṣāsu muñcamānā yathākramam <br />
               dharmaṃ himaṃ ca varṣaṃ ca yathākramamaharniśam //
                <span class="ref">MatsP_126.35</span></p>
            
            
            <p id="MatsP_126.36">
               gacchatyasāvanudinaṃ parivṛtya raśmīn devānpitṝṃśca manujāṃśca sutarpayanvai <br />
               śukle ca kṛṣṇe tadahaḥkrameṇa kālakṣaye caiva surāḥ pibanti //
                <span class="ref">MatsP_126.36</span></p>
            
            
            <p id="MatsP_126.37">
               māsena taccāmṛtamasya mṛṣṭaṃ suvṛṣṭaye raśmiṣu rakṣitaṃ tu <br />
               sarve 'mṛtaṃ tatpitaraḥ pibanti devāśca saumyāśca tathaiva kāvyāḥ //
                <span class="ref">MatsP_126.37</span></p>
            
            
            <p id="MatsP_126.38">
               sūryeṇa gobhirhi vivardhitābhir adbhiḥ punaścaiva samucchritābhiḥ <br />
               vṛṣṭyābhivṛṣṭābhir athauṣadhībhir martyā athānnena kṣudhaṃ jayanti //
                <span class="ref">MatsP_126.38</span></p>
            
            
            <p id="MatsP_126.39">
               tṛptiśca tenārdhamāsaṃ surāṇāṃ māsaṃ sudhābhiḥ svadhayā pitṝṇām <br />
               annena jīvantyaniśaṃ manuṣyāḥ sūryaḥ śritaṃ taddhi bibharti gobhiḥ //
                <span class="ref">MatsP_126.39</span></p>
            
            
            <p id="MatsP_126.40">
               ityeṣa ekacakreṇa sūryastūrṇaṃ prasarpati <br />
               tatra tairakramairaśvaiḥ sarpate 'sau dinakṣaye //
                <span class="ref">MatsP_126.40</span></p>
            
            
            <p id="MatsP_126.41">
               harir haridbhir hriyate turaṃgamaiḥ pibatyathāpo haribhiḥ sahasradhā <br />
               punaḥ pramuñcatyatha tāśca yo hariḥ sa muhyamāno haribhisturaṃgamaiḥ //
                <span class="ref">MatsP_126.41</span></p>
            
            
            <p id="MatsP_126.42">
               ahorātraṃ rathenāsāv ekacakreṇa vai bhraman <br />
               saptadvīpasamudrāṃśca saptabhiḥ saptabhirdrutam //
                <span class="ref">MatsP_126.42</span></p>
            
            
            <p id="MatsP_126.43">
               chandorūpaiśca tairaśvair yutaścakraṃ tataḥ sthitiḥ <br />
               kāmarūpaiḥ sakṛdyuktaiḥ kāmagaistairmanojavaiḥ //
                <span class="ref">MatsP_126.43</span></p>
            
            
            <p id="MatsP_126.44">
               haritairavyathaiḥ piṅgair īśvarair brahmavādibhiḥ <br />
               bāhyato 'nantaraṃ caiva maṇḍalaṃ divasakramāt //
                <span class="ref">MatsP_126.44</span></p>
            
            
            <p id="MatsP_126.45">
               kalpādau samprayuktāśca vahantyābhūtasaṃplavam <br />
               āvṛto vālakhilyaiśca bhramate rātryahāni tu //
                <span class="ref">MatsP_126.45</span></p>
            
            
            <p id="MatsP_126.46">
               grathitaiḥ svavacobhiśca stūyamāno maharṣibhiḥ <br />
               sevyate gītanṛtyaiśca gandharvāpsarasāṃ gaṇaiḥ //
                <span class="ref">MatsP_126.46</span></p>
            
            
            <p id="MatsP_126.47">
               pataṃgaiḥ patagairaśvair bhrāmyamāṇo divaspatiḥ <br />
               vīthyāśrayāṇi carati nakṣatrāṇi tathā śaśī //
                <span class="ref">MatsP_126.47</span></p>
            
            
            <p id="MatsP_126.48">
               hrāsavṛddhī tathaivāsya raśmayaḥ sūryavatsmṛtāḥ <br />
               tricakrobhayato 'śvaśca vijñeyaḥ śaśino rathaḥ //
                <span class="ref">MatsP_126.48</span></p>
            
            
            <p id="MatsP_126.49">
               apāṃ garbhasamutpanno rathaḥ sāśvaḥ sasārathiḥ <br />
               sahāraistaistribhiścakrair yuktaḥ śuklairhayottamaiḥ //
                <span class="ref">MatsP_126.49</span></p>
            
            
            <p id="MatsP_126.50">
               daśabhisturagairdivyair asaṅgais tanmanojavaiḥ <br />
               sakṛdyukte rathe tasmin vahantastvāyugakṣayam //
                <span class="ref">MatsP_126.50</span></p>
            
            
            <p id="MatsP_126.51">
               saṃgṛhītā rathe tasmiñ chvetaścakṣuḥśravāśca vai <br />
               aśvāstamekavarṇāste vahante śaṅkhavarcasaḥ //
                <span class="ref">MatsP_126.51</span></p>
            
            
            <p id="MatsP_126.52">
               ajaśca tripathaścaiva vṛṣo vājī naro hayaḥ <br />
               aṃśumān saptadhātuśca haṃso vyomamṛgastathā //
                <span class="ref">MatsP_126.52</span></p>
            
            
            <p id="MatsP_126.53">
               ityete nāmabhiścaiva daśa candramaso hayāḥ <br />
               evaṃ candramasaṃ devaṃ vahanti smāyugakṣayam //
                <span class="ref">MatsP_126.53</span></p>
            
            
            <p id="MatsP_126.54">
               devaiḥ parivṛtaḥ somaḥ pitṛbhiḥ saha gacchati <br />
               somasya śuklapakṣādau bhāskare parataḥ sthite //
                <span class="ref">MatsP_126.54</span></p>
            
            
            <p id="MatsP_126.55">
               āpūryate paro bhāgaḥ somasya tu ahaḥkramāt <br />
               tataḥ pītakṣayaṃ somaṃ yupagadvyāpayan raviḥ //
                <span class="ref">MatsP_126.55</span></p>
            
            
            <p id="MatsP_126.56">
               pītaṃ pañcadaśāhaṃ ca raśminaikena bhāskaraḥ <br />
               āpūrayandadau tena bhāgaṃ bhāgamahaḥkramāt //
                <span class="ref">MatsP_126.56</span></p>
            
            
            <p id="MatsP_126.57">
               suṣumnāpyayamānasya śukle vardhanti vai kalāḥ <br />
               tasmāddhrasanti vai kṛṣṇe śukle hyāpyāyayanti ca //
                <span class="ref">MatsP_126.57</span></p>
            
            
            <p id="MatsP_126.58">
               ityevaṃ sūryavīryeṇa candrasyāpyāyate tanuḥ <br />
               paurṇamāsyāṃ pradṛśyeta śuklaḥ sampūrṇamaṇḍalaḥ //
                <span class="ref">MatsP_126.58</span></p>
            
            
            <p id="MatsP_126.59">
               evamāpyāyate somaḥ śuklapakṣeṣvahaḥkramāt <br />
               tato dvitīyāprabhṛti bahulasya caturdaśī //
                <span class="ref">MatsP_126.59</span></p>
            
            
            <p id="MatsP_126.60">
               apāṃ sāramayasyendo rasamātrātmakasya ca <br />
               pibantyambumayaṃ devā madhu saumyaṃ tathāmṛtam //
                <span class="ref">MatsP_126.60</span></p>
            
            
            <p id="MatsP_126.61">
               saṃbhṛtaṃ tvardhamāsena amṛtaṃ sūryatejasā <br />
               bhakṣārthamāgataṃ somaṃ paurṇamāsyāmupāsate //
                <span class="ref">MatsP_126.61</span></p>
            
            
            <p id="MatsP_126.62">
               ekarātraṃ surāḥ sārdhaṃ pitṛbhirṛṣibhiśca vai <br />
               somasya kṛṣṇapakṣādau bhāskarābhimukhasya vai //
                <span class="ref">MatsP_126.62</span></p>
            
            
            <p id="MatsP_126.63">
               prakṣīyate pare hyātmā pīyamānakalākramāt <br />
               trayaśca triṃśatā sārdhaṃ trayastriṃśacchatāni tu //
                <span class="ref">MatsP_126.63</span></p>
            
            
            <p id="MatsP_126.64">
               trayastriṃśatsahasrāṇi devāḥ somaṃ pibanti vai <br />
               ityevaṃ pīyamānasya kṛṣṇe vardhanti tāḥ kalāḥ //
                <span class="ref">MatsP_126.64</span></p>
            
            
            <p id="MatsP_126.65">
               kṣīyante ca tāḥ śuklāḥ kṛṣṇā hyāpyāyayanti ca <br />
               evaṃ dinakramātpīte devaiścāpi niśākare //
                <span class="ref">MatsP_126.65</span></p>
            
            
            <p id="MatsP_126.66">
               pītvārdhamāsaṃ gacchanti amāvāsyāṃ surāśca te <br />
               pitaraścopatiṣṭhanti amāvāsyāṃ niśākaram //
                <span class="ref">MatsP_126.66</span></p>
            
            
            <p id="MatsP_126.67">
               tataḥ pañcadaśe bhāge kiṃciccheṣe niśākare <br />
               tato 'parāhṇe pitaro jaghanyadivase punaḥ //
                <span class="ref">MatsP_126.67</span></p>
            
            
            <p id="MatsP_126.68">
               pibanti dvikalaṃ kālaṃ śiṣṭāstāstu kalāstu yāḥ <br />
               viniḥsṛṣṭaṃ tvamāvāsyāṃ gabhastibhyastadāmṛtam //
                <span class="ref">MatsP_126.68</span></p>
            
            
            <p id="MatsP_126.69">
               ardhamāsasamāptau tu pītvā gacchanti te 'mṛtam <br />
               saumyā barhiṣadaścaiva agniṣvāttāśca ye smṛtāḥ //
                <span class="ref">MatsP_126.69</span></p>
            
            
            <p id="MatsP_126.70">
               kāvyāścaiva tu ye proktāḥ pitaraḥ sarva eva te <br />
               saṃvatsarāśca ye kāvyāḥ pañcābdā vai dvijāḥ smṛtāḥ //
                <span class="ref">MatsP_126.70</span></p>
            
            
            <p id="MatsP_126.71">
               saumyāḥ sutapaso jñeyāḥ saumyā barhiṣadastathā <br />
               agniṣvāttās trayaścaiva pitṛsargasthitā dvijāḥ //
                <span class="ref">MatsP_126.71</span></p>
            
            
            <p id="MatsP_126.72">
               pitṛbhiḥ pīyamānāyāṃ pañcadaśyāṃ tu vai kalām <br />
               yāvacca kṣīyate tasmād bhāgaḥ pañcadaśastu saḥ //
                <span class="ref">MatsP_126.72</span></p>
            
            
            <p id="MatsP_126.73">
               amāvāsyāṃ tathā tasya antarā pūryate paraḥ <br />
               vṛddhikṣayau vai pakṣādau ṣoḍaśyāṃ śaśinaḥ mṛtau <br />
               evaṃ sūryanimitte te kṣayavṛddhī niśākare //
                <span class="ref">MatsP_126.73</span></p>
            
            </div>
         
         <div id="d1e102676">
            
            <h3>Matsya-Purāṇa 127</h3>
            *sūta uvāca
            
            
            <p id="MatsP_127.1">
               tārāgrahāṇāṃ vakṣyāmi svarbhānostu rathaṃ punaḥ <br />
               atha tejomayaḥ śubhraḥ somaputrasya vai rathaḥ //
                <span class="ref">MatsP_127.1</span></p>
            
            
            <p id="MatsP_127.2">
               yukto hayaiḥ piśaṅgastu daśabhir vātaraṃhasaiḥ <br />
               śvetaḥ piśaṅgaḥ sāraṅgo nīlaḥ śyāmo vilohitaḥ //
                <span class="ref">MatsP_127.2</span></p>
            
            
            <p id="MatsP_127.3">
               śvetaśca haritaścaiva pṛṣato vṛṣṇireva ca <br />
               daśabhistu mahābhāgair uttamairvātasambhavaiḥ //
                <span class="ref">MatsP_127.3</span></p>
            
            
            <p id="MatsP_127.4">
               tato bhaumarathaścāpi aṣṭāṅgaḥ kāñcanaḥ smṛtaḥ <br />
               aṣṭabhir lohitairaśvaiḥ sadhvajair agnisambhavaiḥ <br />
               sarpate 'sau kumāro vai ṛjuvakrānuvakragaḥ //
                <span class="ref">MatsP_127.4</span></p>
            
            
            <p id="MatsP_127.5">
               ataścāṅgiraso vidvān devācāryo bṛhaspatiḥ <br />
               gaurāśvena tu raukmeṇa syandanena visarpati //
                <span class="ref">MatsP_127.5</span></p>
            
            
            <p id="MatsP_127.6">
               yuktenāṣṭābhiraśvaiśca dhvajairagnisamudbhavaiḥ <br />
               abdaṃ vasati yo rāśau svadiśaṃ tena gacchati //
                <span class="ref">MatsP_127.6</span></p>
            
            
            <p id="MatsP_127.7">
               yuktenāṣṭābhir aśvaiśca sadhvajairagnisaṃnibhaiḥ <br />
               rathena kṣipravegeṇa bhārgavastena gacchati //
                <span class="ref">MatsP_127.7</span></p>
            
            
            <p id="MatsP_127.8">
               tataḥ śanaiścaro 'pyaśvaiḥ sabalair vātaraṃhasaiḥ <br />
               kārṣṇāyasaṃ samāruhya syandanaṃ yātyasau śaniḥ //
                <span class="ref">MatsP_127.8</span></p>
            
            
            <p id="MatsP_127.9">
               svarbhānostu yathāṣṭāśvāḥ kṛṣṇā vai vātaraṃhasaḥ <br />
               rathaṃ tamomayaṃ tasya vahanti sma sudaṃśitāḥ //
                <span class="ref">MatsP_127.9</span></p>
            
            
            <p id="MatsP_127.10">
               ādityanilayo rāhuḥ somaṃ gacchati parvasu <br />
               ādityameti somācca tamaso 'nteṣu parvasu //
                <span class="ref">MatsP_127.10</span></p>
            
            
            <p id="MatsP_127.11">
               tataḥ ketumatastvaśvā aṣṭau te vātaraṃhasaḥ <br />
               palāladhūmavarṇābhāḥ kṣāmadehāḥ sudāruṇāḥ //
                <span class="ref">MatsP_127.11</span></p>
            
            
            <p id="MatsP_127.12">
               ete vāhā grahāṇāṃ vai mayā proktā rathaiḥ saha <br />
               sarve dhruve nibaddhāste nibaddhā vātaraśmibhiḥ //
                <span class="ref">MatsP_127.12</span></p>
            
            
            <p id="MatsP_127.13">
               ete vai bhrāmyamāṇāste yathāyogaṃ vahanti vai <br />
               vāya yābhiradṛśyābhiḥ prabaddhā vātaraśmibhiḥ //
                <span class="ref">MatsP_127.13</span></p>
            
            
            <p id="MatsP_127.14">
               paribhramanti tadbaddhāś candrasūryagrahā divi <br />
               yāvattamanuparyeti dhruvaṃ ca jyotiṣāṃ gaṇaḥ //
                <span class="ref">MatsP_127.14</span></p>
            
            
            <p id="MatsP_127.15">
               yathā nadyudake nostu udakena sahohyate <br />
               tathā devagṛhāṇi syur uhyante vātaraṃhasā <br />
               tasmādyāni pragṛhyante vyomni devagṛhā iti //
                <span class="ref">MatsP_127.15</span></p>
            
            
            <p id="MatsP_127.16">
               yāvatyaścaiva tārāḥ syus tāvanto 'sya marīcayaḥ <br />
               sarvā dhruvanibaddhāstā bhramantyo bhrāmayanti ca //
                <span class="ref">MatsP_127.16</span></p>
            
            
            <p id="MatsP_127.17">
               tailapīḍaṃ yathā cakraṃ bhramate bhrāmayanti vai <br />
               tathā bhramanti jyotīṃṣi vātabaddhāni sarvaśaḥ //
                <span class="ref">MatsP_127.17</span></p>
            
            
            <p id="MatsP_127.18">
               alātacakravadyānti vātacakreritāni tu <br />
               yasmātpravahate tāni pravahastena sa smṛtaḥ //
                <span class="ref">MatsP_127.18</span></p>
            
            
            <p id="MatsP_127.19">
               evaṃ dhruve niyukto 'sau bhramate jyotiṣāṃ gaṇaḥ <br />
               eṣa tārāmayaḥ proktaḥ śiśumāre dhruvo divi //
                <span class="ref">MatsP_127.19</span></p>
            
            
            <p id="MatsP_127.20">
               yadahnā kurute pāpaṃ taṃ dṛṣṭvā niśi muñcati <br />
               śiśumāraśarīrasthā yāvatyastārakāstu tāḥ //
                <span class="ref">MatsP_127.20</span></p>
            
            
            <p id="MatsP_127.21">
               varṣāṇi dṛṣṭvā jīveta tāvadevādhikāni tu <br />
               śiśumārākṛtiṃ jñātvā pravibhāgena sarvaśaḥ //
                <span class="ref">MatsP_127.21</span></p>
            
            
            <p id="MatsP_127.22">
               uttānapādastasyātha vijñeyaḥ sottaro hanuḥ <br />
               yajño 'dharastu vijñeyo dharmo mūrdhānamāśritaḥ //
                <span class="ref">MatsP_127.22</span></p>
            
            
            <p id="MatsP_127.23">
               hṛdi nārāyaṇaḥ sādhyā aśvinau pūrvapādayoḥ <br />
               varuṇaścāryamā caiva paścime tasya sakthinī //
                <span class="ref">MatsP_127.23</span></p>
            
            
            <p id="MatsP_127.24">
               śiśne saṃvatsaro jñeyo mitraścāpānamāśritaḥ <br />
               pucche 'gniśca mahendraśca marīciḥ kaśyapo dhruvaḥ //
                <span class="ref">MatsP_127.24</span></p>
            
            
            <p id="MatsP_127.25">
               eṣa tārāmayaḥ stambho nāstameti na vodayam <br />
               nakṣatracandrasūryāśca grahāstārāgaṇaiḥ saha //
                <span class="ref">MatsP_127.25</span></p>
            
            
            <p id="MatsP_127.26">
               tanmukhābhimukhāḥ sarve cakrabhūtā divi sthitāḥ <br />
               dhruveṇādhiṣṭhitāścaiva dhruvameva pradakṣiṇam //
                <span class="ref">MatsP_127.26</span></p>
            
            
            <p id="MatsP_127.27">
               pariyānti suraśreṣṭhaṃ meḍhībhūtaṃ dhruvaṃ divi <br />
               āgnīdhrakāśyapānāṃ tu teṣāṃ sa paramo dhruvaḥ //
                <span class="ref">MatsP_127.27</span></p>
            
            
            <p id="MatsP_127.28">
               eka eva bhramatyeṣa merorantaramūrdhani <br />
               jyotiṣāṃ cakramādāya ākarṣaṃstamadhomukhaḥ <br />
               merumālokayanneva pratiyāti pradakṣiṇam //
                <span class="ref">MatsP_127.28</span></p>
            
            </div>
         
         <div id="d1e103244">
            
            <h3>Matsya-Purāṇa 128</h3>
            *ṛṣaya ūcuḥ
            
            
            <p id="MatsP_128.1">
               yadetadbhavatā proktaṃ śrutaṃ sarvamaśeṣataḥ <br />
               kathaṃ devagṛhāṇi syuḥ punarjyotīṃṣi varṇaya //
                <span class="ref">MatsP_128.1</span></p>
            
            *sūta uvāca
            
            
            <p id="MatsP_128.2">
               etatsarvaṃ pravakṣyāmi sūryācandramasorgatim <br />
               yathā devagṛhāṇi syuḥ sūryācandramasostathā //
                <span class="ref">MatsP_128.2</span></p>
            
            
            <p id="MatsP_128.3">
               agnervyuṣṭau rajanyāṃ vai brahmaṇāvyaktayoninā <br />
               avyākṛtamidaṃ tvāsīn naiśena tamasā vṛtam //
                <span class="ref">MatsP_128.3</span></p>
            
            
            <p id="MatsP_128.4">
               caturbhūtāvaśiṣṭe 'smin brahmaṇā samadhiṣṭhite <br />
               svayambhūr bhagavāṃstatra lokatattvārthasādhakaḥ //
                <span class="ref">MatsP_128.4</span></p>
            
            
            <p id="MatsP_128.5">
               khadyotarūpī vicarann āvirbhāvaṃ vyacintayat <br />
               jñātvāgniṃ kalpakālādāv apaḥ pṛthvīṃ ca saṃśritā //
                <span class="ref">MatsP_128.5</span></p>
            
            
            <p id="MatsP_128.6">
               sa saṃbhṛtya prakāśārthaṃ tridhā tulyo 'bhavatpunaḥ <br />
               pācako yastu loke 'smin pārthivaḥ so 'gnirucyate //
                <span class="ref">MatsP_128.6</span></p>
            
            
            <p id="MatsP_128.7">
               yaścāsau tapate sūrye śuciragniśca sa smṛtaḥ <br />
               vaidyuto jāṭharaḥ saumyo vaidyutaścāpyabindhanaḥ //
                <span class="ref">MatsP_128.7</span></p>
            
            
            <p id="MatsP_128.8">
               tejobhiścāpyate kaścit kaścidevāpyanindhanaḥ <br />
               kāṣṭhendhanastu nirmathyaḥ so 'dbhiḥ śāmyati pāvakaḥ //
                <span class="ref">MatsP_128.8</span></p>
            
            
            <p id="MatsP_128.9">
               arciṣmānpacano 'gnistu niṣprabhaḥ saumyalakṣaṇaḥ <br />
               yaścāsau maṇḍale śukle nirūṣmā na prakāśate //
                <span class="ref">MatsP_128.9</span></p>
            
            
            <p id="MatsP_128.10">
               prabhā saurī tu pādena astaṃ yāti divākare <br />
               agnimāviśate rātrau tasmādagniḥ prakāśate //
                <span class="ref">MatsP_128.10</span></p>
            
            
            <p id="MatsP_128.11">
               udite tu punaḥ sūrye ūṣmāgnestu samāviśat <br />
               pādena tejasaścāgnes tasmāt saṃtapate divā //
                <span class="ref">MatsP_128.11</span></p>
            
            
            <p id="MatsP_128.12">
               prākāśyaṃ ca tathauṣṇyaṃ ca sauryāgneye tu tejasī <br />
               parasparānupraveśād āpyāyete divāniśam //
                <span class="ref">MatsP_128.12</span></p>
            
            
            <p id="MatsP_128.13">
               uttare caiva bhūmyardhe tathā hyasmiṃstu dakṣiṇe <br />
               uttiṣṭhati punaḥ sūrye rātrirāviśate hy apaḥ //
                <span class="ref">MatsP_128.13</span></p>
            
            
            <p id="MatsP_128.14">
               tasmāttāmrā bhavantyāpo divārātripraveśanāt <br />
               astaṃ gate punaḥ sūrye aharvai praviśaty apaḥ //
                <span class="ref">MatsP_128.14</span></p>
            
            
            <p id="MatsP_128.15">
               tasmānnaktaṃ punaḥ śuklā hy āpo dṛśyanti bhāsurāḥ <br />
               etena kramayogeṇa bhūmyardhe dakṣiṇottare //
                <span class="ref">MatsP_128.15</span></p>
            
            
            <p id="MatsP_128.16">
               udayāstamaye hyatra ahorātraṃ viśaty apaḥ <br />
               yaścāsau tapate sūryaḥ so 'paḥ pibati raśmibhiḥ //
                <span class="ref">MatsP_128.16</span></p>
            
            
            <p id="MatsP_128.17">
               sahasrapādastveṣo 'gnī raktakumbhanibhastu saḥ <br />
               ādatte sa tu nāḍīnāṃ sahasreṇa samantataḥ //
                <span class="ref">MatsP_128.17</span></p>
            
            
            <p id="MatsP_128.18">
               apo nadīsamudrebhyo hradakūpebhya eva ca <br />
               tasya raśmisahasreṇa śītavarṣoṣṇaniḥsravaḥ //
                <span class="ref">MatsP_128.18</span></p>
            
            
            <p id="MatsP_128.19">
               tāsāṃ catuḥśataṃ nāḍyo varṣante citramūrtayaḥ <br />
               candanāścaiva medhyāśca ketanāś cetanāstathā //
                <span class="ref">MatsP_128.19</span></p>
            
            
            <p id="MatsP_128.20">
               amṛtā jīvanāḥ sarvā raśmayo vṛṣṭisarjanāḥ <br />
               himodbhavāśca te 'nyonyaṃ raśmayastriṃśataḥ smṛtāḥ <br />
               candratārāgrahaiḥ sarvaiḥ pītā bhānorgabhastayaḥ //
                <span class="ref">MatsP_128.20</span></p>
            
            
            <p id="MatsP_128.21">
               etā madhyāstathānyāśca hlādinyo himasarjanāḥ <br />
               śuklāśca kakubhaścaiva gāvo viśvasṛtaśca yāḥ //
                <span class="ref">MatsP_128.21</span></p>
            
            
            <p id="MatsP_128.22">
               śuklāstā nāmataḥ sarvās triṃśato gharmasarjanāḥ <br />
               saṃbibhrati hi tāḥ sarvā manuṣyāndevatāḥ pitṝn //
                <span class="ref">MatsP_128.22</span></p>
            
            
            <p id="MatsP_128.23">
               manuṣyānoṣadhībhiśca svadhayā ca pitṝnapi <br />
               amṛtena surānsarvān saṃtataṃ paritarpayan //
                <span class="ref">MatsP_128.23</span></p>
            
            
            <p id="MatsP_128.24">
               vasante caiva grīṣme ca śanaiḥ saṃtapate tribhiḥ <br />
               varṣāsu ca śaradyevaṃ caturbhiḥ saṃpravarṣati //
                <span class="ref">MatsP_128.24</span></p>
            
            
            <p id="MatsP_128.25">
               hemante śiśire caiva himotsargas tribhiḥ punaḥ <br />
               oṣadhīṣu balaṃ dhatte sudhāṃ ca svadhayā punaḥ //
                <span class="ref">MatsP_128.25</span></p>
            
            
            <p id="MatsP_128.26">
               sūryo 'maratvamamṛte trayas triṣu niyacchati <br />
               evaṃ raśmisahasraṃ tu sauraṃ lokārthasādhakam //
                <span class="ref">MatsP_128.26</span></p>
            
            
            <p id="MatsP_128.27">
               bhidyate ṛtumāsādya sahasraṃ bahudhā punaḥ <br />
               ityevaṃ maṇḍalaṃ śuklaṃ bhāsvaraṃ lokasaṃjñitam //
                <span class="ref">MatsP_128.27</span></p>
            
            
            <p id="MatsP_128.28">
               nakṣatragrahasomānāṃ pratiṣṭhā yonireva ca <br />
               candra ṛkṣagrahāḥ sarve vijñeyāḥ sūryasambhavāḥ //
                <span class="ref">MatsP_128.28</span></p>
            
            
            <p id="MatsP_128.29">
               suṣumnā sūryaraśmiryā kṣīṇaṃ śaśinamedhate <br />
               harikeśaḥ purastāttu yo vai nakṣatrayonikṛt //
                <span class="ref">MatsP_128.29</span></p>
            
            
            <p id="MatsP_128.30">
               dakṣiṇe viśvakarmā tu raśmirāpyāyayadbudham <br />
               viśvāvasuśca yaḥ paścāc chukrayoniśca sa smṛtaḥ //
                <span class="ref">MatsP_128.30</span></p>
            
            
            <p id="MatsP_128.31">
               saṃvardhanastu yo raśmiḥ sa yonirlohitasya ca <br />
               ṣaṣṭhastu hyaśvabhū raśmir yoniḥ sa hi bṛhaspateḥ //
                <span class="ref">MatsP_128.31</span></p>
            
            
            <p id="MatsP_128.32">
               śanaiścaraṃ punaścāpi raśmirāpyāyate surāṭ <br />
               na kṣīyate yatastāni tasmānnakṣatratā smṛtā //
                <span class="ref">MatsP_128.32</span></p>
            
            
            <p id="MatsP_128.33">
               kṣetrāṇyetāni vai sūryam āpatanti gabhastibhiḥ <br />
               kṣetrāṇi teṣāmādatte sūryo nakṣatratā tataḥ //
                <span class="ref">MatsP_128.33</span></p>
            
            
            <p id="MatsP_128.34">
               asmāllokādamuṃ lokaṃ tīrṇānāṃ sukṛtātmanām <br />
               tāraṇāttārakā hyetāḥ śuklatvāccaiva śuklikāḥ //
                <span class="ref">MatsP_128.34</span></p>
            
            
            <p id="MatsP_128.35">
               divyānāṃ pārthivānāṃ ca vaṃśānāṃ caiva sarvaśaḥ <br />
               tapanastejaso yogād āditya iti gadyate //
                <span class="ref">MatsP_128.35</span></p>
            
            
            <p id="MatsP_128.36">
               sravatiḥ syandanārthe ca dhātureṣa nigadyate <br />
               sravaṇāttejasaścaiva tenāsau savitā smṛtaḥ //
                <span class="ref">MatsP_128.36</span></p>
            
            
            <p id="MatsP_128.37">
               bahvarthaścanda ityeṣa pradhāno dhāturucyate <br />
               śuklatve hyamṛtatve ca śītatve hlādane 'pi ca //
                <span class="ref">MatsP_128.37</span></p>
            
            
            <p id="MatsP_128.38">
               sūryācandramasordivye maṇḍale bhāsvare khage <br />
               jalatejomaye śukle vṛttakumbhanibhe śubhe //
                <span class="ref">MatsP_128.38</span></p>
            
            
            <p id="MatsP_128.39">
               vasanti karmadevāstu sthānānyetāni sarvaśaḥ <br />
               manvantareṣu sarveṣu ṛṣisūryagrahādayaḥ //
                <span class="ref">MatsP_128.39</span></p>
            
            
            <p id="MatsP_128.40">
               tāni devagṛhāṇi syuḥ sthānākhyāni bhavanti hi <br />
               sauraṃ sūryo 'viśatsthānaṃ saumyaṃ somastathaiva ca //
                <span class="ref">MatsP_128.40</span></p>
            
            
            <p id="MatsP_128.41">
               śaukraṃ śukro 'viśatsthānaṃ ṣoḍaśāraṃ prabhāsvaram <br />
               bṛhaspatirbṛhattvaṃ ca lohitaṃ cāpi lohitaḥ //
                <span class="ref">MatsP_128.41</span></p>
            
            
            <p id="MatsP_128.42">
               śanaiścaro 'viśatsthānam evaṃ śānaiścaraṃ tathā <br />
               budho 'pi vai budhasthānaṃ bhānuṃ svarbhānureva ca //
                <span class="ref">MatsP_128.42</span></p>
            
            
            <p id="MatsP_128.43">
               nakṣatrāṇi ca sarvāṇi nākṣatrāṇyāviśanti ca <br />
               jyotīṃṣi sukṛtām ete jñeyā devagṛhāstu vai //
                <span class="ref">MatsP_128.43</span></p>
            
            
            <p id="MatsP_128.44">
               sthānānyetāni tiṣṭhanti yāvadābhūtasaṃplavam <br />
               manvantareṣu sarveṣu devasthānāni tāni vai //
                <span class="ref">MatsP_128.44</span></p>
            
            
            <p id="MatsP_128.45">
               abhimānena tiṣṭhanti tāni devāḥ punaḥ punaḥ <br />
               atītāstu sahātītair bhāvyā bhāvyaiḥ suraiḥ saha //
                <span class="ref">MatsP_128.45</span></p>
            
            
            <p id="MatsP_128.46">
               vartante vartamānaiśca suraiḥ sārdhaṃ tu sthāninaḥ <br />
               sūryo devo vivasvāṃśca aṣṭamastvaditeḥ sutaḥ //
                <span class="ref">MatsP_128.46</span></p>
            
            
            <p id="MatsP_128.47">
               dyutimāndharmayuktaśca somo devo vasuḥ smṛtaḥ <br />
               śukro daityastu vijñeyo bhārgavo 'surayājakaḥ //
                <span class="ref">MatsP_128.47</span></p>
            
            
            <p id="MatsP_128.48">
               bṛhaspatir bṛhattejā devācāryo 'ṅgiraḥsutaḥ <br />
               budho manoharaścaiva śaśiputrastu sa smṛtaḥ //
                <span class="ref">MatsP_128.48</span></p>
            
            
            <p id="MatsP_128.49">
               śanaiścaro virūpaśca saṃjñāputro vivasvataḥ <br />
               agnirvikeśyāṃ jajñe tu yuvāsau lohitādhipaḥ //
                <span class="ref">MatsP_128.49</span></p>
            
            
            <p id="MatsP_128.50">
               nakṣatranāmnyaḥ kṣetreṣu dākṣāyaṇyaḥ sutāḥ smṛtāḥ <br />
               svarbhānuḥ siṃhikāputro bhūtasaṃsādhano 'suraḥ //
                <span class="ref">MatsP_128.50</span></p>
            
            
            <p id="MatsP_128.51">
               candrārkagrahanakṣatreṣv abhimānī prakīrtitaḥ <br />
               sthānānyetāni coktāni sthāninyaścaiva devatāḥ //
                <span class="ref">MatsP_128.51</span></p>
            
            
            <p id="MatsP_128.52">
               śuklamagnisamaṃ divyaṃ sahasrāṃśorvivasvataḥ <br />
               sahasrāṃśutviṣaḥ sthānam ammayaṃ taijasaṃ tathā //
                <span class="ref">MatsP_128.52</span></p>
            
            
            <p id="MatsP_128.53">
               āśāsthānaṃ manojñasya raviraśmigṛhe sthitam <br />
               śukraḥ ṣoḍaśaraśmistu yastu devo hyapomayaḥ //
                <span class="ref">MatsP_128.53</span></p>
            
            
            <p id="MatsP_128.54">
               lohito navaraśmistu sthānamāpyaṃ tu tasya vai <br />
               bṛhaddvādaśaraśmīkaṃ haridrābhaṃ tu vedhasaḥ //
                <span class="ref">MatsP_128.54</span></p>
            
            
            <p id="MatsP_128.55">
               aṣṭaraśmiśanestattu kṛṣṇaṃ vṛddhamayasmayam <br />
               svarbhānostvāyasaṃ sthānaṃ bhūtasaṃtāpanālayam //
                <span class="ref">MatsP_128.55</span></p>
            
            
            <p id="MatsP_128.56">
               sukṛtām āśrayāstārā raśmayastu hiraṇmayāḥ <br />
               tāraṇāttārakā hyetāḥ śuklatvāccaiva tārakāḥ //
                <span class="ref">MatsP_128.56</span></p>
            
            
            <p id="MatsP_128.57">
               navayojanasāhasro viṣkambhaḥ savituḥ smṛtaḥ <br />
               maṇḍalaṃ triguṇaṃ cāsya vistāro bhāskarasya tu //
                <span class="ref">MatsP_128.57</span></p>
            
            
            <p id="MatsP_128.58">
               dviguṇaḥ sūryavistārād vistāraḥ śaśinaḥ smṛtaḥ <br />
               triguṇaṃ maṇḍalaṃ cāsya vaipulyācchaśinaḥ smṛtam //
                <span class="ref">MatsP_128.58</span></p>
            
            
            <p id="MatsP_128.59">
               sarvopari nisṛṣṭāni maṇḍalāni tu tārakāḥ <br />
               yojanārdhapramāṇāni tābhyo 'nyāni gaṇāni tu //
                <span class="ref">MatsP_128.59</span></p>
            
            
            <p id="MatsP_128.60">
               tulyo bhūtvā tu svarbhānus tadadhastātprasarpati <br />
               uddhūtya pārthivīṃ chāyāṃ nirmitāṃ maṇḍalākṛtim //
                <span class="ref">MatsP_128.60</span></p>
            
            
            <p id="MatsP_128.61">
               brahmaṇā nirmitaṃ sthānaṃ tṛtīyaṃ tu tamomayam <br />
               ādityātsa tu niṣkramya somaṃ gacchati parvasu //
                <span class="ref">MatsP_128.61</span></p>
            
            
            <p id="MatsP_128.62">
               ādityameti somācca punaḥ saureṣu parvasu <br />
               svabhāsā tudate yasmāt svarbhānuriti sa smṛtaḥ //
                <span class="ref">MatsP_128.62</span></p>
            
            
            <p id="MatsP_128.63">
               candrataḥ ṣoḍaśo bhāgo bhārgavasya vidhīyate <br />
               viṣkambhānmaṇḍalāccaiva yojanānāṃ tu sa smṛtaḥ //
                <span class="ref">MatsP_128.63</span></p>
            
            
            <p id="MatsP_128.64">
               bhārgavātpādahīnaśca vijñeyo vai bṛhaspatiḥ <br />
               bṛhaspateḥ pādahīnau ketuvakrāvubhau smṛtau //
                <span class="ref">MatsP_128.64</span></p>
            
            
            <p id="MatsP_128.65">
               vistāramaṇḍalābhyāṃ tu pādahīnastayorbudhaḥ <br />
               tārānakṣatrarūpāṇi vapuṣmantīha yāni vai //
                <span class="ref">MatsP_128.65</span></p>
            
            
            <p id="MatsP_128.66">
               budhena samarūpāṇi vistārānmaṇḍalāttu vai <br />
               tārānakṣatrarūpāṇi hīnāni tu parasparam //
                <span class="ref">MatsP_128.66</span></p>
            
            
            <p id="MatsP_128.67">
               śatāni pañca catvāri trīṇi dve caikameva ca <br />
               sarvopari nisṛṣṭāni maṇḍalāni tu tārakāḥ //
                <span class="ref">MatsP_128.67</span></p>
            
            
            <p id="MatsP_128.68">
               yojanārdhapramāṇāni tebhyo hrasvaṃ na vidyate <br />
               upariṣṭāttu ye teṣāṃ grahā ye krūrasāttvikāḥ //
                <span class="ref">MatsP_128.68</span></p>
            
            
            <p id="MatsP_128.69">
               sauraścāṅgiraso vakro vijñeyā mandacāriṇaḥ <br />
               tebhyo 'dhastāttu catvāraḥ punaścānye mahāgrahāḥ //
                <span class="ref">MatsP_128.69</span></p>
            
            
            <p id="MatsP_128.70">
               somaḥ sūryo budhaścaiva bhārgavaśceti śīghragāḥ <br />
               yāvanti caiva ṛkṣāṇi koṭyastāvanti tārakāḥ //
                <span class="ref">MatsP_128.70</span></p>
            
            
            <p id="MatsP_128.71">
               sarveṣāṃ tu grahāṇāṃ vai sūryo 'dhastātprasarpati <br />
               vistīrṇaṃ maṇḍalaṃ kṛtvā tasyordhvaṃ carate śaśī //
                <span class="ref">MatsP_128.71</span></p>
            
            
            <p id="MatsP_128.72">
               nakṣatramaṇḍalaṃ cāpi somādūrdhvaṃ prasarpati <br />
               nakṣatrebhyo budhaścordhvaṃ budhāccordhvaṃ tu bhārgavaḥ //
                <span class="ref">MatsP_128.72</span></p>
            
            
            <p id="MatsP_128.73">
               vakrastu bhārgavādūrdhvaṃ vakrādūrdhvaṃ bṛhaspatiḥ <br />
               tasmācchanaiścaraścordhvaṃ devācāryopari sthitaḥ //
                <span class="ref">MatsP_128.73</span></p>
            
            
            <p id="MatsP_128.74">
               śanaiścarāttathā cordhvaṃ jñeyaṃ saptarṣimaṇḍalam <br />
               saptarṣibhyo dhruvaścordhvaṃ samastaṃ tridivaṃ dhruve //
                <span class="ref">MatsP_128.74</span></p>
            
            
            <p id="MatsP_128.75">
               dviguṇeṣu sahasreṣu yojanānāṃ śateṣu ca <br />
               grahāntaram athaikaikam ūrdhvaṃ nakṣatramaṇḍalāt //
                <span class="ref">MatsP_128.75</span></p>
            
            
            <p id="MatsP_128.76">
               tārāgrahāntarāṇi syur uparyuparyadhiṣṭhitam <br />
               grahāśca candrasūryau ca divi divyena tejasā //
                <span class="ref">MatsP_128.76</span></p>
            
            
            <p id="MatsP_128.77">
               nakṣatreṣu ca yujyante gacchanto niyatakramāt <br />
               candrārkagrahanakṣatrā nīcoccagṛhamāśritāḥ //
                <span class="ref">MatsP_128.77</span></p>
            
            
            <p id="MatsP_128.78">
               samāgame ca bhede ca paśyanti yugapatprajāḥ <br />
               parasparaṃ sthitā hyevaṃ yujyante ca parasparam //
                <span class="ref">MatsP_128.78</span></p>
            
            
            <p id="MatsP_128.79">
               asaṃkareṇa vijñeyas teṣāṃ yogastu vai budhaiḥ <br />
               ityevaṃ saṃniveśo vai pṛthivyā jyotiṣāṃ ca yaḥ //
                <span class="ref">MatsP_128.79</span></p>
            
            
            <p id="MatsP_128.80">
               dvīpānāmudadhīnāṃ ca parvatānāṃ tathaiva ca <br />
               varṣāṇāṃ ca nadīnāṃ ca ye ca teṣu vasanti vai //
                <span class="ref">MatsP_128.80</span></p>
            
            
            <p id="MatsP_128.81">
               ityeṣo 'rkavaśenaiva saṃniveśastu jyotiṣām <br />
               āvartaḥ sāntaro madhye saṃkṣiptaśca dhruvāttu sa //
                <span class="ref">MatsP_128.81</span></p>
            
            
            <p id="MatsP_128.82">
               sarvatasteṣu vistīrṇo vṛttākāra ivocchritaḥ <br />
               lokasaṃvyavahārārtham īśvareṇa vinirmitaḥ //
                <span class="ref">MatsP_128.82</span></p>
            
            
            <p id="MatsP_128.83">
               kalpādau buddhipūrvaṃ tu sthāpito 'sau svayambhuvā <br />
               ityeṣa saṃniveśo vai sarvasya jyotirātmakaḥ //
                <span class="ref">MatsP_128.83</span></p>
            
            
            <p id="MatsP_128.84">
               vaiśvarūpaṃ pradhānasya pariṇāho 'sya yaḥ smṛtaḥ <br />
               teṣāṃ śakyaṃ na saṃkhyātuṃ yāthātathyena kenacit <br />
               gatāgataṃ manuṣyeṇa jyotiṣāṃ māṃsacakṣuṣā //
                <span class="ref">MatsP_128.84</span></p>
            
            </div>
         
         <div id="d1e104879">
            
            <h3>Matsya-Purāṇa 129</h3>
            *ṛṣaya ūcuḥ
            
            
            <p id="MatsP_129.1">
               kathaṃ jagāma bhagavān purāritvaṃ maheśvaraḥ <br />
               dadāha ca kathaṃ devas tanno vistarato vada //
                <span class="ref">MatsP_129.1</span></p>
            
            
            <p id="MatsP_129.2">
               pṛcchāmastvāṃ vayaṃ sarve bahumānātpunaḥ punaḥ <br />
               tripuraṃ tadyathā durgaṃ mayamāyāvinirmitam <br />
               devenaikeṣuṇā dagdhaṃ tathā no vada mānada //
                <span class="ref">MatsP_129.2</span></p>
            
            *sūta uvāca
            
            
            <p id="MatsP_129.3">
               śṛṇudhvaṃ tripuraṃ devo yathā dāritavān bhavaḥ <br />
               mayo nāma mahāmāyo māyānāṃ janako 'suraḥ //
                <span class="ref">MatsP_129.3</span></p>
            
            
            <p id="MatsP_129.4">
               nirjitaḥ sa tu saṃgrāme tatāpa paramaṃ tapaḥ <br />
               tapasyantaṃ tu taṃ viprā daityāvanyāvanugrahāt //
                <span class="ref">MatsP_129.4</span></p>
            
            
            <p id="MatsP_129.5">
               tasyaiva kṛtyamuddiśya tepatuḥ paramaṃ tapaḥ <br />
               vidyunmālī ca balavāṃs tārakākhyaśca vīryavān //
                <span class="ref">MatsP_129.5</span></p>
            
            
            <p id="MatsP_129.6">
               mayatejaḥsamākrāntau tepaturmayapārśvagau <br />
               lokā iva yathā mūrtās trayas traya ivāgnayaḥ //
                <span class="ref">MatsP_129.6</span></p>
            
            
            <p id="MatsP_129.7">
               lokatrayaṃ tāpayantas te tepurdānavāstapaḥ <br />
               hemante jalaśayyāsu grīṣme pañcatape tathā //
                <span class="ref">MatsP_129.7</span></p>
            
            
            <p id="MatsP_129.8">
               varṣāsu ca tathākāśe kṣapayantastanūḥ priyāḥ <br />
               sevānāḥ phalamūlāni puṣpāṇi ca jalāni ca //
                <span class="ref">MatsP_129.8</span></p>
            
            
            <p id="MatsP_129.9">
               anyadācaritāhārāḥ paṅkenācitavalkalāḥ <br />
               magnāḥ śaivālapaṅkeṣu vimalāvimaleṣu ca //
                <span class="ref">MatsP_129.9</span></p>
            
            
            <p id="MatsP_129.10">
               nirmāṃsāśca tato jātāḥ kṛśā dhamanisaṃtatāḥ <br />
               teṣāṃ tapaḥprabhāvena prabhāvavidhutaṃ yathā //
                <span class="ref">MatsP_129.10</span></p>
            
            
            <p id="MatsP_129.11">
               niṣprabhaṃ tu jagatsarvaṃ mandamevābhibhāṣitam <br />
               dahyamāneṣu lokeṣu taistribhirdānavāgnibhiḥ //
                <span class="ref">MatsP_129.11</span></p>
            
            
            <p id="MatsP_129.12">
               teṣāmagre jagadbandhuḥ prādurbhūtaḥ pitāmahaḥ <br />
               tataḥ sāhasakartāraḥ prāhuste sahasāgatam //
                <span class="ref">MatsP_129.12</span></p>
            
            
            <p id="MatsP_129.13">
               svakaṃ pitāmahaṃ daityās taṃ vai tuṣṭuvureva ca <br />
               atha tāndānavānbrahmā tapasā tapanaprabhān //
                <span class="ref">MatsP_129.13</span></p>
            
            
            <p id="MatsP_129.14">
               uvāca harṣapūrṇākṣo harṣapūrṇamukhastadā <br />
               varado 'haṃ hi vo vatsās tapastoṣita āgataḥ //
                <span class="ref">MatsP_129.14</span></p>
            
            
            <p id="MatsP_129.15">
               vriyatām īpsitaṃ yacca sābhilāṣaṃ taducyatām <br />
               ityevamucyamānāstu pratipannaṃ pitāmaham //
                <span class="ref">MatsP_129.15</span></p>
            
            
            <p id="MatsP_129.16">
               viśvakarmā mayaḥ prāha praharṣotphullalocanaḥ <br />
               deva daityāḥ purā devaiḥ saṃgrāme tārakāmaye //
                <span class="ref">MatsP_129.16</span></p>
            
            
            <p id="MatsP_129.17">
               nirjitāstāḍitāścaiva hatāścāpyāyudhairapi <br />
               devairvairānubandhācca dhāvanto bhayavepitāḥ //
                <span class="ref">MatsP_129.17</span></p>
            
            
            <p id="MatsP_129.18">
               śaraṇaṃ naiva jānīmaḥ śarma vā śaraṇārthinaḥ <br />
               so 'haṃ tapaḥprabhāvena tava bhaktyā tathaiva ca //
                <span class="ref">MatsP_129.18</span></p>
            
            
            <p id="MatsP_129.19">
               icchāmi kartuṃ taddurgaṃ yaddevairapi dustaram <br />
               tasmiṃśca tripure durge matkṛte kṛtināṃ vara //
                <span class="ref">MatsP_129.19</span></p>
            
            
            <p id="MatsP_129.20">
               bhūmyānāṃ jalajānāṃ ca śāpānāṃ munitejasām <br />
               devapraharaṇānāṃ ca devānāṃ ca prajāpateḥ //
                <span class="ref">MatsP_129.20</span></p>
            
            
            <p id="MatsP_129.21">
               alaṅghanīyaṃ bhavatu tripuraṃ yadi te priyam <br />
               viśvakarmā itīvoktaḥ sa tadā viśvakarmaṇā //
                <span class="ref">MatsP_129.21</span></p>
            
            
            <p id="MatsP_129.22">
               uvāca prahasanvākyaṃ mayaṃ daityagaṇādhipam <br />
               sarvāmaratvaṃ naivāsti asadvṛttasya dānava //
                <span class="ref">MatsP_129.22</span></p>
            
            
            <p id="MatsP_129.23">
               tasmāddurgavidhānaṃ hi kṣaṇādapi vidhīyatām <br />
               pitāmahavacaḥ śrutvā tadaivaṃ dānavo mayaḥ //
                <span class="ref">MatsP_129.23</span></p>
            
            
            <p id="MatsP_129.24">
               prāñjaliḥ punarapyāha brahmāṇaṃ padmasambhavam <br />
               yastadekeṣuṇā durgaṃ sakṛnmuktena nirdahet //
                <span class="ref">MatsP_129.24</span></p>
            
            
            <p id="MatsP_129.25">
               samaṃ sa saṃyuge hanyād avadhyaṃ śeṣato bhavet <br />
               evamastviti cāpyuktvā mayaṃ devaḥ pitāmahaḥ //
                <span class="ref">MatsP_129.25</span></p>
            
            
            <p id="MatsP_129.26">
               svapne labdho yathārtho vai tatraivādarśanaṃ yayau <br />
               gate pitāmahe daityā gatā mayaraviprabhāḥ //
                <span class="ref">MatsP_129.26</span></p>
            
            
            <p id="MatsP_129.27">
               varadānādvirejuste tapasā ca mahābalāḥ <br />
               sa mayastu mahābuddhir dānavo vṛṣasattamaḥ //
                <span class="ref">MatsP_129.27</span></p>
            
            
            <p id="MatsP_129.28">
               durgaṃ vyavasitaḥ kartum iti cācintayattadā <br />
               kathaṃ nāma bhaveddurgaṃ tanmayā tripuraṃ kṛtam //
                <span class="ref">MatsP_129.28</span></p>
            
            
            <p id="MatsP_129.29">
               vatsyate tatpuraṃ divyaṃ matto nānyairna saṃśayaḥ <br />
               yathācaikeṣuṇā tena tatpuraṃ na hi hanyate //
                <span class="ref">MatsP_129.29</span></p>
            
            
            <p id="MatsP_129.30">
               devaistathā vidhātavyaṃ mayā mativicāraṇam <br />
               vistāro yojanaśatam ekaikasya purasya tu //
                <span class="ref">MatsP_129.30</span></p>
            
            
            <p id="MatsP_129.31">
               kāryasteṣāṃ ca viṣkambhaś caikaikaśatayojanam <br />
               puṣyayogeṇa nirmāṇaṃ purāṇaṃ ca bhaviṣyati //
                <span class="ref">MatsP_129.31</span></p>
            
            
            <p id="MatsP_129.32">
               puṣyayogeṇa ca divi sameṣyanti parasparam <br />
               puṣyayogeṇa yuktāni yastānyāsādayiṣyati //
                <span class="ref">MatsP_129.32</span></p>
            
            
            <p id="MatsP_129.33">
               purāṇyekaprahāreṇa śatāni nihaniṣyati <br />
               āyasaṃ tu kṣititale rājataṃ tu nabhastale //
                <span class="ref">MatsP_129.33</span></p>
            
            
            <p id="MatsP_129.34">
               rājatasyopariṣṭāttu sauvarṇaṃ bhavitā puram <br />
               evaṃ tribhiḥ purairyuktaṃ tripuraṃ tadbhaviṣyati <br />
               śatayojanaviṣkambhair antaraistaddurāsadam //
                <span class="ref">MatsP_129.34</span></p>
            
            
            <p id="MatsP_129.35">
               aṭṭālakair yantraśataghnibhiśca sacakraśūlopalakampanaiśca <br />
               dvārairmahāmandaramerukalpaiḥ prākāraśṛṅgaiḥ suvirājamānam //
                <span class="ref">MatsP_129.35</span></p>
            
            
            <p id="MatsP_129.36">
               satārakākhyena mayena guptaṃ svasthaṃ ca guptaṃ taḍinmālināpi <br />
               ko nāma hantuṃ tripuraṃ samartho muktvā trinetraṃ bhagavantamekam //
                <span class="ref">MatsP_129.36</span></p>
            
            </div>
         
         <div id="d1e105594">
            
            <h3>Matsya-Purāṇa 130</h3>
            *sūta uvāca
            
            
            <p id="MatsP_130.1">
               iti cintāyuto daityo divyopāyaprabhāvajam <br />
               cakāra tripuraṃ durgaṃ manaḥsaṃcāracāritam //
                <span class="ref">MatsP_130.1</span></p>
            
            
            <p id="MatsP_130.2">
               prākāro 'nena mārgeṇa iha vāmutra gopuram <br />
               iha cāṭṭālakadvāram iha cāṭṭālagopuram //
                <span class="ref">MatsP_130.2</span></p>
            
            
            <p id="MatsP_130.3">
               rājamārga itaścāpi vipulo bhavatāmiti <br />
               rathyoparathyāḥ sattrikā iha catvara eva ca //
                <span class="ref">MatsP_130.3</span></p>
            
            
            <p id="MatsP_130.4">
               idamantaḥpurasthānaṃ rudrāyatanamatra ca <br />
               savaṭāni taḍāgāni hy atra vāpyaḥ sarāṃsi ca //
                <span class="ref">MatsP_130.4</span></p>
            
            
            <p id="MatsP_130.5">
               ārāmāśca sabhāścātra udyānānyatra vā tathā <br />
               upanirgamo dānavānāṃ bhavatyatra manoharaḥ //
                <span class="ref">MatsP_130.5</span></p>
            
            
            <p id="MatsP_130.6">
               ityevaṃ mānasaṃ tatrākalpayatpurakalpavit <br />
               mayena tatpuraṃ sṛṣṭaṃ tripuraṃ tviti naḥ śrutam //
                <span class="ref">MatsP_130.6</span></p>
            
            
            <p id="MatsP_130.7">
               kārṣṇāyasamayaṃ yattu mayena vihitaṃ puram <br />
               tārakākhyo 'dhipastatra kṛtasthānādhipo 'vasat //
                <span class="ref">MatsP_130.7</span></p>
            
            
            <p id="MatsP_130.8">
               yattu pūrṇendusaṃkāśaṃ rājataṃ nirmitaṃ puram <br />
               vidyunmālī prabhustatra vidyunmālī tvivāmbudaḥ //
                <span class="ref">MatsP_130.8</span></p>
            
            
            <p id="MatsP_130.9">
               suvarṇādhikṛtaṃ yacca mayena vihitaṃ puram <br />
               svayameva mayastatra gatastadadhipaḥ prabhuḥ //
                <span class="ref">MatsP_130.9</span></p>
            
            
            <p id="MatsP_130.10">
               tārakasya puraṃ tatra śatayojanamantaram <br />
               vidyunmālipuraṃ cāpi śatayojanake 'ntare //
                <span class="ref">MatsP_130.10</span></p>
            
            
            <p id="MatsP_130.11">
               meruparvatasaṃkāśaṃ mayasyāpi puraṃ mahat <br />
               puṣyasaṃyogamātreṇa kālena sa mayaḥ purā //
                <span class="ref">MatsP_130.11</span></p>
            
            
            <p id="MatsP_130.12">
               kṛtavāṃstripuraṃ daityas trinetraḥ puṣpakaṃ yathā <br />
               yena yena mayo yāti prakurvāṇaḥ puraṃ purāt //
                <span class="ref">MatsP_130.12</span></p>
            
            
            <p id="MatsP_130.13">
               praśastāstatra tatraiva vāruṇyāmālayāḥ svayam <br />
               rukmarūpyāyasānāṃ ca śataśo 'tha sahasraśaḥ //
                <span class="ref">MatsP_130.13</span></p>
            
            
            <p id="MatsP_130.14">
               ratnācitāni śobhante purāṇyamaravidviṣām <br />
               prāsādaśatajuṣṭāni kūṭāgārotkaṭāni ca //
                <span class="ref">MatsP_130.14</span></p>
            
            
            <p id="MatsP_130.15">
               sarveṣāṃ kāmagāni syuḥ sarvalokātigāni ca <br />
               sodyānavāpīkūpāni sapadmasaravanti ca //
                <span class="ref">MatsP_130.15</span></p>
            
            
            <p id="MatsP_130.16">
               aśokavanabhūtāni kokilārutavanti ca <br />
               citraśālāviśālāni catuḥśālottamāni ca //
                <span class="ref">MatsP_130.16</span></p>
            
            
            <p id="MatsP_130.17">
               saptāṣṭadaśabhaumāni satkṛtāni mayena ca <br />
               bahudhvajapatākāni sragdāmālaṃkṛtāni ca //
                <span class="ref">MatsP_130.17</span></p>
            
            
            <p id="MatsP_130.18">
               kiṅkiṇījālaśabdāni gandhavanti mahānti ca <br />
               susaṃyuktopaliptāni puṣpanaivedyavanti ca //
                <span class="ref">MatsP_130.18</span></p>
            
            
            <p id="MatsP_130.19">
               yajñadhūmāndhakārāṇi saṃpūrṇakalaśāni ca <br />
               gaganāvaraṇābhāni haṃsapaṅktinibhāni ca //
                <span class="ref">MatsP_130.19</span></p>
            
            
            <p id="MatsP_130.20">
               paṅktīkṛtāni rājante gṛhāṇi tripure pure <br />
               muktākalāpairlambadbhir hasantīva śaśiśriyam //
                <span class="ref">MatsP_130.20</span></p>
            
            
            <p id="MatsP_130.21">
               mallikājātipuṣpādyair gandhadhūpādhivāsitaiḥ <br />
               pañcendriyasukhairnityaṃ samaiḥ satpuruṣairiva //
                <span class="ref">MatsP_130.21</span></p>
            
            
            <p id="MatsP_130.22">
               hemarājatalohādyamaṇiratnāñjanāṅkitāḥ <br />
               prākārāstripure tasmin giriprākārasaṃnibhāḥ //
                <span class="ref">MatsP_130.22</span></p>
            
            
            <p id="MatsP_130.23">
               ekaikasminpure tasmin gopurāṇāṃ śataṃ śatam <br />
               sapatākādhvajavatāṃ dṛśyante giriśṛṅgavat //
                <span class="ref">MatsP_130.23</span></p>
            
            
            <p id="MatsP_130.24">
               nūpurārāvaramyāṇi tripure tatpurāṇyapi <br />
               svargātiriktaśrīkāṇi tatra kanyāpurāṇi ca //
                <span class="ref">MatsP_130.24</span></p>
            
            
            <p id="MatsP_130.25">
               ārāmaiśca vihāraiśca taḍāgavaṭacatvaraiḥ <br />
               sarobhiśca saridbhiśca vanaiścopavanairapi //
                <span class="ref">MatsP_130.25</span></p>
            
            
            <p id="MatsP_130.26">
               divyabhogopabhogāni nānāratnayutāni ca <br />
               puṣpotkaraiśca subhagās tripurasyopanirgamāḥ <br />
               parikhāśatagambhīrāḥ kṛtā māyānivāraṇaiḥ //
                <span class="ref">MatsP_130.26</span></p>
            
            
            <p id="MatsP_130.27">
               niśamya taddurgavidhānamuttamaṃ kṛtaṃ mayenādbhutavīryakarmaṇā <br />
               diteḥ sutā daivatarājavairiṇaḥ sahasraśaḥ prāpuranantavikramāḥ //
                <span class="ref">MatsP_130.27</span></p>
            
            
            <p id="MatsP_130.28">
               tadāsurairdarpitavairimardanair janārdanaiḥ śailakarīndrasaṃnibhaiḥ <br />
               babhūva pūrṇaṃ tripuraṃ tathā purā yathāmbaraṃ bhūrijalair jalapradaiḥ //
                <span class="ref">MatsP_130.28</span></p>
            
            </div>
         
         <div id="d1e106144">
            
            <h3>Matsya-Purāṇa 131</h3>
            *sūta uvāca
            
            
            <p id="MatsP_131.1">
               nirmite tripure durge mayenāsuraśilpinā <br />
               taddurgaṃ durgatāṃ prāpa baddhavairaiḥ surāsuraiḥ //
                <span class="ref">MatsP_131.1</span></p>
            
            
            <p id="MatsP_131.2">
               sakalatrāḥ saputrāśca śastravanto 'ntakopamāḥ <br />
               mayādiṣṭāni viviśur gṛhāṇi hṛṣitāśca te //
                <span class="ref">MatsP_131.2</span></p>
            
            
            <p id="MatsP_131.3">
               siṃhā vanamivāneke makarā iva sāgaram <br />
               roṣaiścaivātipāruṣyaiḥ śarīramiva saṃhataiḥ //
                <span class="ref">MatsP_131.3</span></p>
            
            
            <p id="MatsP_131.4">
               tadvadbalibhiradhyastaṃ tatpuraṃ devatāribhiḥ <br />
               tripuraṃ saṃkulaṃ jātaṃ daityakoṭiśatākulam //
                <span class="ref">MatsP_131.4</span></p>
            
            
            <p id="MatsP_131.5">
               sutalādapi niṣpatya pātālāddānavālayāt <br />
               upatasthuḥ payodābhā ye ca giryupajīvinaḥ //
                <span class="ref">MatsP_131.5</span></p>
            
            
            <p id="MatsP_131.6">
               yo yaṃ prārthayate kāmaṃ samprāptastripurāśrayāt <br />
               tasya tasya mayastatra māyayā vidadhāti saḥ //
                <span class="ref">MatsP_131.6</span></p>
            
            
            <p id="MatsP_131.7">
               sacandreṣu pradoṣeṣu sāmbujeṣu saraḥsu ca <br />
               ārāmeṣu sacūteṣu tapodhanavaneṣu ca //
                <span class="ref">MatsP_131.7</span></p>
            
            
            <p id="MatsP_131.8">
               svaṅgāścandanadigdhāṅgāṃ mātaṃgāḥ samadā iva <br />
               mṛṣṭābharaṇavastrāśca mṛṣṭasraganulepanāḥ //
                <span class="ref">MatsP_131.8</span></p>
            
            
            <p id="MatsP_131.9">
               priyābhiḥ priyakrāmābhir hāvabhāvaprasūtibhiḥ <br />
               nārībhiḥ satataṃ remur muditāścaiva dānavāḥ //
                <span class="ref">MatsP_131.9</span></p>
            
            
            <p id="MatsP_131.10">
               mayena nirmite sthāne modamānā mahāsurāḥ <br />
               arthe dharme ca kāme ca nidadhuste matīḥ svayam //
                <span class="ref">MatsP_131.10</span></p>
            
            
            <p id="MatsP_131.11">
               teṣāṃ tripurayuktānāṃ tripure tridaśāriṇām <br />
               vrajati sma sukhaṃ kālaḥ svargasthānāṃ yathā tathā //
                <span class="ref">MatsP_131.11</span></p>
            
            
            <p id="MatsP_131.12">
               śuśrūṣante pitṝnputrāḥ patnyaścāpi patīṃstathā <br />
               vimuktakalahāścāpi prītayaḥ pracurābhavan //
                <span class="ref">MatsP_131.12</span></p>
            
            
            <p id="MatsP_131.13">
               nādharmastripurasthānāṃ bādhate vīryavānapi <br />
               arcayanto diteḥ putrās tripurāyatane haram //
                <span class="ref">MatsP_131.13</span></p>
            
            
            <p id="MatsP_131.14">
               puṇyāhaśabdānuccerur āśīrvādāṃśca vedagān <br />
               svanūpuraravonmiśrān veṇuvīṇāravānapi //
                <span class="ref">MatsP_131.14</span></p>
            
            
            <p id="MatsP_131.15">
               hāsaśca varanārīṇāṃ cittavyākulakārakaḥ <br />
               tripure dānavendrāṇāṃ ramatāṃ śrūyate sadā //
                <span class="ref">MatsP_131.15</span></p>
            
            
            <p id="MatsP_131.16">
               teṣāmarcayatāṃ devān brāhmaṇāṃśca namasyatām <br />
               dharmārthakāmamantrāṇāṃ mahānkālo 'bhyavartata //
                <span class="ref">MatsP_131.16</span></p>
            
            
            <p id="MatsP_131.17">
               athālakṣmīrasūyā ca tṛḍbubhukṣe tathaiva ca <br />
               kaliśca kalahaścaiva tripuraṃ viviśuḥ saha //
                <span class="ref">MatsP_131.17</span></p>
            
            
            <p id="MatsP_131.18">
               saṃdhyākālaṃ praviṣṭāste tripuraṃ ca bhayāvahāḥ <br />
               samadhyāsuḥ samaṃ ghorāḥ śarīrāṇi yathāmayāḥ //
                <span class="ref">MatsP_131.18</span></p>
            
            
            <p id="MatsP_131.19">
               sarva ete viśantastu mayena tripurāntaram <br />
               svapne bhayāvahā dṛṣṭā āviśantastu dānavān //
                <span class="ref">MatsP_131.19</span></p>
            
            
            <p id="MatsP_131.20">
               udite ca sahasrāṃśau śubhabhāsākare ravau <br />
               mayaḥ sabhāmāviveśa bhāskarābhyāmivāmbudaḥ //
                <span class="ref">MatsP_131.20</span></p>
            
            
            <p id="MatsP_131.21">
               merukūṭanibhe ramya āsane svarṇamaṇḍite <br />
               āsīnāḥ kāñcanagireḥ śṛṅge toyamuco yathā //
                <span class="ref">MatsP_131.21</span></p>
            
            
            <p id="MatsP_131.22">
               pārśvayostārakākhyaśca vidyunmālī ca dānavaḥ <br />
               upaviṣṭau mayasyānte hastinaḥ kalabhāviva //
                <span class="ref">MatsP_131.22</span></p>
            
            
            <p id="MatsP_131.23">
               tataḥ surārayaḥ sarve 'śeṣakopā raṇājire <br />
               upaviṣṭā dṛḍhaṃ viddhā dānavā devaśatravaḥ //
                <span class="ref">MatsP_131.23</span></p>
            
            
            <p id="MatsP_131.24">
               teṣvāsīneṣu sarveṣu sukhāsanagateṣu ca <br />
               mayo māyāvijanaka ityuvāca sa dānavān //
                <span class="ref">MatsP_131.24</span></p>
            
            
            <p id="MatsP_131.25">
               khecarāḥ khecarārāvā bho bho dākṣāyaṇīsutāḥ <br />
               niśāmayadhvaṃ svapno 'yaṃ mayā dṛṣṭo bhayāvahaḥ //
                <span class="ref">MatsP_131.25</span></p>
            
            
            <p id="MatsP_131.26">
               catasraḥ pramadāstatra trayo martyā bhayāvahāḥ <br />
               kopānalādīptamukhāḥ praviṣṭās tripurārdinaḥ //
                <span class="ref">MatsP_131.26</span></p>
            
            
            <p id="MatsP_131.27">
               praviśya ruṣitāste ca purāṇyatulavikramāḥ <br />
               praviṣṭāḥ sma śarīrāṇi bhūtvā bahuśarīriṇaḥ //
                <span class="ref">MatsP_131.27</span></p>
            
            
            <p id="MatsP_131.28">
               nagaraṃ tripuraṃ cedaṃ tamasā samavasthitam <br />
               sagṛhaṃ saha yuṣmābhiḥ sāgarāmbhasi majjitam //
                <span class="ref">MatsP_131.28</span></p>
            
            
            <p id="MatsP_131.29">
               ulūkaṃ rucirā nārī nagnārūḍhā kharaṃ tathā <br />
               saha strībhirhasantī ca cumbane pramadā yathā <br />
               puruṣaḥ sindutilakaś caturaṅghris trilocanaḥ //
                <span class="ref">MatsP_131.29</span></p>
            
            
            <p id="MatsP_131.30">
               yena sā pramadā nunnā ahaṃ caiva vibodhitaḥ <br />
               īdṛśī pramadā dṛṣṭā mayā cātibhayāvahā //
                <span class="ref">MatsP_131.30</span></p>
            
            
            <p id="MatsP_131.31">
               eṣa īdṛśakaḥ svapno dṛṣṭo vai ditinandanāḥ <br />
               dṛṣṭaḥ kathaṃ hi kaṣṭāya asurāṇāṃ bhaviṣyati //
                <span class="ref">MatsP_131.31</span></p>
            
            
            <p id="MatsP_131.32">
               yadi vo 'haṃ kṣamo rājā yadidaṃ vettha ceddhitam <br />
               nibodhadhvaṃ sumanaso na cāsūyitum arhatha //
                <span class="ref">MatsP_131.32</span></p>
            
            
            <p id="MatsP_131.33">
               kāmaṃ cerṣyāṃ ca kopaṃ ca asūyāṃ saṃvihāya ca <br />
               satye dame ca dharme ca munivāde ca tiṣṭhata //
                <span class="ref">MatsP_131.33</span></p>
            
            
            <p id="MatsP_131.34">
               śāntayaśca prayujyantāṃ pūjyatāṃ ca maheśvaraḥ <br />
               yadi nāmāsya svapnasya hy evaṃ coparamo bhavet //
                <span class="ref">MatsP_131.34</span></p>
            
            
            <p id="MatsP_131.35">
               kupyate no dhruvaṃ rudro devadevastrilocanaḥ <br />
               bhaviṣyāṇi ca dṛśyante yato nastripure 'surāḥ //
                <span class="ref">MatsP_131.35</span></p>
            
            
            <p id="MatsP_131.36">
               kalahaṃ varjayantaśca arjayantas tathārjavam <br />
               svapnodayaṃ pratīkṣadhvaṃ kālodayamathāpi ca //
                <span class="ref">MatsP_131.36</span></p>
            
            
            <p id="MatsP_131.37">
               śrutvā dākṣāyaṇīputrā ityevaṃ mayabhāṣitam <br />
               krodherṣyāvasthayā yuktā dṛśyante ca vināśagāḥ //
                <span class="ref">MatsP_131.37</span></p>
            
            
            <p id="MatsP_131.38">
               vināśam upapaśyanto hy alakṣmyā vyāpitāsurāḥ <br />
               tatraiva dṛṣṭvā te 'nyonyaṃ sakrodhāpūritekṣaṇāḥ //
                <span class="ref">MatsP_131.38</span></p>
            
            
            <p id="MatsP_131.39">
               atha daivaparidhvastā dānavāstripurālayāḥ <br />
               hitvā satyaṃ ca dharmaṃ ca akāryāṇyupacakramuḥ //
                <span class="ref">MatsP_131.39</span></p>
            
            
            <p id="MatsP_131.40">
               dviṣanti brāhmaṇānpuṇyān na cārcanti hi devatāḥ <br />
               guruṃ caiva na manyante hy anyonyaṃ cāpi cukrudhuḥ //
                <span class="ref">MatsP_131.40</span></p>
            
            
            <p id="MatsP_131.41">
               kalaheṣu ca sajjante svadharmeṣu hasanti ca <br />
               parasparaṃ ca nindanti ahamityeva vādinaḥ //
                <span class="ref">MatsP_131.41</span></p>
            
            
            <p id="MatsP_131.42">
               uccairgurūnprabhāṣante nābhibhāṣanti pūjitāḥ <br />
               akasmātsāśrunayanā jāyante ca samutsukāḥ //
                <span class="ref">MatsP_131.42</span></p>
            
            
            <p id="MatsP_131.43">
               dadhisaktūnpayaścaiva kapitthāni ca rātriṣu <br />
               bhakṣayanti ca śeranta ucchiṣṭāḥ saṃvṛtāstathā //
                <span class="ref">MatsP_131.43</span></p>
            
            
            <p id="MatsP_131.44">
               mūtraṃ kṛtvopaspṛśanti cākṛtvā pādadhāvanam <br />
               saṃviśanti ca śayyāsu śaucācāravivarjitāḥ //
                <span class="ref">MatsP_131.44</span></p>
            
            
            <p id="MatsP_131.45">
               saṃkucanti bhayāccaiva mārjārāṇāṃ yathākhukaḥ <br />
               bhāryāṃ gatvā na śudhyanti rahovṛttiṣu nistrapāḥ //
                <span class="ref">MatsP_131.45</span></p>
            
            
            <p id="MatsP_131.46">
               purā suśīlā bhūtvā ca duḥśīlatvamupāgatāḥ <br />
               devāṃstapodhanāṃścaiva bādhante tripurālayāḥ //
                <span class="ref">MatsP_131.46</span></p>
            
            
            <p id="MatsP_131.47">
               mayena vāryamāṇā api te vināśamupasthitāḥ <br />
               vipriyāṇyeva viprāṇāṃ kurvāṇāḥ kalahaiṣiṇaḥ //
                <span class="ref">MatsP_131.47</span></p>
            
            
            <p id="MatsP_131.48">
               vaibhrājaṃ nandanaṃ caiva tathā caitrarathaṃ vanam <br />
               aśokaṃ ca varāśokaṃ sarvartukamathāpi ca //
                <span class="ref">MatsP_131.48</span></p>
            
            
            <p id="MatsP_131.49">
               svargaṃ ca devatāvāsaṃ pūrvadevavaśānugāḥ <br />
               vidhvaṃsayanti saṃkruddhās tapodhanavanāni ca //
                <span class="ref">MatsP_131.49</span></p>
            
            
            <p id="MatsP_131.50">
               vidhvastadevāyatanāśramaṃ ca saṃbhagnadevadvijapūjakaṃ tu <br />
               jagadbabhūvāmararājaduṣṭair abhidrutaṃ sasyamivālivṛndaiḥ //
                <span class="ref">MatsP_131.50</span></p>
            
            </div>
         
         <div id="d1e107118">
            
            <h3>Matsya-Purāṇa 132</h3>
            *sūta uvāca
            
            
            <p id="MatsP_132.1">
               aśīleṣu praduṣṭeṣu dānaveṣu durātmasu <br />
               lokeṣūtsādyamāneṣu tapodhanavaneṣu ca //
                <span class="ref">MatsP_132.1</span></p>
            
            
            <p id="MatsP_132.2">
               siṃhanāde vyomagānāṃ teṣu bhīteṣu jantuṣu <br />
               trailokye bhayasaṃmūḍhe tamondhanvam upāgate //
                <span class="ref">MatsP_132.2</span></p>
            
            
            <p id="MatsP_132.3">
               ādityā vasavaḥ sādhyāḥ pitaro marutāṃ gaṇāḥ <br />
               bhītāḥ śaraṇamājagmur brahmāṇāṃ prapitāmaham //
                <span class="ref">MatsP_132.3</span></p>
            
            
            <p id="MatsP_132.4">
               te taṃ svarṇotpalāsīnaṃ brahmāṇaṃ samupāgatāḥ <br />
               nemurūcuśca sahitāḥ pañcāsyaṃ caturānanam //
                <span class="ref">MatsP_132.4</span></p>
            
            
            <p id="MatsP_132.5">
               varaguptāstavaiveha dānavāstripurālayāḥ <br />
               bādhante 'smānyathā preṣyān anuśādhi tato 'nagha //
                <span class="ref">MatsP_132.5</span></p>
            
            
            <p id="MatsP_132.6">
               meghāgame yathā haṃsā mṛgāḥ siṃhabhayādiva <br />
               dānavānāṃ bhayāttadvad bhramāmo hi pitāmaha //
                <span class="ref">MatsP_132.6</span></p>
            
            
            <p id="MatsP_132.7">
               putrāṇāṃ nāmadheyāni kalatrāṇāṃ tathaiva ca <br />
               dānavairbhrāmyamāṇānāṃ vismṛtāni tato 'nagha //
                <span class="ref">MatsP_132.7</span></p>
            
            
            <p id="MatsP_132.8">
               devaveśmaprabhaṅgāśca āśramabhraṃśanāni ca <br />
               dānavairlomamohāndhaiḥ kriyante ca bhramanti ca //
                <span class="ref">MatsP_132.8</span></p>
            
            
            <p id="MatsP_132.9">
               yadi na trāyase lokaṃ dānavairvidrutaṃ drutam <br />
               dharṣaṇānena nirdevaṃ nirmanuṣyāśramaṃ jagat //
                <span class="ref">MatsP_132.9</span></p>
            
            
            <p id="MatsP_132.10">
               ityevaṃ tridaśairuktaḥ padmayoniḥ pitāmahaḥ <br />
               pratyāha tridaśān sendrān indutulyānanaḥ prabhuḥ //
                <span class="ref">MatsP_132.10</span></p>
            
            
            <p id="MatsP_132.11">
               bhayasya yo varo datto mayā matimatāṃ varāḥ <br />
               tasyānta eṣa samprāpto yaḥ purokto mayā surāḥ //
                <span class="ref">MatsP_132.11</span></p>
            
            
            <p id="MatsP_132.12">
               tacca teṣāmadhiṣṭhānaṃ tripuraṃ tridaśarṣabhāḥ <br />
               ekeṣupātamokṣeṇa hantavyaṃ neṣuvṛṣṭibhiḥ //
                <span class="ref">MatsP_132.12</span></p>
            
            
            <p id="MatsP_132.13">
               bhavatāṃ ca na paśyāmi kamapyatra surarṣabhāḥ <br />
               yastu caikaprahāreṇa puraṃ hanyāt sadānavam //
                <span class="ref">MatsP_132.13</span></p>
            
            
            <p id="MatsP_132.14">
               tripuraṃ nālpavīryeṇa śakyaṃ hantuṃ śareṇa tu <br />
               ekaṃ muktvā mahādevaṃ maheśānaṃ prajāpatim //
                <span class="ref">MatsP_132.14</span></p>
            
            
            <p id="MatsP_132.15">
               te yūyaṃ yadi anye ca kratuvidhvaṃsakaṃ haram <br />
               yācāmaḥ sahitā devaṃ tripuraṃ sa haniṣyati //
                <span class="ref">MatsP_132.15</span></p>
            
            
            <p id="MatsP_132.16">
               kṛtaḥ purāṇāṃ viṣkambho yojamānāṃ śataṃ śatam <br />
               yathā caikaprahāreṇa hanyate vai bhavena tu <br />
               puṣyayogeṇa yuktāni tāni caikakṣaṇena tu //
                <span class="ref">MatsP_132.16</span></p>
            
            
            <p id="MatsP_132.17">
               tato devaiśca samprokto yāsyāma iti duḥkhitaiḥ <br />
               pitāmahaśca taiḥ sārdhaṃ bhavasaṃsadamāgataḥ //
                <span class="ref">MatsP_132.17</span></p>
            
            
            <p id="MatsP_132.18">
               taṃ bhavaṃ bhūtabhavyeśaṃ giriśaṃ śūlapāṇinam <br />
               paśyanti comayā sārdhaṃ nandinā ca mahātmanā //
                <span class="ref">MatsP_132.18</span></p>
            
            
            <p id="MatsP_132.19">
               agnivarṇamajaṃ devam agnikuṇḍanibhekṣaṇam <br />
               agnyādityasahasrābham agnivarṇavibhūṣitam //
                <span class="ref">MatsP_132.19</span></p>
            
            
            <p id="MatsP_132.20">
               candrāvayavalakṣmāṇaṃ candrasaumyatarānanam <br />
               āgamya tamajaṃ devam atha taṃ nīlalohitam <br />
               astuvangopatiṃ śambhuṃ varadaṃ pārvatīpatim //
                <span class="ref">MatsP_132.20</span></p>
            
            *devā ūcuḥ
            
            
            <p id="MatsP_132.21">
               namo bhavāya śarvāya rudrāya varadāya ca <br />
               paśūnāṃ pataye nityam ugrāya ca kapardine //
                <span class="ref">MatsP_132.21</span></p>
            
            
            <p id="MatsP_132.22">
               mahādevāya bhīmāya tryambakāya ca śāntaye <br />
               īśānāya bhayaghnāya namastvandhakaghātine //
                <span class="ref">MatsP_132.22</span></p>
            
            
            <p id="MatsP_132.23">
               nīlagrīvāya bhīmāya vedhase vedhasā stute <br />
               kumāraśatrunighnāya kumārajanakāya ca //
                <span class="ref">MatsP_132.23</span></p>
            
            
            <p id="MatsP_132.24">
               vilohitāya dhūmrāya varāya krathanāya ca <br />
               nityaṃ nīlaśikhaṇḍāya śūline divyaśāyine //
                <span class="ref">MatsP_132.24</span></p>
            
            
            <p id="MatsP_132.25">
               uragāya trinetrāya hiraṇyavasuretase <br />
               acintyāyāmbikābhartre sarvadevastutāya ca //
                <span class="ref">MatsP_132.25</span></p>
            
            
            <p id="MatsP_132.26">
               vṛṣadhvajāya muṇḍāya jaṭine brahmacāriṇe <br />
               tapyamānāya salile brahmaṇyāyājitāya ca //
                <span class="ref">MatsP_132.26</span></p>
            
            
            <p id="MatsP_132.27">
               viśvātmane viśvasṛje viśvamāvṛtya tiṣṭhate <br />
               namo 'stu divyarūpāya prabhave divyaśambhave //
                <span class="ref">MatsP_132.27</span></p>
            
            
            <p id="MatsP_132.28">
               abhigamyāya kāmyāya stutyāyārcyāya sarvadā <br />
               bhaktānukampine nityaṃ diśate yanmanogatam //
                <span class="ref">MatsP_132.28</span></p>
            
            </div>
         
         <div id="d1e107680">
            
            <h3>Matsya-Purāṇa 133</h3>
            *sūta uvāca
            
            
            <p id="MatsP_133.1">
               brahmādyaiḥ stūyamānastu devairdevo maheśvaraḥ <br />
               prajāpatimuvācedaṃ devānāṃ kva bhayaṃ mahat //
                <span class="ref">MatsP_133.1</span></p>
            
            
            <p id="MatsP_133.2">
               bho devāḥ svāgataṃ vo 'stu brūta yadvo manogatam <br />
               tāvadeva prayacchāmi nāstyadeyaṃ mayā hi vaḥ //
                <span class="ref">MatsP_133.2</span></p>
            
            
            <p id="MatsP_133.3">
               yuṣmākaṃ nitarāṃ śaṃ vai kartāhaṃ vibudharṣabhāḥ <br />
               carāmi mahadatyugraṃ yaccāpi paramaṃ tapaḥ //
                <span class="ref">MatsP_133.3</span></p>
            
            
            <p id="MatsP_133.4">
               vidviṣṭā vo mama dviṣṭāḥ kaṣṭāḥ kaṣṭaparākramāḥ <br />
               teṣāmabhāvaḥ saṃpādyo yuṣmākaṃ bhava eva ca //
                <span class="ref">MatsP_133.4</span></p>
            
            
            <p id="MatsP_133.5">
               evamuktāstu devena premṇā sabrahmakāḥ surāḥ <br />
               rudramāhurmahābhāgaṃ bhāgārhāḥ sarva eva te //
                <span class="ref">MatsP_133.5</span></p>
            
            
            <p id="MatsP_133.6">
               bhagavaṃstaistapastaptaṃ raudraṃ raudraparākramaiḥ <br />
               asurairvadhyamānāḥ sma vayaṃ tvāṃ śaraṇaṃ gatāḥ //
                <span class="ref">MatsP_133.6</span></p>
            
            
            <p id="MatsP_133.7">
               mayo nāma diteḥ putras trinetra kalahapriyaḥ <br />
               tripuraṃ yena taddurgaṃ kṛtaṃ pāṇḍuragopuram //
                <span class="ref">MatsP_133.7</span></p>
            
            
            <p id="MatsP_133.8">
               tadāśritya puraṃ durgaṃ dānavā varanirbhayāḥ <br />
               bādhante 'smānmahādeva preṣyamasvāminaṃ yathā //
                <span class="ref">MatsP_133.8</span></p>
            
            
            <p id="MatsP_133.9">
               udyānāni ca bhagnāni nandanādīni yāni ca <br />
               varāścāpsarasaḥ sarvā rambhādyā danujairhṛtāḥ //
                <span class="ref">MatsP_133.9</span></p>
            
            
            <p id="MatsP_133.10">
               indrasya vāhyāśca gajāḥ kumudāñjanavāmanāḥ <br />
               airāvatādyā apahṛtā devatānāṃ maheśvara //
                <span class="ref">MatsP_133.10</span></p>
            
            
            <p id="MatsP_133.11">
               ye cendrarathamukhyāś ca harayo 'pahṛtāsuraiḥ <br />
               jātāśca dānavānāṃ te rathayogyāsturaṃgamāḥ //
                <span class="ref">MatsP_133.11</span></p>
            
            
            <p id="MatsP_133.12">
               ye rathā ye gajāścaiva yāḥ striyo vasu yacca naḥ <br />
               tanno vyapahṛtaṃ daityaiḥ saṃśayo jīvite punaḥ //
                <span class="ref">MatsP_133.12</span></p>
            
            
            <p id="MatsP_133.13">
               trinetra evamuktastu devaiḥ śakrapurogamaiḥ <br />
               uvāca devāndeveśo varado vṛṣavāhanaḥ //
                <span class="ref">MatsP_133.13</span></p>
            
            
            <p id="MatsP_133.14">
               vyapagacchatu vo devā mahaddānavajaṃ bhayam <br />
               tadahaṃ tripuraṃ dhakṣye kriyatāṃ yadbravīmi tat //
                <span class="ref">MatsP_133.14</span></p>
            
            
            <p id="MatsP_133.15">
               yadīcchata mayā dagdhuṃ tatpuraṃ sahamānavam <br />
               rathamaupayikaṃ mahyaṃ sajjayadhvaṃ kimāsyate //
                <span class="ref">MatsP_133.15</span></p>
            
            
            <p id="MatsP_133.16">
               digvāsasā tathoktāste sapitāmahakāḥ surāḥ <br />
               tathetyuktvā mahādevaṃ cakruste rathamuttamam //
                <span class="ref">MatsP_133.16</span></p>
            
            
            <p id="MatsP_133.17">
               dharāṃ kūbarakau dvau tu rudrapārśvacarāvubhau <br />
               adhiṣṭhānaṃ śiro meror akṣo mandara eva ca //
                <span class="ref">MatsP_133.17</span></p>
            
            
            <p id="MatsP_133.18">
               cakruścandraṃ ca sūryaṃ ca cakre kāñcanarājate <br />
               kṛṣṇapakṣaṃ śuklapakṣaṃ pakṣadvayamapīśvarāḥ //
                <span class="ref">MatsP_133.18</span></p>
            
            
            <p id="MatsP_133.19">
               rathanemidvayaṃ cakrur devā brahmapuraḥsarāḥ <br />
               ādidvayaṃ pakṣayantraṃ yantrametāśca devatāḥ //
                <span class="ref">MatsP_133.19</span></p>
            
            
            <p id="MatsP_133.20">
               kambalāśvatarābhyāṃ ca nāgābhyāṃ samaveṣṭitam <br />
               bhārgavaścāṅgirāścaiva budho 'ṅgāraka eva ca //
                <span class="ref">MatsP_133.20</span></p>
            
            
            <p id="MatsP_133.21">
               śanaiścarastathā cātra sarve te devasattamāḥ <br />
               varūthaṃ gaganaṃ cakruś cārurūpaṃ rathasya te //
                <span class="ref">MatsP_133.21</span></p>
            
            
            <p id="MatsP_133.22">
               kṛtaṃ dvijihvanayanaṃ triveṇuṃ śātakaumbhikam <br />
               maṇimuktendranīlaiśca vṛtaṃ hyaṣṭamukhaiḥ suraiḥ //
                <span class="ref">MatsP_133.22</span></p>
            
            
            <p id="MatsP_133.23">
               gaṅgā sindhuḥ śatadruśca candrabhāgā irāvatī <br />
               vitastā ca vipāśā ca yamunā gaṇḍakī tathā //
                <span class="ref">MatsP_133.23</span></p>
            
            
            <p id="MatsP_133.24">
               sarasvatī devikā ca tathā ca sarayūrapi <br />
               etāḥ saridvarāḥ sarvā veṇusaṃjñā kṛtā rathe //
                <span class="ref">MatsP_133.24</span></p>
            
            
            <p id="MatsP_133.25">
               dhṛtarāṣṭrāśca ye nāgās te ca veśyātmakāḥ kṛtāḥ <br />
               vāsukeḥ kulajā ye ca ye ca raivatavaṃśajāḥ //
                <span class="ref">MatsP_133.25</span></p>
            
            
            <p id="MatsP_133.26">
               te sarpā darpasampūrṇāś cāpatūṇeṣv anūnagāḥ <br />
               avatasthuḥ śarā bhūtvā nānājātiśubhānanāḥ //
                <span class="ref">MatsP_133.26</span></p>
            
            
            <p id="MatsP_133.27">
               surasā saramā kadrūr vinatā śucireva ca <br />
               tṛṣā bubhukṣā sarvogrā mṛtyuḥ sarvaśamastathā //
                <span class="ref">MatsP_133.27</span></p>
            
            
            <p id="MatsP_133.28">
               brahmavadhyā ca govadhyā bālavadhyā prajābhayāḥ <br />
               gadā bhūtvā śaktayaśca tadā devarathe 'bhyayuḥ //
                <span class="ref">MatsP_133.28</span></p>
            
            
            <p id="MatsP_133.29">
               yugaṃ kṛtayugaṃ cātra cāturhotraprayojakāḥ <br />
               caturvarṇāḥ salīlāśca babhūvuḥ svarṇakuṇḍalāḥ //
                <span class="ref">MatsP_133.29</span></p>
            
            
            <p id="MatsP_133.30">
               tadyugaṃ yugasaṃkāśaṃ rathaśīrṣe pratiṣṭhitam <br />
               dhṛtarāṣṭreṇa nāgena baddhaṃ balavatā mahat //
                <span class="ref">MatsP_133.30</span></p>
            
            
            <p id="MatsP_133.31">
               ṛgvedaḥ sāmavedaśca yajurvedastathā paraḥ <br />
               vedāś catvāra evaite catvārasturagābhavan //
                <span class="ref">MatsP_133.31</span></p>
            
            
            <p id="MatsP_133.32">
               annadānapurogāṇi yāni dānāni kānicit <br />
               tānyāsanvājināṃ teṣāṃ bhūṣaṇāni sahasraśaḥ //
                <span class="ref">MatsP_133.32</span></p>
            
            
            <p id="MatsP_133.33">
               padmadvayaṃ takṣakaśca karkoṭakadhanaṃjayau <br />
               nāgā babhūvurevaite hayānāṃ vālabandhanāḥ //
                <span class="ref">MatsP_133.33</span></p>
            
            
            <p id="MatsP_133.34">
               oṃkāraprabhavāstā vā mantrayajñakratukriyāḥ <br />
               upadravāḥ pratīkārāḥ paśubandheṣṭayastathā //
                <span class="ref">MatsP_133.34</span></p>
            
            
            <p id="MatsP_133.35">
               yajñopavāhānyetāni tasmiṃllokarathe śubhe <br />
               maṇimuktāpravālaistu bhūṣitāni sahasraśaḥ //
                <span class="ref">MatsP_133.35</span></p>
            
            
            <p id="MatsP_133.36">
               pratoda oṃkāra evāsīt tadagraṃ ca vaṣaṭkṛtam <br />
               sinīvālī kuhū rākā tathā cānumatiḥ śubhā <br />
               yoktrāṇyāsaṃsturaṃgāṇām apasarpaṇavigrahāḥ //
                <span class="ref">MatsP_133.36</span></p>
            
            
            <p id="MatsP_133.37">
               kṛṣṇānyatha ca pītāni śvetamāñjiṣṭhakāni ca <br />
               avadātāḥ patākāstu babhūvuḥ pavaneritāḥ //
                <span class="ref">MatsP_133.37</span></p>
            
            
            <p id="MatsP_133.38">
               ṛtubhiśca kṛtaḥ ṣaḍbhir dhanuḥ saṃvatsaro 'bhavat <br />
               ajarā jyābhavaccāpi sāmbikā dhanuṣo dṛḍhā //
                <span class="ref">MatsP_133.38</span></p>
            
            
            <p id="MatsP_133.39">
               kālo hi bhagavānrudras taṃ ca saṃvatsaraṃ viduḥ <br />
               tasmādumā kālarātrir dhanuṣo jyājarābhavat //
                <span class="ref">MatsP_133.39</span></p>
            
            
            <p id="MatsP_133.40">
               sagarbhaṃ tripuraṃ yena dagdhavānsa trilocanaḥ <br />
               sa iṣurviṣṇusomāgnitridaivatamayo 'bhavat //
                <span class="ref">MatsP_133.40</span></p>
            
            
            <p id="MatsP_133.41">
               ānanaṃ hyagnirabhavac chalyaṃ somastamonudaḥ <br />
               tejasaḥ samavāyo 'tha ceṣostejo rathāṅgadhṛk //
                <span class="ref">MatsP_133.41</span></p>
            
            
            <p id="MatsP_133.42">
               tasmiṃśca vīryavṛddhyarthaṃ vāsukirnāgapārthivaḥ <br />
               tejaḥsaṃvasanārthaṃ vai mumocātiviṣo viṣam //
                <span class="ref">MatsP_133.42</span></p>
            
            
            <p id="MatsP_133.43">
               kṛtvā devā rathaṃ cāpi divyaṃ divyaprabhāvataḥ <br />
               lokādhipatimabhyetya idaṃ vacanamabruvan //
                <span class="ref">MatsP_133.43</span></p>
            
            
            <p id="MatsP_133.44">
               saṃskṛto 'yaṃ ratho 'smābhis tava dānavaśatrujit <br />
               idamāpatparitrāṇaṃ devānsendrapurogamān //
                <span class="ref">MatsP_133.44</span></p>
            
            
            <p id="MatsP_133.45">
               taṃ meruśikharākāraṃ trailokyarathamuttamam <br />
               praśasya devānsādhviti rathaṃ paśyati śaṃkaraḥ //
                <span class="ref">MatsP_133.45</span></p>
            
            
            <p id="MatsP_133.46">
               muhurdṛṣṭvā rathaṃ sādhu sādhvityuktvā muhurmuhuḥ <br />
               uvāca sendrānamarān amarādhipatiḥ svayam //
                <span class="ref">MatsP_133.46</span></p>
            
            
            <p id="MatsP_133.47">
               yādṛśo 'yaṃ rathaḥ kḷpto yuṣmābhirmama sattamāḥ <br />
               īdṛśo rathasampattyā yantā śīghraṃ vidhīyatām //
                <span class="ref">MatsP_133.47</span></p>
            
            
            <p id="MatsP_133.48">
               ityuktvā devadevena devā viddhā iveṣubhiḥ <br />
               avāpurmahatīṃ cintāṃ kathaṃ kāryamiti bruvan //
                <span class="ref">MatsP_133.48</span></p>
            
            
            <p id="MatsP_133.49">
               mahādevasya devo 'nyaḥ ko nāma sadṛśo bhavet <br />
               muktvā cakrāyudhaṃ devaṃ so 'pyasyeṣuṃ samāśritaḥ //
                <span class="ref">MatsP_133.49</span></p>
            
            
            <p id="MatsP_133.50">
               dhuri yuktā ivokṣāṇo ghaṭanta iva parvataiḥ <br />
               niśvasantaḥ surāḥ sarve kathametaditi bruvan //
                <span class="ref">MatsP_133.50</span></p>
            
            
            <p id="MatsP_133.51">
               deveṣvāha devadevo lokanāthasya dhūrgatān <br />
               ahaṃ sārathirityuktvā jagrāhāśvāṃstato 'grajaḥ //
                <span class="ref">MatsP_133.51</span></p>
            
            
            <p id="MatsP_133.52">
               tato devaiḥ sagandharvaiḥ siṃhanādo mahānkṛtaḥ <br />
               pratodahastaṃ samprekṣya brahmāṇaṃ sūtatāṃ gatam //
                <span class="ref">MatsP_133.52</span></p>
            
            
            <p id="MatsP_133.53">
               bhagavānapi viśveśo rathasthe vai pitāmahe <br />
               sadṛśaḥ sūta ityuktvā cāruroha rathaṃ haraḥ //
                <span class="ref">MatsP_133.53</span></p>
            
            
            <p id="MatsP_133.54">
               ārohati rathaṃ deve hy aśvā harabharāturāḥ <br />
               jānubhiḥ patitā bhūmau rajogrāsaśca grāsitaḥ //
                <span class="ref">MatsP_133.54</span></p>
            
            
            <p id="MatsP_133.55">
               devo dṛṣṭvātha vedāṃstān abhīrugrahayān bhayāt <br />
               ujjahāra pitṝnārtān suputra iva duḥkhitān //
                <span class="ref">MatsP_133.55</span></p>
            
            
            <p id="MatsP_133.56">
               tataḥ siṃharavo bhūyo babhūva rathabhairavaḥ <br />
               jayaśabdaśca devānāṃ saṃbabhūvārṇavopamaḥ //
                <span class="ref">MatsP_133.56</span></p>
            
            
            <p id="MatsP_133.57">
               tadoṃkāramayaṃ gṛhya pratodaṃ varadaḥ prabhuḥ <br />
               svayambhūḥ prayayau vāhān anumantrya yathājavam //
                <span class="ref">MatsP_133.57</span></p>
            
            
            <p id="MatsP_133.58">
               grasamānā ivākāśaṃ muṣṇanta iva medinīm <br />
               mukhebhyaḥ sasṛjuḥ śvāsān ucchvasanta ivoragāḥ //
                <span class="ref">MatsP_133.58</span></p>
            
            
            <p id="MatsP_133.59">
               svayambhuvā codyamānāś coditena kapardinā <br />
               vrajanti te 'śvā javanāḥ kṣayakāla ivānilāḥ //
                <span class="ref">MatsP_133.59</span></p>
            
            
            <p id="MatsP_133.60">
               dhvajocchrayavinirmāṇe dhvajayaṣṭimanuttamām <br />
               ākramya nandī vṛṣabhas tasthau tasmiñchivecchayā //
                <span class="ref">MatsP_133.60</span></p>
            
            
            <p id="MatsP_133.61">
               bhārgavāṅgirasau devau daṇḍahastau raviprabhau <br />
               rathacakre tu rakṣete rudrasya priyakāṅkṣiṇau //
                <span class="ref">MatsP_133.61</span></p>
            
            
            <p id="MatsP_133.62">
               śeṣaśca bhagavānnāgo 'nanto 'nantakaro 'riṇām <br />
               śarahasto rathaṃ pāti śayanaṃ brahmaṇastadā //
                <span class="ref">MatsP_133.62</span></p>
            
            
            <p id="MatsP_133.63">
               yamastūrṇaṃ samāsthāya mahiṣaṃ cātidāruṇam <br />
               draviṇādhipatirvyālaṃ surāṇāmadhipo dvipam //
                <span class="ref">MatsP_133.63</span></p>
            
            
            <p id="MatsP_133.64">
               mayūraṃ śatacandraṃ ca kūjantaṃ kiṃnaraṃ yathā <br />
               guha āsthāya varado yugopamarathaṃ pituḥ //
                <span class="ref">MatsP_133.64</span></p>
            
            
            <p id="MatsP_133.65">
               nandīśvaraśca bhagavāñ chūlamādāya dīptimān <br />
               pṛṣṭhataścāpi pārśvābhyāṃ lokasya kṣayakṛdyathā //
                <span class="ref">MatsP_133.65</span></p>
            
            
            <p id="MatsP_133.66">
               pramathāścāgnivarṇābhāḥ sāgnijvālā ivācalāḥ <br />
               anujagmū rathaṃ śārvaṃ nakrā iva mahārṇavam //
                <span class="ref">MatsP_133.66</span></p>
            
            
            <p id="MatsP_133.67">
               bhṛgurbharadvājavasiṣṭhagautamāḥ kratuḥ pulastyaḥ pulahastapodhanāḥ <br />
               marīciratrirbhagavānathāṅgirāḥ parāśarāgastyamukhā maharṣayaḥ //
                <span class="ref">MatsP_133.67</span></p>
            
            
            <p id="MatsP_133.68">
               haramajitamajaṃ pratuṣṭuvur vacanaviśeṣair vicitrabhūṣaṇaiḥ <br />
               rathastripure sakāñcanācalo vrajati sapakṣa ivādrirambare //
                <span class="ref">MatsP_133.68</span></p>
            
            
            <p id="MatsP_133.69*">
               karigiriravimeghasaṃnibhāḥ sajalapayodaninādanādinaḥ /<br />
               pramathagaṇāḥ parivārya devaguptaṃ rathamabhitaḥ prayayuḥ svadarpayuktāḥ //
                <span class="ref">MatsP_133.69*</span></p>
            
            
            <p id="MatsP_133.70">
               makaratimitimiṅgilāvṛtaḥ pralaya ivātisamuddhato 'rṇavaḥ <br />
               vrajati rathavaro 'tibhāsvaro hy aśaninipātapayodaniḥsvanaḥ //
                <span class="ref">MatsP_133.70</span></p>
            
            </div>
         
         <div id="d1e109024">
            
            <h3>Matsya-Purāṇa 134</h3>
            *sūta uvāca
            
            
            <p id="MatsP_134.1">
               pūjyamāne rathe tasmiṃl lokairdeve rathe sthite <br />
               pramatheṣu nadatsūgraṃ pravadatsu ca sādhviti //
                <span class="ref">MatsP_134.1</span></p>
            
            
            <p id="MatsP_134.2">
               īśvarasvaraghoṣeṇa nardamāne mahāvṛṣe <br />
               jayatsu vipreṣu tathā garjatsu turageṣu ca //
                <span class="ref">MatsP_134.2</span></p>
            
            
            <p id="MatsP_134.3">
               raṇāṅgaṇātsamutpatya devarṣirnāradaḥ prabhuḥ <br />
               kāntyā candropamastūrṇaṃ tripuraṃ puramāgataḥ //
                <span class="ref">MatsP_134.3</span></p>
            
            
            <p id="MatsP_134.4">
               autpātikaṃ tu daityānāṃ tripure vartate dhruvam <br />
               nāradaścātra bhagavān prādurbhūtastapodhanaḥ //
                <span class="ref">MatsP_134.4</span></p>
            
            
            <p id="MatsP_134.5">
               āgataṃ jaladābhāsaṃ sametāḥ sarvadānavāḥ <br />
               uttasthurnāradaṃ dṛṣṭvā abhivādanavādinaḥ //
                <span class="ref">MatsP_134.5</span></p>
            
            
            <p id="MatsP_134.6">
               tamarghyeṇa ca pādyena madhuparkeṇa ceśvarāḥ <br />
               nāradaṃ pūjayāmāsur brahmāṇamiva vāsavaḥ //
                <span class="ref">MatsP_134.6</span></p>
            
            
            <p id="MatsP_134.7">
               teṣāṃ sa pūjāṃ pūjārhaḥ pratigṛhya tapodhanaḥ <br />
               nāradaḥ sukhamāsīnaḥ kāñcane paramāsane //
                <span class="ref">MatsP_134.7</span></p>
            
            
            <p id="MatsP_134.8">
               mayastu sukhamāsīne nārade nāradodbhave <br />
               yathārhaṃ dānavaiḥ sārdham āsīno dānavādhipaḥ //
                <span class="ref">MatsP_134.8</span></p>
            
            
            <p id="MatsP_134.9">
               āsīnaṃ nāradaṃ prekṣya mayastvatha mahāsuraḥ <br />
               abravīdvacanaṃ tuṣṭo hṛṣṭaromānanekṣaṇaḥ //
                <span class="ref">MatsP_134.9</span></p>
            
            
            <p id="MatsP_134.10">
               autpātikaṃ pure 'smākaṃ yathā nānyatra kutracit <br />
               vartate vartamānajña vada tvaṃ hi ca nārada //
                <span class="ref">MatsP_134.10</span></p>
            
            
            <p id="MatsP_134.11">
               dṛśyante bhayadāḥ svapnā bhajyante ca dhvajāḥ param <br />
               vinā ca vāyunā ketuḥ patate ca tathā bhuvi //
                <span class="ref">MatsP_134.11</span></p>
            
            
            <p id="MatsP_134.12">
               aṭṭālakāśca nṛtyante sapatākāḥ sagopurāḥ <br />
               hiṃsa hiṃseti śrūyante giraśca bhayadāḥ pure //
                <span class="ref">MatsP_134.12</span></p>
            
            
            <p id="MatsP_134.13">
               nāhaṃ bibhemi devānāṃ sendrāṇāmapi nārada <br />
               muktvaikaṃ varadaṃ sthāṇuṃ bhaktābhayakaraṃ haram //
                <span class="ref">MatsP_134.13</span></p>
            
            
            <p id="MatsP_134.14">
               bhagavannāstyaviditam utpāteṣu tavānagha <br />
               anāgatamatītaṃ ca bhavāñjānāti tattvataḥ //
                <span class="ref">MatsP_134.14</span></p>
            
            
            <p id="MatsP_134.15">
               tadetanno bhayasthānam utpātābhiniveditam <br />
               kathayasva muniśreṣṭha prapannasya tu nārada //
                <span class="ref">MatsP_134.15</span></p>
            
            
            <p id="MatsP_134.16">
               ityukto nāradastena mayenāmayavarjitaḥ //
                <span class="ref">MatsP_134.16</span></p>
            
            *nārada uvāca
            
            
            <p id="MatsP_134.17">
               śṛṇu dānava tattvena bhavantyautpātikā yathā <br />
               dharmeti dhāraṇe dhātur māhātmye caiva paṭhyate <br />
               dhāraṇācca mahattvena dharma eṣa nirucyate //
                <span class="ref">MatsP_134.17</span></p>
            
            
            <p id="MatsP_134.18">
               sa iṣṭaprāpako dharma ācāryairupadiśyate <br />
               itaraścāniṣṭaphala ācāryairnopadiśyate //
                <span class="ref">MatsP_134.18</span></p>
            
            
            <p id="MatsP_134.19">
               utpathānmārgamāgacchen mārgācceva vimārgatām <br />
               vināśastasya nirdeśya iti vedavido viduḥ //
                <span class="ref">MatsP_134.19</span></p>
            
            
            <p id="MatsP_134.20">
               tvamadharmarathārūḍhaḥ sahaibhirmattadānavaiḥ <br />
               apakāriṣu devānāṃ kuruṣe tvaṃ sahāyatām //
                <span class="ref">MatsP_134.20</span></p>
            
            
            <p id="MatsP_134.21">
               tadetānyevamādīni utpātāveditāni ca <br />
               vaināśikāni dṛśyante dānavānāṃ tathaiva ca //
                <span class="ref">MatsP_134.21</span></p>
            
            
            <p id="MatsP_134.22">
               eṣa rudraḥ samāsthāya mahālokamayaṃ ratham <br />
               āyāti tripuraṃ hantuṃ maya tvāmasurānapi //
                <span class="ref">MatsP_134.22</span></p>
            
            
            <p id="MatsP_134.23">
               sa tvaṃ mahaujasaṃ nityaṃ prapadyasva maheśvaram <br />
               yāsyase saha putreṇa dānavaiḥ saha mānada //
                <span class="ref">MatsP_134.23</span></p>
            
            
            <p id="MatsP_134.24">
               ityevamāvedya bhayaṃ dānavopasthitaṃ mahat <br />
               dānavānāṃ punardevo deveśapadamāgataḥ //
                <span class="ref">MatsP_134.24</span></p>
            
            
            <p id="MatsP_134.25">
               nārade tu munau yāte mayo dānavanāyakaḥ <br />
               śūrasaṃmatamityevaṃ dānavānāha dānavaḥ //
                <span class="ref">MatsP_134.25</span></p>
            
            
            <p id="MatsP_134.26">
               śūrāḥ stha jātaputrāḥ stha kṛtakṛtyāḥ stha dānavāḥ <br />
               yudhyadhvaṃ daivataiḥ sārdhaṃ kartavyaṃ cāpi no bhayam //
                <span class="ref">MatsP_134.26</span></p>
            
            
            <p id="MatsP_134.27">
               jitvā vayaṃ bhaviṣyāmaḥ sarve 'marasabhāsadaḥ <br />
               devāṃśca sendrakānhatvā lokānbhokṣyāmahe 'surāḥ //
                <span class="ref">MatsP_134.27</span></p>
            
            
            <p id="MatsP_134.28">
               aṭṭālakeṣu ca tathā tiṣṭhadhvaṃ śastrapāṇayaḥ <br />
               daṃśitā yuddhasajjāśca tiṣṭhadhvaṃ prodyatāyudhāḥ //
                <span class="ref">MatsP_134.28</span></p>
            
            
            <p id="MatsP_134.29">
               purāṇi trīṇi caitāni yathāsthāneṣu dānavāḥ <br />
               tiṣṭhadhvaṃ laṅghanīyāni bhaviṣyanti purāṇi ca //
                <span class="ref">MatsP_134.29</span></p>
            
            
            <p id="MatsP_134.30">
               namogatāstathā śūrā devatā viditā hi vaḥ <br />
               tāḥ prayatnena vāryāśca vidāryāścaiva sāyakaiḥ //
                <span class="ref">MatsP_134.30</span></p>
            
            
            <p id="MatsP_134.31">
               iti danutanayānmayastathoktvā suragaṇavāraṇavāraṇe vacāṃsi <br />
               yuvatijanaviṣaṇṇamānasaṃ tat tripurapuraṃ sahasā viveśa rājā //
                <span class="ref">MatsP_134.31</span></p>
            
            
            <p id="MatsP_134.32">
               atha rajataviśuddhabhāvabhāvo bhavamabhipūjya digambaraṃ sugīrbhiḥ <br />
               śaraṇamupajagāma devadevaṃ madanāryandhakayajñadehaghātam //
                <span class="ref">MatsP_134.32</span></p>
            
            
            <p id="MatsP_134.33">
               mayamabhayapadaiṣiṇaṃ prapannaṃ na kila bubodha tṛtīyadīptanetraḥ <br />
               tadabhimatamadāttataḥ śaśāṅkī sa ca kila nirbhaya eva dānavo 'bhūt //
                <span class="ref">MatsP_134.33</span></p>
            
            </div>
         
         <div id="d1e109666">
            
            <h3>Matsya-Purāṇa 135</h3>
            *sūta uvāca
            
            
            <p id="MatsP_135.1">
               tato raṇe devabalaṃ nārado 'bhyagamatpunaḥ <br />
               āgatya caiva tripurāt sabhāyāmāsthitaḥ svayam //
                <span class="ref">MatsP_135.1</span></p>
            
            
            <p id="MatsP_135.2">
               ilāvṛtamiti khyātaṃ tadvarṣaṃ vistṛtāyatam <br />
               yatra yajño balervṛtto baliryatra ca saṃyataḥ //
                <span class="ref">MatsP_135.2</span></p>
            
            
            <p id="MatsP_135.3">
               devānāṃ janmabhūmiryā triṣu lokeṣu viśrutā <br />
               vivāhāḥ kratavaścaiva jātakarmādikāḥ kriyāḥ //
                <span class="ref">MatsP_135.3</span></p>
            
            
            <p id="MatsP_135.4">
               devānāṃ yatra vṛttāni kanyādānāni yāni ca <br />
               reme nityaṃ bhavo yatra sahāyaiḥ pārṣadairgaṇaiḥ //
                <span class="ref">MatsP_135.4</span></p>
            
            
            <p id="MatsP_135.5">
               lokapālāḥ sadā yatra tasthurmerugirau yathā <br />
               madhupiṅgalanetrastu candrāvayavabhūṣaṇaḥ <br />
               devānāmadhipaṃ prāha gaṇapāṃśca maheśvaraḥ //
                <span class="ref">MatsP_135.5</span></p>
            
            
            <p id="MatsP_135.6">
               vāsavaitad arīṇāṃ te tripuraṃ paridṛśyate <br />
               vimānaiśca patākābhir dhvajaiśca samalaṃkṛtam //
                <span class="ref">MatsP_135.6</span></p>
            
            
            <p id="MatsP_135.7">
               idaṃ vṛttamidaṃ khyātaṃ vahnivadbhṛśatāpanam <br />
               ete janā giriprakhyāḥ sakuṇḍalakirīṭinaḥ //
                <span class="ref">MatsP_135.7</span></p>
            
            
            <p id="MatsP_135.8">
               prākāragopurāṭṭeṣu kakṣānte dānavāḥ sthitāḥ <br />
               ime ca toyadābhāsā danujā vikṛtānanāḥ //
                <span class="ref">MatsP_135.8</span></p>
            
            
            <p id="MatsP_135.9">
               nirgacchanti puro daityāḥ sāyudhā vijayaiṣiṇaḥ //
                <span class="ref">MatsP_135.9</span></p>
            
            
            <p id="MatsP_135.10">
               sa tvaṃ suraśataiḥ sārdhaṃ sasahāyo varāyudhaḥ <br />
               sahadbhirmāmakairbhṛtyair vyāpādaya mahāsurān //
                <span class="ref">MatsP_135.10</span></p>
            
            
            <p id="MatsP_135.11">
               ahaṃ ca rathavaryeṇa niścalācalavatsthitaḥ <br />
               puraḥ purasya randhrārthī sthāsyāmi vijayāya vaḥ //
                <span class="ref">MatsP_135.11</span></p>
            
            
            <p id="MatsP_135.12">
               yadā tu puṣyayogeṇa ekatvaṃ sthāsyate puram <br />
               tadetannirdahiṣyāmi śareṇaikena vāsava //
                <span class="ref">MatsP_135.12</span></p>
            
            
            <p id="MatsP_135.13">
               ityukto vai bhagavatā rudreṇeha sureśvaraḥ <br />
               yayau tattripuraṃ jetuṃ tena sainyena saṃvṛtaḥ //
                <span class="ref">MatsP_135.13</span></p>
            
            
            <p id="MatsP_135.14">
               prakrāntarathabhīmaistaiḥ sadevaiḥ pārṣadāṃ gaṇaiḥ <br />
               kṛtasiṃharavopetair udgacchadbhirivāmbudaiḥ //
                <span class="ref">MatsP_135.14</span></p>
            
            
            <p id="MatsP_135.15">
               tena nādena tripurād dānavā yuddhalālasāḥ <br />
               utpatya dudruvuśceluḥ sāyudhāḥ khe gaṇeśvarān //
                <span class="ref">MatsP_135.15</span></p>
            
            
            <p id="MatsP_135.16">
               anye payodharārāvāḥ payodharasamā babhuḥ <br />
               sasiṃhanādaṃ vāditraṃ vādayāmāsuruddhatāḥ //
                <span class="ref">MatsP_135.16</span></p>
            
            
            <p id="MatsP_135.17">
               devānāṃ siṃhanādaśca sarvatūryaravo mahān <br />
               grasto 'bhūddaityanādaiśca candrastoyadharairiva //
                <span class="ref">MatsP_135.17</span></p>
            
            
            <p id="MatsP_135.18">
               candrodayātsamudbhūtaḥ paurṇamāsa ivārṇavaḥ <br />
               tripuraṃ prabhavattadvad bhīmarūpamahāsuraiḥ //
                <span class="ref">MatsP_135.18</span></p>
            
            
            <p id="MatsP_135.19">
               prākāreṣu pure tatra gopureṣvapi cāpare <br />
               aṭṭālakānsamāruhya kecic calitavādinaḥ //
                <span class="ref">MatsP_135.19</span></p>
            
            
            <p id="MatsP_135.20">
               svarṇamālādharāḥ śūrāḥ prabhāsitakarāmbarāḥ <br />
               kecin nadanti danujās toyamattā ivāmbudāḥ //
                <span class="ref">MatsP_135.20</span></p>
            
            
            <p id="MatsP_135.21">
               itaścetaśca dhāvantaḥ kecidudbhūtavāsasaḥ <br />
               kimetaditi papracchur anyonyaṃ gṛhamāśritāḥ //
                <span class="ref">MatsP_135.21</span></p>
            
            
            <p id="MatsP_135.22">
               kimetannaiva jānāmi jñānamantarhitaṃ hi me <br />
               jñāsyase 'nantareṇeti kālo vistārato mahān //
                <span class="ref">MatsP_135.22</span></p>
            
            
            <p id="MatsP_135.23">
               so 'pyasau pṛthvīsāraṃ ca siṃhaśca rathamāsthitaḥ <br />
               tiṣṭhate tripuraṃ pīḍya dehaṃ vyādhirivocchritaḥ //
                <span class="ref">MatsP_135.23</span></p>
            
            
            <p id="MatsP_135.24">
               ya eṣo 'sti sa eṣo 'stu kā cintā sambhrame sati <br />
               ehi āyudham ādāya kva me pṛcchā bhaviṣyati //
                <span class="ref">MatsP_135.24</span></p>
            
            
            <p id="MatsP_135.25">
               iti te 'nyonyamāviddhā uttarottarabhāṣiṇaḥ <br />
               āsādya pṛcchanti tadā dānavāstripurālayāḥ //
                <span class="ref">MatsP_135.25</span></p>
            
            
            <p id="MatsP_135.26">
               tārakākhyapure daityās tārakākhyapuraḥsarāḥ <br />
               nirgatāḥ kupitāstūrṇaṃ bilādiva mahoragāḥ //
                <span class="ref">MatsP_135.26</span></p>
            
            
            <p id="MatsP_135.27">
               nirdhāvantastu te daityāḥ pramathādhipayūthapaiḥ <br />
               niruddhā gajarājāno yathā kesariyūthapaiḥ //
                <span class="ref">MatsP_135.27</span></p>
            
            
            <p id="MatsP_135.28">
               darpitānāṃ tataścaiṣāṃ darpitānām ivāgnīnām <br />
               rūpāṇi jajvalusteṣām agnīnāmiva dhamyatām //
                <span class="ref">MatsP_135.28</span></p>
            
            
            <p id="MatsP_135.29">
               tato bṛhanti cāpāni bhīmanādāni sarvaśaḥ <br />
               nikṛṣya jaghnuranyonyam iṣubhiḥ prāṇabhojanaiḥ //
                <span class="ref">MatsP_135.29</span></p>
            
            
            <p id="MatsP_135.30">
               mārjāramṛgabhīmāsyān pārṣadānvikṛtānanān <br />
               dṛṣṭvā dṛṣṭvāhasannuccair dānavā rūpasampadā //
                <span class="ref">MatsP_135.30</span></p>
            
            
            <p id="MatsP_135.31">
               bāhubhiḥ parighākāraiḥ kṛṣyatāṃ dhanuṣāṃ śarāḥ <br />
               bhaṭavarmeṣu viviśus taḍāgānīva pakṣiṇaḥ //
                <span class="ref">MatsP_135.31</span></p>
            
            
            <p id="MatsP_135.32">
               mṛtāḥ stha kva nu yāsyadhvaṃ haniṣyāmo nivartatām <br />
               ityevaṃ paruṣāṇyuktvā dānavāḥ pārṣadarṣabhān //
                <span class="ref">MatsP_135.32</span></p>
            
            
            <p id="MatsP_135.33">
               bibhiduḥ sāyakaistīkṣṇaiḥ sūryapādā ivāmbudān <br />
               pramathā api siṃhākṣāḥ siṃhavikrāntavikramāḥ <br />
               khaṇḍaśailaśilāvṛkṣair bibhidur daityadānavān //
                <span class="ref">MatsP_135.33</span></p>
            
            
            <p id="MatsP_135.34">
               ambudairākulamiva haṃsākulamivāmbaram <br />
               dānavākulamatyarthaṃ tatpuraṃ sakalaṃ babhau //
                <span class="ref">MatsP_135.34</span></p>
            
            
            <p id="MatsP_135.35">
               vikṛṣṭacāpā daityendrāḥ sṛjanti śaradurdinam <br />
               indracāpāṅkitoraskā jaladā iva durdinam //
                <span class="ref">MatsP_135.35</span></p>
            
            
            <p id="MatsP_135.36">
               iṣubhistāḍyamānāste bhūyo bhūyo gaṇeśvarāḥ <br />
               cakruste dehaniryāsaṃ svarṇadhātumivācalāḥ //
                <span class="ref">MatsP_135.36</span></p>
            
            
            <p id="MatsP_135.37">
               tathā vṛkṣaśilāvajraśūlapaṭṭiparaśvadhaiḥ <br />
               cūrṇyante 'bhihatā daityāḥ kācāṣṭaṅkahatā iva //
                <span class="ref">MatsP_135.37</span></p>
            
            
            <p id="MatsP_135.38">
               candrodayātsamudbhūtaḥ paurṇamāsa ivārṇavaḥ <br />
               tripuraṃ prabhavat tadvad bhīmarūpamahāsuraiḥ //
                <span class="ref">MatsP_135.38</span></p>
            
            
            <p id="MatsP_135.39">
               tārakākhyo jayatyeṣa iti daityā aghoṣayan <br />
               jayatīndraśca rudraśca ityeva ca gaṇeśvarāḥ //
                <span class="ref">MatsP_135.39</span></p>
            
            
            <p id="MatsP_135.40">
               vāritā dāritā bāṇair yodhāstasminbalārṇave <br />
               niḥsvananto 'mbusamaye jalagarbhā ivāmbudāḥ //
                <span class="ref">MatsP_135.40</span></p>
            
            
            <p id="MatsP_135.41">
               karaiśchinnaiḥ śirobhiśca dhvajaiśchattraiśca pāṇḍuraiḥ <br />
               yuddhabhūmirbhayavatī māṃsaśoṇitapūritā //
                <span class="ref">MatsP_135.41</span></p>
            
            
            <p id="MatsP_135.42">
               vyomni cotplutya sahasā tālamātraṃ varāyudhaiḥ <br />
               dṛḍhāhatāḥ patan pūrvaṃ dānavāḥ pramathāstathā //
                <span class="ref">MatsP_135.42</span></p>
            
            
            <p id="MatsP_135.43">
               siddhāścāpsarasaścaiva cāraṇāśca nabhogatāḥ <br />
               dṛḍhaprahārahṛṣitāḥ sādhu sādhviti cukruśuḥ //
                <span class="ref">MatsP_135.43</span></p>
            
            
            <p id="MatsP_135.44">
               anāhatāśca viyati devadundubhayastathā <br />
               nadanto meghaśabdena śarabhā iva roṣitāḥ //
                <span class="ref">MatsP_135.44</span></p>
            
            
            <p id="MatsP_135.45">
               te tasmiṃstripure daityā nadyaḥ sindhupatāviva <br />
               viśanti kruddhavadanā valmīkamiva pannagāḥ //
                <span class="ref">MatsP_135.45</span></p>
            
            
            <p id="MatsP_135.46">
               tārakākhyapure tasmin surāḥ śūrāḥ samantataḥ <br />
               saśastrā nipatanti sma sapakṣā iva bhūdharāḥ //
                <span class="ref">MatsP_135.46</span></p>
            
            
            <p id="MatsP_135.47">
               yodhayanti tribhāgeṇa tripure tu gaṇeśvarāḥ <br />
               vidyunmālī mayaścaiva magnau ca drumavadraṇe //
                <span class="ref">MatsP_135.47</span></p>
            
            
            <p id="MatsP_135.48">
               vidyunmālī sa daityendro girīndrasadṛśadyutiḥ <br />
               ādāya parighaṃ ghoraṃ tāḍayāmāsa nandinam //
                <span class="ref">MatsP_135.48</span></p>
            
            
            <p id="MatsP_135.49">
               sa nandī dānavendreṇa parigheṇa dṛḍhāhataḥ <br />
               bhramate madhunā vyaktaḥ purā nārāyaṇo yathā //
                <span class="ref">MatsP_135.49</span></p>
            
            
            <p id="MatsP_135.50">
               nandīśvare gate tatra gaṇapāḥ khyātavikramāḥ <br />
               dudruvurjātasaṃrambhā vidyunmālinamāsuram //
                <span class="ref">MatsP_135.50</span></p>
            
            
            <p id="MatsP_135.51">
               ghaṇṭākarṇaḥ śaṅkukarṇo mahākālaśca pārṣadāḥ <br />
               tataśca sāyakaiḥ sarvān gaṇapāngaṇapākṛtīn //
                <span class="ref">MatsP_135.51</span></p>
            
            
            <p id="MatsP_135.52">
               bhūyo bhūyaḥ sa vivyādha gaṇeśvaramahattamān <br />
               bhittvā bhittvā rurāvoccair nabhasyambudharo yathā //
                <span class="ref">MatsP_135.52</span></p>
            
            
            <p id="MatsP_135.53">
               tasyārambhitaśabdena nandī dinakaraprabhaḥ <br />
               saṃjñāṃ prāpya tataḥ so 'pi vidyunmālinamādravat //
                <span class="ref">MatsP_135.53</span></p>
            
            
            <p id="MatsP_135.54">
               rudradattaṃ tadā dīptaṃ dīptānalasamaprabham <br />
               vajraṃ vajranibhāṅgasya dānavasya sasarja ha //
                <span class="ref">MatsP_135.54</span></p>
            
            
            <p id="MatsP_135.55">
               taṃ nandibhujanirmuktaṃ muktāphalavibhūṣitam <br />
               papāta vakṣasi tadā vajraṃ daityasya bhīṣaṇam //
                <span class="ref">MatsP_135.55</span></p>
            
            
            <p id="MatsP_135.56">
               sa vajranihato daityo vajrasaṃhananopamaḥ <br />
               papāta vajrābhihataḥ śakreṇādririvāhataḥ //
                <span class="ref">MatsP_135.56</span></p>
            
            
            <p id="MatsP_135.57">
               daityeśvaraṃ vinihataṃ nandinā kulanandinā <br />
               cukruśurdānavāḥ prekṣya dudruvuśca gaṇādhipāḥ //
                <span class="ref">MatsP_135.57</span></p>
            
            
            <p id="MatsP_135.58">
               duḥkhāmarṣitaroṣāste vidyunmālini pātite <br />
               drumaśailamahāvṛṣṭiṃ payodāḥ sasṛjuryathā //
                <span class="ref">MatsP_135.58</span></p>
            
            
            <p id="MatsP_135.59">
               te pīḍyamānā gurubhir giribhiśca gaṇeśvarāḥ <br />
               kartavyaṃ na viduḥ kiṃcid vandyamādhārmikā iva //
                <span class="ref">MatsP_135.59</span></p>
            
            
            <p id="MatsP_135.60">
               tato 'suravaraḥ śrīmāṃs tārakākhyaḥ pratāpavān <br />
               satarūṇāṃ girīṇāṃ vai tulyarūpadharo babhau //
                <span class="ref">MatsP_135.60</span></p>
            
            
            <p id="MatsP_135.61">
               bhinnottamāṅgā gaṇapā bhinnapādāṅkitānanāḥ <br />
               virejurbhujagā mantrair vāryamāṇā yathā tathā //
                <span class="ref">MatsP_135.61</span></p>
            
            
            <p id="MatsP_135.62">
               mayena māyāvīryeṇa vadhyamānā gaṇeśvarāḥ <br />
               bhramanti bahuśabdālāḥ pañjare śakunā iva //
                <span class="ref">MatsP_135.62</span></p>
            
            
            <p id="MatsP_135.63">
               tayāsuravaraḥ śrīmāṃs tārakākhyaḥ pratāpavān <br />
               dadāha ca balaṃ sarvaṃ śuṣkendhanamivānalaḥ //
                <span class="ref">MatsP_135.63</span></p>
            
            
            <p id="MatsP_135.64">
               tārakākhyena vāryante śaravarṣaistadā gaṇāḥ <br />
               mayena māyānihatās tārakākhyena ceṣubhiḥ <br />
               gaṇeśā vidhurā jātā jīrṇamūlā yathā drumāḥ //
                <span class="ref">MatsP_135.64</span></p>
            
            
            <p id="MatsP_135.65">
               bhūyaḥ saṃpatate cāgnir grahāngrāhānbhujaṃgamān <br />
               girīndrāṃśca harīnvyāghrān vṛkṣān sṛmaravarṇakān //
                <span class="ref">MatsP_135.65</span></p>
            
            
            <p id="MatsP_135.66">
               śarabhānaṣṭapādāṃśca apaḥ pavanameva ca <br />
               mayo māyābalenaiva pātayatyeva śatruṣu //
                <span class="ref">MatsP_135.66</span></p>
            
            
            <p id="MatsP_135.67">
               te tārakākhyena mayena māyayā saṃmuhyamānā vivaśā gaṇeśvarāḥ <br />
               nāśaknuvaṃste manasāpi ceṣṭituṃ yathendriyārthā muninābhisaṃyatāḥ //
                <span class="ref">MatsP_135.67</span></p>
            
            
            <p id="MatsP_135.68">
               mahājalāgnyādisakuñjaroragair harīndravyāghrarkṣatarakṣurākṣasaiḥ <br />
               vibādhyamānāstamasā vimohitāḥ samudramadhyeṣviva gādhakāṅkṣiṇaḥ //
                <span class="ref">MatsP_135.68</span></p>
            
            
            <p id="MatsP_135.69">
               saṃmardyamāneṣu gaṇeśvareṣu saṃnardamāneṣu suretareṣu <br />
               tataḥ surāṇāṃ pravarābhirakṣituṃ riporbalaṃ saṃviviśuḥ sahāyudhāḥ //
                <span class="ref">MatsP_135.69</span></p>
            
            
            <p id="MatsP_135.70">
               yamo gadāstro varuṇaśca bhāskaras tathā kumāro 'marakoṭisaṃyutaḥ <br />
               svayaṃ ca śakraḥ sitanāgavāhanaḥ kulīśapāṇiḥ suralokapuṃgavaḥ //
                <span class="ref">MatsP_135.70</span></p>
            
            
            <p id="MatsP_135.71">
               sa coḍunāthaḥ sasuto divākaraḥ sa sāntakastryakṣapatir mahādyutiḥ <br />
               ete ripūṇāṃ prabalābhirakṣitaṃ tadā balaṃ saṃviviśurmadoddhatāḥ //
                <span class="ref">MatsP_135.71</span></p>
            
            
            <p id="MatsP_135.72">
               yathā vanaṃ darpitakuñjarādhipā yathā nabhaḥ sāmbudharaṃ divākaraḥ <br />
               yathā ca siṃhairvijaneṣu gokulaṃ tathā balaṃ tattridaśair abhidrutam //
                <span class="ref">MatsP_135.72</span></p>
            
            
            <p id="MatsP_135.73">
               kṛtaprahārāturadīnadānavaṃ tatastvabhajyanta balaṃ hi pārṣadāḥ <br />
               svarjyotiṣāṃ jyotir ivoṣmavān harir yathā tamo ghorataraṃ narāṇām //
                <span class="ref">MatsP_135.73</span></p>
            
            
            <p id="MatsP_135.74">
               viśāntayāmāsa yathā sadaiva niśākaraḥ saṃcitaśārvaraṃ tamaḥ <br />
               tato 'pakṛṣṭe ca tamaḥprabhāve astraprabhāve ca vivardhamāne //
                <span class="ref">MatsP_135.74</span></p>
            
            
            <p id="MatsP_135.75">
               diglokapālair gaṇanāyakaiśca kṛto mahānsiṃharavo muhūrtam <br />
               saṃkhye vibhagnā vikarā vipādāś chinnottamāṅgāḥ śarapūritāṅgāḥ //
                <span class="ref">MatsP_135.75</span></p>
            
            
            <p id="MatsP_135.76">
               devetarā devavarairvibhinnāḥ sīdanti paṅkeṣu yathā gajendrāḥ <br />
               vajreṇa bhīmena ca vajrapāṇiḥ śaktyā ca śaktyā ca mayūraketuḥ //
                <span class="ref">MatsP_135.76</span></p>
            
            
            <p id="MatsP_135.77">
               daṇḍena cogreṇa ca dharmarājaḥ pāśena cogreṇa ca vārigoptā <br />
               śūlena kālena ca yakṣarājo vīryeṇa tejasvitayā sukeśaḥ //
                <span class="ref">MatsP_135.77</span></p>
            
            
            <p id="MatsP_135.78">
               gaṇeśvarāste surasaṃnikāśāḥ pūrṇāhutīsiktaśikhiprakāśāḥ <br />
               utsādayante danuputravṛndān yathaiva indrāśanayaḥ patantyaḥ //
                <span class="ref">MatsP_135.78</span></p>
            
            
            <p id="MatsP_135.79">
               mayastu devānparirakṣitāram umātmajaṃ devavaraṃ kumāram <br />
               śareṇa bhittvā sa hi tārakāsutaṃ sa tārakākhyāsuram ābabhāṣe //
                <span class="ref">MatsP_135.79</span></p>
            
            
            <p id="MatsP_135.80">
               kṛtvā prahāraṃ praviśāmi vīraṃ puraṃ hi daityendrabalena yuktaḥ <br />
               viśrāmamūrjaskaramapyavāpya punaḥ kariṣyāmi raṇaṃ prapannaiḥ //
                <span class="ref">MatsP_135.80</span></p>
            
            
            <p id="MatsP_135.81">
               vayaṃ hi śastrakṣatavikṣatāṅgā viśīrṇaśastradhvajavarmavāhāḥ <br />
               jayaiṣiṇaste jayakāśinaśca gaṇeśvarā lokavarādhipāśca //
                <span class="ref">MatsP_135.81</span></p>
            
            
            <p id="MatsP_135.82">
               mayasya śrutvā divi tārakākhyo vaco 'bhikāṅkṣankṣatajopamākṣaḥ <br />
               viveśa tūrṇaṃ tripuraṃ diteḥ sutaiḥ sutairadityā yudhi vṛddhaharṣaiḥ //
                <span class="ref">MatsP_135.82</span></p>
            
            
            <p id="MatsP_135.83*">
               tataḥ saśaṅkhānakabheribhīmaṃ sasiṃhanādaṃ harasainyamābabhau /<br />
               mayānugaṃ ghoragabhīragahvaraṃ yathā siṃhanāditam //
                <span class="ref">MatsP_135.83*</span></p>
            
            </div>
         
         <div id="d1e111267">
            
            <h3>Matsya-Purāṇa 136</h3>
            *sūta uvāca
            
            
            <p id="MatsP_136.1">
               mayaḥ prahāraṃ kṛtvā tu māyāvī dānavarṣabhaḥ <br />
               viveśa tūrṇaṃ tripuram abhraṃ nīlamivāmbaram //
                <span class="ref">MatsP_136.1</span></p>
            
            
            <p id="MatsP_136.2">
               sa dīrghamuṣṇaṃ niḥśvasya dānavānvīkṣya madhyagān <br />
               dadhyau lokakṣaye prāpte kālaṃ kāla ivāparaḥ //
                <span class="ref">MatsP_136.2</span></p>
            
            
            <p id="MatsP_136.3">
               indro 'pi bibhyate yasya sthito yuddhepsuragrataḥ <br />
               sa cāpi nidhanaṃ prāpto vidyunmālī mahāyaśāḥ //
                <span class="ref">MatsP_136.3</span></p>
            
            
            <p id="MatsP_136.4">
               durgaṃ vai tripurasyāsya na samaṃ vidyate puram <br />
               tasyāpyeṣo 'nayaḥ prāpto na durgaṃ kāraṇaṃ kvacit //
                <span class="ref">MatsP_136.4</span></p>
            
            
            <p id="MatsP_136.5">
               kālasyaiva vaśe sarvaṃ durgaṃ durgataraṃ ca yat <br />
               kāle kruddhe kathaṃ kālāt trāṇaṃ no 'dya bhaviṣyati //
                <span class="ref">MatsP_136.5</span></p>
            
            
            <p id="MatsP_136.6">
               ekeṣu triṣu yatkiṃcid balaṃ vai sarvajantuṣu <br />
               kālasya tadvaśaṃ sarvam iti paitāmaho vidhiḥ //
                <span class="ref">MatsP_136.6</span></p>
            
            
            <p id="MatsP_136.7">
               asminkaḥ prabhavedyogo hy asaṃdhārye 'mitātmani <br />
               laṅghane kaḥ samarthaḥ syād ṛte devaṃ maheśvaram //
                <span class="ref">MatsP_136.7</span></p>
            
            
            <p id="MatsP_136.8">
               bibhemi nendrāddhi yamād varuṇānna ca vittapāt <br />
               svāmī caiṣāṃ tu devānāṃ durjayaḥ sa maheśvaraḥ //
                <span class="ref">MatsP_136.8</span></p>
            
            
            <p id="MatsP_136.9">
               aiśvaryasya phalaṃ yattat prabhutvasya ca yatphalam <br />
               tadadya darśayiṣyāmi yāvadvīrāḥ samantataḥ //
                <span class="ref">MatsP_136.9</span></p>
            
            
            <p id="MatsP_136.10">
               vāpīmamṛtatoyena pūrṇāṃ srakṣye varauṣadhīḥ <br />
               jīviṣyanti tadā daityāḥ saṃjīvanavarauṣadhaiḥ //
                <span class="ref">MatsP_136.10</span></p>
            
            
            <p id="MatsP_136.11">
               iti saṃcintya balavān mayo māyāvināṃ varaḥ <br />
               māyayā sasṛje vāpīṃ rambhāmiva pitāmahaḥ //
                <span class="ref">MatsP_136.11</span></p>
            
            
            <p id="MatsP_136.12">
               dviyojanāyatāṃ dīrghāṃ pūrṇayojanavistṛtām <br />
               ārohasaṃkramavatīṃ citrarūpāṃ kathāmiva //
                <span class="ref">MatsP_136.12</span></p>
            
            
            <p id="MatsP_136.13">
               indoḥ kiraṇakalpena mṛṣṭenāmṛtagandhinā <br />
               pūrṇāṃ paramatoyena guṇapūrṇāmivāṅganām //
                <span class="ref">MatsP_136.13</span></p>
            
            
            <p id="MatsP_136.14">
               utpalaiḥ kumudaiḥ padmair vṛtāṃ kādambakaistathā <br />
               candrabhāskaravarṇābhair bhīmair āvaraṇairvṛtām //
                <span class="ref">MatsP_136.14</span></p>
            
            
            <p id="MatsP_136.15">
               khagair madhurarāvaiśca cārucāmīkaraprabhaiḥ <br />
               kāmaiṣibhir ivākīrṇāṃ jīvānāmaraṇīm iva //
                <span class="ref">MatsP_136.15</span></p>
            
            
            <p id="MatsP_136.16">
               tāṃ vāpīṃ sṛjya sa mayo gaṅgāmiva maheśvaraḥ <br />
               tasyāṃ prakṣālayāmāsa vidyunmālinamāditaḥ //
                <span class="ref">MatsP_136.16</span></p>
            
            
            <p id="MatsP_136.17">
               sa vāpyāṃ majjito daityo devaśatrurmahābalaḥ <br />
               uttasthāvindhanairiddhaḥ sadyo huta ivānalaḥ //
                <span class="ref">MatsP_136.17</span></p>
            
            
            <p id="MatsP_136.18">
               mayasya cāñjaliṃ kṛtvā tārakākhyo 'bhivāditaḥ <br />
               vidyunmālīti vacanaṃ mayamutthāya cābravīt //
                <span class="ref">MatsP_136.18</span></p>
            
            
            <p id="MatsP_136.19">
               kva nandī saha rudreṇa vṛtaḥ pramathajambukaiḥ <br />
               yudhyāmo 'rīn viniṣpīḍya dayā deheṣu kā hi naḥ //
                <span class="ref">MatsP_136.19</span></p>
            
            
            <p id="MatsP_136.20">
               anvāsyaiva ca rudrasya bhavāmaḥ prabhaviṣṇavaḥ <br />
               tairvā vinihatā yuddhe bhaviṣyāmo yamāśanāḥ //
                <span class="ref">MatsP_136.20</span></p>
            
            
            <p id="MatsP_136.21">
               vidyunmāler niśamyaitan mayo vacanamūrjitam <br />
               taṃ pariṣvajya sārdrākṣa idamāha mahāsuraḥ //
                <span class="ref">MatsP_136.21</span></p>
            
            
            <p id="MatsP_136.22">
               vidyunmālinna me rājyam abhipretaṃ na jīvitam <br />
               tvayā vinā mahābāho kimanyena mahāsura //
                <span class="ref">MatsP_136.22</span></p>
            
            
            <p id="MatsP_136.23">
               mahāmṛtamayī vāpī hy eṣā māyābhirīśvara <br />
               sṛṣṭā dānavadaityānāṃ hatānāṃ jīvavardhinī //
                <span class="ref">MatsP_136.23</span></p>
            
            
            <p id="MatsP_136.24">
               diṣṭyā tvāṃ daitya paśyāmi yamalokād ihāgatam <br />
               durgatāvanayagrastaṃ bhokṣyāmo 'dya mahānidhim //
                <span class="ref">MatsP_136.24</span></p>
            
            
            <p id="MatsP_136.25">
               dṛṣṭvā dṛṣṭvā ca tāṃ vāpīṃ māyayā mayanirmitām <br />
               hṛṣṭānanākṣā daityendrā idaṃ vacanamabruvan //
                <span class="ref">MatsP_136.25</span></p>
            
            
            <p id="MatsP_136.26">
               dānavā yudhyatedānīṃ pramathaiḥ saha nirbhayāḥ <br />
               mayena nirmitā vāpī hatānsaṃjīvayiṣyati //
                <span class="ref">MatsP_136.26</span></p>
            
            
            <p id="MatsP_136.27">
               tataḥ kṣubdhāmbudhinibhā bherī sā tu bhayaṃkarī <br />
               vādyamānā nanādoccai rauravī sā punaḥ punaḥ //
                <span class="ref">MatsP_136.27</span></p>
            
            
            <p id="MatsP_136.28">
               śrutvā bherīravaṃ ghoraṃ meghārambhitasaṃnibham <br />
               nyapatannasurāstūrṇaṃ tripurādyuddhalālasāḥ //
                <span class="ref">MatsP_136.28</span></p>
            
            
            <p id="MatsP_136.29">
               loharājatasauvarṇaiḥ kaṭakairmaṇirājitaiḥ <br />
               āmuktaiḥ kuṇḍalairhārair mukuṭairapi cotkaṭaiḥ //
                <span class="ref">MatsP_136.29</span></p>
            
            
            <p id="MatsP_136.30">
               dhūmāyitā hyaviramā jvalanta iva pāvakāḥ <br />
               āyudhāni samādāya kāśino dṛḍhavikramāḥ //
                <span class="ref">MatsP_136.30</span></p>
            
            
            <p id="MatsP_136.31">
               nṛtyamānā iva naṭā garjanta iva toyadāḥ <br />
               karocchrayā iva gajāḥ siṃhā iva ca nirbhayāḥ //
                <span class="ref">MatsP_136.31</span></p>
            
            
            <p id="MatsP_136.32">
               hradā iva ca gambhīrāḥ sūryā iva pratāpitāḥ <br />
               drumā iva ca daityendrās trāsayanto balaṃ mahat //
                <span class="ref">MatsP_136.32</span></p>
            
            
            <p id="MatsP_136.33">
               pramathā api sotsāhā garuḍotpātapātinaḥ <br />
               yuyutsavo 'bhidhāvanti dānavāndānavārayaḥ //
                <span class="ref">MatsP_136.33</span></p>
            
            
            <p id="MatsP_136.34">
               nandīśvareṇa pramathās tārakākhyena dānavāḥ <br />
               cakruḥ saṃhatya saṃgrāmaṃ codyamānā balena ca //
                <span class="ref">MatsP_136.34</span></p>
            
            
            <p id="MatsP_136.35">
               te 'sibhiścandrasaṃkāśaiḥ śūlaiścānalapiṅgalaiḥ <br />
               bāṇaiśca dṛḍhanirmuktair abhijaghnuḥ parasparam //
                <span class="ref">MatsP_136.35</span></p>
            
            
            <p id="MatsP_136.36">
               śarāṇāṃ sṛjyamānānām asīnāṃ ca nipātyatām <br />
               rūpāṇyāsanmaholkānāṃ patantīnāmivāmbarāt //
                <span class="ref">MatsP_136.36</span></p>
            
            
            <p id="MatsP_136.37">
               śaktibhirbhinnahṛdayā nirdayā iva pātitāḥ <br />
               nirayeṣviva nirmagnāḥ kūjante pramathāsurāḥ //
                <span class="ref">MatsP_136.37</span></p>
            
            
            <p id="MatsP_136.38">
               hemakuṇḍalayuktāni kirīṭotkaṭavanti ca <br />
               śirāṃsyurvyāṃ patanti sma girikūṭā ivātyaye //
                <span class="ref">MatsP_136.38</span></p>
            
            
            <p id="MatsP_136.39">
               paraśvadhaiḥ paṭṭiśaiśca khaḍgaiśca parighaistathā <br />
               chinnāḥ karivarākārā nipetuste dharātale //
                <span class="ref">MatsP_136.39</span></p>
            
            
            <p id="MatsP_136.40">
               garjanti sahasā hṛṣṭāḥ pramathā bhīmagarjanāḥ <br />
               sādhayantyapare siddhā yuddhagāndharvamadbhutam //
                <span class="ref">MatsP_136.40</span></p>
            
            
            <p id="MatsP_136.41">
               balavānbhāsi pramatha darpito bhāsi dānava <br />
               iti coccārayanvācaṃ vāraṇā raṇadhūrgatāḥ //
                <span class="ref">MatsP_136.41</span></p>
            
            
            <p id="MatsP_136.42">
               parighairāhatāḥ kecid dānavaiḥ śaṃkarānugāḥ <br />
               vamante rudhiraṃ vaktraiḥ svarṇadhātumivācalāḥ //
                <span class="ref">MatsP_136.42</span></p>
            
            
            <p id="MatsP_136.43">
               pramathairapi nārācair asurāḥ suraśatravaḥ <br />
               drumaiśca giriśṛṅgaiśca gāḍhamevāhave hatāḥ //
                <span class="ref">MatsP_136.43</span></p>
            
            
            <p id="MatsP_136.44">
               sūditānatha tāndaityān anye dānavapuṃgavāḥ <br />
               utkṣipya cikṣipur vāpyāṃ mayadānavacoditāḥ //
                <span class="ref">MatsP_136.44</span></p>
            
            
            <p id="MatsP_136.45">
               te cāpi bhāsvarairdehaiḥ svargaloka ivāmarāḥ <br />
               uttasthurvāpīmāsādya sadrūpābharaṇāmbarāḥ //
                <span class="ref">MatsP_136.45</span></p>
            
            
            <p id="MatsP_136.46">
               athaike dānavāḥ prāpya vāpīprakṣepaṇād asūn <br />
               āsphoṭya siṃhanādaṃ ca kṛtvādhāvaṃstathāsurāḥ //
                <span class="ref">MatsP_136.46</span></p>
            
            
            <p id="MatsP_136.47">
               dānavāḥ pramathānetān prasarpata kim āsatha <br />
               hatānapi hi vo vāpī punarujjīvayiṣyati //
                <span class="ref">MatsP_136.47</span></p>
            
            
            <p id="MatsP_136.48">
               evaṃ śrutvā śaṅkukarṇo vaco 'gragrahasaṃnibhaḥ <br />
               drutamevaitya deveśam idaṃ vacanamabravīt //
                <span class="ref">MatsP_136.48</span></p>
            
            
            <p id="MatsP_136.49">
               sūditāḥ sūditā deva pramathairasurā hyamī <br />
               uttiṣṭhanti punarbhīmāḥ sasyā iva jalokṣitāḥ //
                <span class="ref">MatsP_136.49</span></p>
            
            
            <p id="MatsP_136.50">
               asminkila pure vāpī pūrṇāmṛtarasāmbhasā <br />
               nihatā nihatā yatra kṣiptā jīvanti dānavāḥ //
                <span class="ref">MatsP_136.50</span></p>
            
            
            <p id="MatsP_136.51">
               iti vijñāpayaddevaṃ śaṅkukarṇo maheśvaram <br />
               abhavandānavabala utpātā vai sudāruṇāḥ //
                <span class="ref">MatsP_136.51</span></p>
            
            
            <p id="MatsP_136.52">
               tārakākhyaḥ subhīmākṣo dāritāsyo hariryathā <br />
               abhyadhāvatsusaṃkruddho mahādevarathaṃ prati //
                <span class="ref">MatsP_136.52</span></p>
            
            
            <p id="MatsP_136.53">
               tripure tu mahānghoro bherīśaṅkharavo babhau <br />
               dānavā niḥsṛtā dṛṣṭvā devadevarathe suram //
                <span class="ref">MatsP_136.53</span></p>
            
            
            <p id="MatsP_136.54">
               bhūkampaścābhavattatra śatāṅgo bhūgato 'bhavat <br />
               dṛṣṭvā kṣobhamagādrudraḥ svayambhūśca pitāmahaḥ //
                <span class="ref">MatsP_136.54</span></p>
            
            
            <p id="MatsP_136.55">
               tābhyāṃ devavariṣṭhābhyām anvitaḥ sa rathottamaḥ <br />
               anāyatanam āsādya sīdate guṇavāniva //
                <span class="ref">MatsP_136.55</span></p>
            
            
            <p id="MatsP_136.56">
               dhātukṣaye deha iva grīṣme cālpamivodakam <br />
               śaithilyaṃ yāti sa rathaḥ sneho viprakṛto yathā //
                <span class="ref">MatsP_136.56</span></p>
            
            
            <p id="MatsP_136.57">
               rathādutpatyātmabhūr vai sīdantaṃ tu rathottamam <br />
               ujjahāra mahāprāṇo rathaṃ trailokyarūpiṇam //
                <span class="ref">MatsP_136.57</span></p>
            
            
            <p id="MatsP_136.58">
               tadā śarādviniṣpatya pītavāsā janārdanaḥ <br />
               vṛṣarūpaṃ mahatkṛtvā rathaṃ jagrāha durdharam //
                <span class="ref">MatsP_136.58</span></p>
            
            
            <p id="MatsP_136.59">
               sa viṣāṇābhyāṃ trailokyaṃ rathameva mahārathaḥ <br />
               pragṛhyodvahate sajjaṃ kulaṃ kulavaho yathā //
                <span class="ref">MatsP_136.59</span></p>
            
            
            <p id="MatsP_136.60">
               tārakākhyo 'pi daityendro girīndra iva pakṣavān <br />
               abhyadravattadā devaṃ brahmāṇaṃ hatavāṃśca saḥ //
                <span class="ref">MatsP_136.60</span></p>
            
            
            <p id="MatsP_136.61">
               sa tārakākhyābhihataḥ pratodaṃ nyasya kūbare <br />
               vijajvāla muhurbrahmā śvāsaṃ vaktrāt samudgiran //
                <span class="ref">MatsP_136.61</span></p>
            
            
            <p id="MatsP_136.62">
               tatra daityairmahānādo dānavairapi bhairavaḥ <br />
               tārakākhyasya pūjārthaṃ kṛto jaladharopamaḥ //
                <span class="ref">MatsP_136.62</span></p>
            
            
            <p id="MatsP_136.63">
               rathacaraṇakaro 'tha mahāmṛdhe vṛṣabhavapurvṛṣabhendrapūjitaḥ <br />
               dititanayabalaṃ vimardya sarvaṃ tripurapuraṃ praviveśa keśavaḥ //
                <span class="ref">MatsP_136.63</span></p>
            
            
            <p id="MatsP_136.64">
               sajalajaladarājitāṃ samastāṃ kumudavarotpalaphullapaṅkajāḍhyām <br />
               suragururapibatpayo 'mṛtaṃ tad raviriva saṃcitaśārvaraṃ tamo 'ndham //
                <span class="ref">MatsP_136.64</span></p>
            
            
            <p id="MatsP_136.65">
               vāpīṃ pītvāsurendrāṇāṃ pītavāsā janārdanaḥ <br />
               nardamāno mahābāhuḥ praviveśa śaraṃ tataḥ //
                <span class="ref">MatsP_136.65</span></p>
            
            
            <p id="MatsP_136.66">
               tato 'surā bhīmagaṇeśvarairhatāḥ prahārasaṃvardhitaśoṇitāpagāḥ <br />
               parāṅmukhā bhīmamukhaiḥ kṛtā raṇe yathā nayābhyudyatatatparairnaraiḥ //
                <span class="ref">MatsP_136.66</span></p>
            
            
            <p id="MatsP_136.67">
               sa tārakākhyas taḍinmālireva ca mayena sārdhaṃ pramathairabhidrutāḥ <br />
               puraṃ parāvṛtya nu te śarārditā yathā śarīraṃ pavanodaye gatāḥ //
                <span class="ref">MatsP_136.67</span></p>
            
            
            <p id="MatsP_136.68">
               gaṇeśvarābhyudyatadarpakāśino mahendranandīśvaraṣaṇmukhā yudhi <br />
               vineduruccairjahasuśca durmadā jayema candrādidigīśvaraiḥ saha //
                <span class="ref">MatsP_136.68</span></p>
            
            </div>
         
         <div id="d1e112577">
            
            <h3>Matsya-Purāṇa 137</h3>
            *sūta uvāca
            
            
            <p id="MatsP_137.1">
               pramathaiḥ samare bhinnās traipurāste surārayaḥ <br />
               puraṃ praviviśurbhītāḥ pramathairbhagnagopuram //
                <span class="ref">MatsP_137.1</span></p>
            
            
            <p id="MatsP_137.2">
               śīrṇadaṃṣṭrā yathā nāgā bhagnaśṛṅgā yathā vṛṣāḥ <br />
               yathā vipakṣāḥ śakunā nadyaḥ kṣīṇodakā yathā //
                <span class="ref">MatsP_137.2</span></p>
            
            
            <p id="MatsP_137.3">
               mṛtaprāyāstathā daityā daivatairvikṛtānanāḥ <br />
               babhūvuste vimanasaḥ kathaṃ kāryamiti bruvan //
                <span class="ref">MatsP_137.3</span></p>
            
            
            <p id="MatsP_137.4">
               atha tānmlānamanasas tadā tāmarasānanaḥ <br />
               uvāca daityo daityānāṃ paramādhipatirmayaḥ //
                <span class="ref">MatsP_137.4</span></p>
            
            
            <p id="MatsP_137.5">
               kṛtvā yuddhāni ghorāṇi pramathaiḥ saha sāmaraiḥ <br />
               toṣayitvā tathā yuddhe pramathānamaraiḥ saha //
                <span class="ref">MatsP_137.5</span></p>
            
            
            <p id="MatsP_137.6">
               yūyaṃ yatprathamaṃ daityāḥ paścācca balapīḍitāḥ <br />
               praviṣṭā nagaraṃ trāsāt pramathairbhṛśamarditāḥ //
                <span class="ref">MatsP_137.6</span></p>
            
            
            <p id="MatsP_137.7">
               apriyaṃ kriyate vyaktaṃ devairnāstyatra saṃśayaḥ <br />
               yatra nāma mahābhāgāḥ praviśanti girervanam //
                <span class="ref">MatsP_137.7</span></p>
            
            
            <p id="MatsP_137.8">
               aho hi kālasya balam aho kālo hi durjayaḥ <br />
               yatredṛśasya durgasya uparodho 'vamāgataḥ //
                <span class="ref">MatsP_137.8</span></p>
            
            
            <p id="MatsP_137.9">
               maye vivadamāne tu nardamāna ivāmbude <br />
               babhūvurniṣprabhā daityā grahā indūdaye yathā //
                <span class="ref">MatsP_137.9</span></p>
            
            
            <p id="MatsP_137.10">
               vāpīpālāstato 'bhyetya nabhaḥ kāla ivāmbudāḥ <br />
               mayamāhuryamaprakhyaṃ sāñjalipragrahāḥ sthitāḥ //
                <span class="ref">MatsP_137.10</span></p>
            
            
            <p id="MatsP_137.11">
               yā sāmṛtarasā gūḍhā vāpī vai nirmitā tvayā <br />
               samākulotpalavanā samīnākulapaṅkajā //
                <span class="ref">MatsP_137.11</span></p>
            
            
            <p id="MatsP_137.12">
               pītā sā vṛṣarūpeṇa kenaciddaityanāyaka <br />
               vāpī sā sāmprataṃ dṛṣṭā mṛtasaṃjñā ivāṅganā //
                <span class="ref">MatsP_137.12</span></p>
            
            
            <p id="MatsP_137.13">
               vāpīpālavacaḥ śrutvā mayo 'sau dānavaprabhuḥ <br />
               kaṣṭamityasakṛtprocya ditijānidamabravīt //
                <span class="ref">MatsP_137.13</span></p>
            
            
            <p id="MatsP_137.14">
               mayā māyābalakṛtā vāpī pītā tviyaṃ yadi <br />
               vinaṣṭāḥ sma na saṃdehas tripuraṃ dānavā gatam //
                <span class="ref">MatsP_137.14</span></p>
            
            
            <p id="MatsP_137.15">
               nihatānnihatāndaityān ājīvayati daivataiḥ <br />
               pītā vā yadi vā vāpī pītā vai pītavāsasā //
                <span class="ref">MatsP_137.15</span></p>
            
            
            <p id="MatsP_137.16">
               ko 'nyo manmāyayā guptāṃ vāpīm amṛtatoyinīm <br />
               pāsyate viṣṇumajitaṃ varjayitvā gadādharam //
                <span class="ref">MatsP_137.16</span></p>
            
            
            <p id="MatsP_137.17">
               suguhyam api daityānāṃ nāstyasyāviditaṃ bhuvi <br />
               yatra madvarakauśalyaṃ vijñātaṃ na vṛtaṃ budhaiḥ //
                <span class="ref">MatsP_137.17</span></p>
            
            
            <p id="MatsP_137.18">
               samo 'yaṃ ruciro deśo nirdrumo nirdrumācalaḥ <br />
               navāmbhaḥpūritaṃ kṛtvā bādhante 'smānmarudgaṇāḥ //
                <span class="ref">MatsP_137.18</span></p>
            
            
            <p id="MatsP_137.19">
               te yūyaṃ yadi manyadhvaṃ sāgaroparidhiṣṭhitāḥ <br />
               pramathānāṃ mahāvegaṃ sahāmaḥ śvasanopamam //
                <span class="ref">MatsP_137.19</span></p>
            
            
            <p id="MatsP_137.20">
               eteṣāṃ ca samārambhās tasminsāgarasamplave <br />
               nirutsāhā bhaviṣyanti etadrathapathāvṛtāḥ //
                <span class="ref">MatsP_137.20</span></p>
            
            
            <p id="MatsP_137.21">
               yudhyatāṃ nighnatāṃ śatrūn bhītānāṃ ca draviṣyatām <br />
               sāgaro 'mbarasaṃkāśaḥ śaraṇaṃ no bhaviṣyati //
                <span class="ref">MatsP_137.21</span></p>
            
            
            <p id="MatsP_137.22">
               ityuktvā sa mayo daityo daityānāmadhipastadā <br />
               tripureṇa yayau tūrṇaṃ sāgaraṃ sindhubāndhavam //
                <span class="ref">MatsP_137.22</span></p>
            
            
            <p id="MatsP_137.23">
               sāgare jalagambhīra utpapāta puraṃ varam <br />
               avatasthuḥ purāṇyeva gopurābharaṇāni ca //
                <span class="ref">MatsP_137.23</span></p>
            
            
            <p id="MatsP_137.24">
               apakrānte tu tripure tripurāristrilocanaḥ <br />
               pitāmahamuvācedaṃ vedavādaviśāradam //
                <span class="ref">MatsP_137.24</span></p>
            
            
            <p id="MatsP_137.25">
               pitāmaha dṛḍhaṃ bhītā bhagavandānavā hi naḥ <br />
               vipulaṃ sāgaraṃ te tu dānavāḥ samupāśritāḥ //
                <span class="ref">MatsP_137.25</span></p>
            
            
            <p id="MatsP_137.26">
               yata eva hi te yātās tripureṇa tu dānavāḥ <br />
               tata eva rathaṃ tūrṇaṃ prāpayasva pitāmaha //
                <span class="ref">MatsP_137.26</span></p>
            
            
            <p id="MatsP_137.27">
               siṃhanādaṃ tataḥ kṛtvā devā devarathaṃ ca tam <br />
               parivārya yayurhṛṣṭāḥ sāyudhāḥ paścimodadhim //
                <span class="ref">MatsP_137.27</span></p>
            
            
            <p id="MatsP_137.28">
               tato 'marāmaraguruṃ parivārya bhavaṃ haram <br />
               nardayanto yayustūrṇaṃ sāgaraṃ dānavālayam //
                <span class="ref">MatsP_137.28</span></p>
            
            
            <p id="MatsP_137.29*">
               atha cārupatākabhūṣitaṃ paṭahāḍambaraśaṅkhanāditam /<br />
               tripuramabhisamīkṣya devatā vividhabalā nanaduryathā ghanāḥ //
                <span class="ref">MatsP_137.29*</span></p>
            
            
            <p id="MatsP_137.30">
               amaravarapure 'pi dāruṇo jaladhararāvamṛdaṅgagahvaraḥ <br />
               danutanayaninādamiśritaḥ pratinidhisaṃkṣubhitāṇavopamaḥ //
                <span class="ref">MatsP_137.30</span></p>
            
            
            <p id="MatsP_137.31">
               atha bhuvanapatirgatiḥ surāṇām arimṛgayām adadātsulabdhabuddhiḥ <br />
               tridaśagaṇapatirhyuvāca śakraṃ tripuragataṃ sahasā nirīkṣya śatrum //
                <span class="ref">MatsP_137.31</span></p>
            
            
            <p id="MatsP_137.32">
               tridaśagaṇapate niśāmayaitat tripuraniketanaṃ dānavāḥ praviṣṭāḥ <br />
               yamavaruṇakuberaṣaṇmukhaistat saha gaṇapairapi hanmi tāvadeva //
                <span class="ref">MatsP_137.32</span></p>
            
            
            <p id="MatsP_137.33">
               vihitaparabalābhighātabhūtaṃ vraja jaladhestu yataḥ purāṇi tasthuḥ <br />
               sa rathavaragato bhavaḥ samartho hy udadhimagāttripuraṃ punarnihantum //
                <span class="ref">MatsP_137.33</span></p>
            
            
            <p id="MatsP_137.34">
               iti parigaṇayanto diteḥ sutā hy avatasthurlavaṇārṇavopariṣṭāt <br />
               abhibhavatripuraṃ sadānavendraṃ śaravarṣairmusalaiśca vajramiśraiḥ //
                <span class="ref">MatsP_137.34</span></p>
            
            
            <p id="MatsP_137.35">
               ahamapi rathavaryamāsthitaḥ suravaravarya bhaveya pṛṣṭhataḥ <br />
               asuravaravadhārthamudyatānāṃ pratividadhāmi sukhāya te 'nagha //
                <span class="ref">MatsP_137.35</span></p>
            
            
            <p id="MatsP_137.36">
               iti bhavavacanapracodite daśaśatanayanavapuḥ samudyataḥ <br />
               tripurapurajighāṃsayā hariḥ pravikasitāmbujalocano yayau //
                <span class="ref">MatsP_137.36</span></p>
            
            </div>
         
         <div id="d1e113263">
            
            <h3>Matsya-Purāṇa 138</h3>
            *sūta uvāca
            
            
            <p id="MatsP_138.1">
               maghavā tu nihantuṃ tānasurānamareśvaraḥ <br />
               lokapālā yayuḥ sarve gaṇapālāśca sarvaśaḥ //
                <span class="ref">MatsP_138.1</span></p>
            
            
            <p id="MatsP_138.2">
               īśvarā moditāḥ sarva utpetuścāmbare tadā <br />
               khagatāstu virejuste pakṣavanta ivācalāḥ //
                <span class="ref">MatsP_138.2</span></p>
            
            
            <p id="MatsP_138.3">
               prayayustatpuraṃ hantuṃ śarīramiva vyādhayaḥ <br />
               śaṅkhāḍambaranirghoṣaiḥ paṇavānpaṭahānapi <br />
               nādayantaḥ puro devā dṛṣṭāstripuravāsibhiḥ //
                <span class="ref">MatsP_138.3</span></p>
            
            
            <p id="MatsP_138.4">
               haraḥ prāpta itīvoktvā balinaste mahāsurāḥ <br />
               ājagmuḥ paramaṃ kṣobham atyayeṣviva sāgarāḥ //
                <span class="ref">MatsP_138.4</span></p>
            
            
            <p id="MatsP_138.5">
               suratūryaravaṃ śrutvā dānavā bhīmadarśanāḥ <br />
               ninedurvādayantaśca nānāvādyānyanekaśaḥ //
                <span class="ref">MatsP_138.5</span></p>
            
            
            <p id="MatsP_138.6">
               bhūyodīritavīryāste parasparakṛtāgasaḥ <br />
               pūrvadevāśca devāśca sūdayantaḥ parasparam //
                <span class="ref">MatsP_138.6</span></p>
            
            
            <p id="MatsP_138.7">
               ākrośe 'pi samaprakhye teṣāṃ dehanikṛntanam <br />
               pravṛttaṃ yuddhamatulaṃ prahārakṛtaniḥsvanam //
                <span class="ref">MatsP_138.7</span></p>
            
            
            <p id="MatsP_138.8">
               niṣpatanta ivādityāḥ prajvalanta ivāgnayaḥ <br />
               śaṃsanta iva nāgendrā bhramanta eva pakṣiṇaḥ <br />
               girīndrā iva kampanto garjanta iva toyadāḥ //
                <span class="ref">MatsP_138.8</span></p>
            
            
            <p id="MatsP_138.9">
               jṛmbhanta iva śārdūlāḥ garjanta iva toyadāḥ <br />
               pravṛddhormitaraṃgaughāḥ kṣubhyanta iva sāgarāḥ //
                <span class="ref">MatsP_138.9</span></p>
            
            
            <p id="MatsP_138.10">
               pramathāśca mahāśūrā dānavāśca mahābalāḥ <br />
               yuyudhurniścalā bhūtvā vajrā iva mahācalaiḥ //
                <span class="ref">MatsP_138.10</span></p>
            
            
            <p id="MatsP_138.11">
               kārmukāṇāṃ vikṛṣṭānāṃ babhūvurdāruṇā ravāḥ <br />
               kālānugānāṃ meghānāṃ yathā viyati vāyunā //
                <span class="ref">MatsP_138.11</span></p>
            
            
            <p id="MatsP_138.12">
               āhuśca yuddhe mā bhaiṣīḥ kva yāsyasi mṛto hyasi <br />
               praharāśu sthito 'smyatra ehi darśaya pauruṣam //
                <span class="ref">MatsP_138.12</span></p>
            
            
            <p id="MatsP_138.13">
               gṛhāṇa chinddhi bhinddhīti khāda māraya dāraya <br />
               ityanyonyam anūccārya prayayuryamasādanam //
                <span class="ref">MatsP_138.13</span></p>
            
            
            <p id="MatsP_138.14">
               khaḍgāpavarjitāḥ kecit kecicchinnāḥ paraśvadhaiḥ <br />
               kecinmudgaracūrṇāśca kecidbāhubhirāhatāḥ //
                <span class="ref">MatsP_138.14</span></p>
            
            
            <p id="MatsP_138.15">
               paṭṭiśaiḥ sūditāḥ kecit kecicchūlavidāritāḥ <br />
               dānavāḥ śarapuṣpābhāḥ savanā iva parvatāḥ <br />
               nipatantyarṇavajale bhīmanakratimiṅgile //
                <span class="ref">MatsP_138.15</span></p>
            
            
            <p id="MatsP_138.16">
               vyasubhiḥ sunibaddhāṅgaiḥ patamānaiḥ suretaraiḥ <br />
               saṃbabhūvārṇave śabdaḥ sajalāmbudanisvanaḥ //
                <span class="ref">MatsP_138.16</span></p>
            
            
            <p id="MatsP_138.17">
               tena śabdena makarā nakrāstimitimiṅgilāḥ <br />
               mattā lohitagandhena kṣobhayanto mahārṇavam //
                <span class="ref">MatsP_138.17</span></p>
            
            
            <p id="MatsP_138.18">
               paraspareṇa kalahaṃ kurvāṇā bhīmamūrtayaḥ <br />
               bhramante bhakṣayantaśca dānavānāṃ ca lohitam //
                <span class="ref">MatsP_138.18</span></p>
            
            
            <p id="MatsP_138.19">
               sarathān sāyudhān sāśvān savastrābharaṇāvṛtān <br />
               jagrasustimayo daityān drāvayanto jalecarān //
                <span class="ref">MatsP_138.19</span></p>
            
            
            <p id="MatsP_138.20">
               mṛdhaṃ yathāsurāṇāṃ ca pramathānāṃ pravartate <br />
               ambare 'mbhasi ca tathā yuddhaṃ cakrurjalecarāḥ //
                <span class="ref">MatsP_138.20</span></p>
            
            
            <p id="MatsP_138.21">
               yathā bhramanti pramathāḥ sadaityās tathā bhramante timayaḥ sanakrāḥ <br />
               yathaiva chindanti parasparaṃ tu tathaiva krandanti vibhinnadehāḥ //
                <span class="ref">MatsP_138.21</span></p>
            
            
            <p id="MatsP_138.22">
               vraṇānanair aṅgarasaṃ sravadbhiḥ surāsurairnakratimiṅgilaiśca <br />
               kṛto muhūrtena samudradeśaḥ saraktatoyaḥ samudīrṇatoyaḥ //
                <span class="ref">MatsP_138.22</span></p>
            
            
            <p id="MatsP_138.23">
               pūrvaṃ mahāmbhodharaparvatābhaṃ dvāraṃ mahāntaṃ tripurasya śakraḥ <br />
               nipīḍya tasthau mahatā balena yukto 'marāṇāṃ mahatā balena //
                <span class="ref">MatsP_138.23</span></p>
            
            
            <p id="MatsP_138.24">
               tathottaraṃ so 'ntarajo harasya bālārkajāmbūnadatulyavarṇaḥ <br />
               skandaḥ puradvāramathāruroha vṛddho 'staśṛṅgaṃ prapatannivārkaḥ //
                <span class="ref">MatsP_138.24</span></p>
            
            
            <p id="MatsP_138.25">
               yamaśca vittādhipatiśca devo daṇḍānvitaḥ pāśavarāyudhaśca <br />
               devāriṇastasya purasya dvāraṃ tābhyāṃ tu tatpaścimato niruddham //
                <span class="ref">MatsP_138.25</span></p>
            
            
            <p id="MatsP_138.26">
               dakṣārirudrastapanāyutābhaḥ sa bhāsvatā devarathena devaḥ <br />
               taddakṣiṇadvāramareḥ purasya ruddhvāvatasthau bhagavāṃstrinetraḥ //
                <span class="ref">MatsP_138.26</span></p>
            
            
            <p id="MatsP_138.27">
               tuṅgāni veśmāni sagopurāṇi svarṇāni kailāsaśaśiprabhāṇi <br />
               prahlādarūpāḥ pramathāvaruddhā jyotīṃṣi meghā iva cāśmavarṣāḥ //
                <span class="ref">MatsP_138.27</span></p>
            
            
            <p id="MatsP_138.28">
               utpātya cotpāṭya gṛhāṇi teṣāṃ saśailamālāsamavedikāni <br />
               prakṣipya prakṣipya samudramadhye kālāmbudābhāḥ pramathā vineduḥ //
                <span class="ref">MatsP_138.28</span></p>
            
            
            <p id="MatsP_138.29">
               raktāni cāśeṣavanairyutāni sāśokakhaṇḍāni sakokilāni <br />
               gṛhāṇi he nātha pitaḥ suteti bhrāteti kānteti priyeti cāpi <br />
               utpāṭyamāneṣu gṛheṣu nāryas tv anāryaśabdānvividhānpracakruḥ //
                <span class="ref">MatsP_138.29</span></p>
            
            
            <p id="MatsP_138.30">
               kalatraputrakṣayaprāṇanāśe tasminpure yuddhamatipravṛtte <br />
               mahāsurāḥ sāgaratulyavegā gaṇeśvarāḥ kopavṛtāḥ pratīyuḥ //
                <span class="ref">MatsP_138.30</span></p>
            
            
            <p id="MatsP_138.31">
               paraśvadhaistatra śilopalaiśca triśūlavajrottamakampanaiśca <br />
               śarīrasadmakṣapaṇaṃ sughoraṃ yuddhaṃ pravṛttaṃ dṛḍhavairabaddham //
                <span class="ref">MatsP_138.31</span></p>
            
            
            <p id="MatsP_138.32">
               anyonyamuddiśya vimardatāṃ ca pradhāvatāṃ caiva vinighnatāṃ ca <br />
               śabdo babhūvāmaradānavānāṃ yugāntakāleṣviva sāgarāṇām //
                <span class="ref">MatsP_138.32</span></p>
            
            
            <p id="MatsP_138.33">
               vraṇairajasraṃ kṣatajaṃ vamantaḥ kopoparaktā bahudhā nadantaḥ <br />
               gaṇeśvarāste 'surapuṃgavāśca yudhyanti śabdaṃ ca mahadudgirantaḥ //
                <span class="ref">MatsP_138.33</span></p>
            
            
            <p id="MatsP_138.34">
               mārgāḥ pure lohitakardamālāḥ svarṇeṣṭakāsphāṭikabhinnacitrāḥ <br />
               kṛtā muhūrtena sukhena gantuṃ chinnottamāṅgāṅghrikarāḥ karālāḥ //
                <span class="ref">MatsP_138.34</span></p>
            
            
            <p id="MatsP_138.35">
               kopāvṛtākṣaḥ sa tu tārakākhyaḥ saṃkhye savṛkṣaḥ sagirirnilīnaḥ <br />
               tasminkṣaṇe dvāravaraṃ rirakṣo ruddhaṃ bhavenādbhutavikrameṇa //
                <span class="ref">MatsP_138.35</span></p>
            
            
            <p id="MatsP_138.36">
               sa tatra prākārāgatāṃśca bhūtāñ chātan mahānadbhutavīryasattvaḥ <br />
               cacāra cāptendriyagarvadṛptaḥ purādviniṣkramya rarāsa ghoram //
                <span class="ref">MatsP_138.36</span></p>
            
            
            <p id="MatsP_138.37">
               tataḥ sa daityottamaparvatābho yathāñjasā nāga ivābhimattaḥ <br />
               nivārito rudrarathaṃ jighṛkṣur yathārṇavaḥ sarpati cātivelaḥ //
                <span class="ref">MatsP_138.37</span></p>
            
            
            <p id="MatsP_138.38">
               śeṣaḥ sudhanvā giriśaśca devaś caturmukho yaḥ sa trilocanaśca <br />
               te tārakākhyābhigatā gatājau kṣobhaṃ yathā vāyuvaśātsamudrāḥ //
                <span class="ref">MatsP_138.38</span></p>
            
            
            <p id="MatsP_138.39">
               śeṣo girīśaḥ sapitāmaheśaś cotkṣubhyamāṇaḥ sa rathe 'mbarasthaḥ <br />
               bibheda saṃdhīṣu balābhipannaḥ kūjanninādāṃśca karoti ghorān //
                <span class="ref">MatsP_138.39</span></p>
            
            
            <p id="MatsP_138.40">
               ekaṃ tu ṛgvedaturaṃgamasya pṛṣṭhe padaṃ nyasya vṛṣasya caikam <br />
               tasthau bhavaḥ sodyatabāṇacāpaḥ purasya tatsaṅgasamīkṣamāṇaḥ //
                <span class="ref">MatsP_138.40</span></p>
            
            
            <p id="MatsP_138.41">
               tadā bhavapadanyāsād dhayasya vṛṣabhasya ca <br />
               petuḥ stanāśca dantāśca pīḍitābhyāṃ triśūlinā //
                <span class="ref">MatsP_138.41</span></p>
            
            
            <p id="MatsP_138.42">
               tataḥprabhṛti cāśvānāṃ stanā dantā gavāṃ tathā <br />
               mūḍhāḥ samabhavaṃstena cādṛśyatvamupāgatāḥ //
                <span class="ref">MatsP_138.42</span></p>
            
            
            <p id="MatsP_138.43">
               tārakākhyastu bhīmākṣo raudraraktāntarekṣaṇaḥ <br />
               rudrāntike susaṃruddho nandinā kulanandinā //
                <span class="ref">MatsP_138.43</span></p>
            
            
            <p id="MatsP_138.44">
               paraśvadhena tīkṣṇena sa nandī dānaveśvaram <br />
               takṣayāmāsa vai takṣā candanaṃ gandhado yathā //
                <span class="ref">MatsP_138.44</span></p>
            
            
            <p id="MatsP_138.45">
               paraśvadhahataḥ śūraḥ śailādiḥ śarabho yathā <br />
               dudrāva khaḍgaṃ niṣkṛṣya tārakākhyo gaṇeśvaram //
                <span class="ref">MatsP_138.45</span></p>
            
            
            <p id="MatsP_138.46">
               yajñopavītam ādāya cicheda ca nanāda ca <br />
               tataḥ siṃharavo ghoraḥ śaṅkhaśabdaśca bhairavaḥ <br />
               gaṇeśvaraiḥ kṛtastatra tārakākhye niṣūdite //
                <span class="ref">MatsP_138.46</span></p>
            
            
            <p id="MatsP_138.47">
               pramathārasitaṃ śrutvā vāditrasvanameva ca <br />
               pārśvasthaḥ sumahāpārśvaṃ vidyunmāliṃ mayo 'bravīt //
                <span class="ref">MatsP_138.47</span></p>
            
            
            <p id="MatsP_138.48">
               bahuvadanavatāṃ kimeṣa śabdo nadatāṃ śrūyate bhinnasāgarābhaḥ <br />
               vada vacanaṃ taḍinmālin kiṃ kim etadgaṇapālā yuyudhuryayurgajendrāḥ //
                <span class="ref">MatsP_138.48</span></p>
            
            
            <p id="MatsP_138.49">
               iti mayavacanāṅkuśārditastaṃ taḍinmālī ravirivāṃśumālī <br />
               raṇaśirasi samāgataḥ surāṇāṃ nijagādedam ariṃdamo 'tiharṣāt //
                <span class="ref">MatsP_138.49</span></p>
            
            
            <p id="MatsP_138.50">
               yamavaruṇamahendrarudravīryas tava yaśaso nidhirdhīra tārakākhyaḥ <br />
               sakalasamaraśīrṣaparvatendro yuddhvā yastapati hi tārako gaṇendraiḥ //
                <span class="ref">MatsP_138.50</span></p>
            
            
            <p id="MatsP_138.51">
               mṛditam upaniśamya tārakākhyaṃ ravidīptānalabhīṣaṇāyatākṣam <br />
               hṛṣitasakalanetralomasattvāḥ pramathāstoyamuco yathā nadanti //
                <span class="ref">MatsP_138.51</span></p>
            
            
            <p id="MatsP_138.52">
               iti suhṛdo vacanaṃ niśamya tat tvaṃ taḍimāleḥ sa mayaḥ suvarṇamālī <br />
               raṇaśirasy asitāñjanācalābho jagade vākyamidaṃ navendumālim //
                <span class="ref">MatsP_138.52</span></p>
            
            
            <p id="MatsP_138.53">
               vidyunmālinna naḥ kālaḥ sādhituṃ hyavahelayā <br />
               karomi vikrameṇaitat puraṃ vyasanavarjitam //
                <span class="ref">MatsP_138.53</span></p>
            
            
            <p id="MatsP_138.54">
               vidyunmālī tataḥ kruddho mayaśca tripureśvaraḥ <br />
               gaṇāñjaghnustu drāghiṣṭhāḥ sahitāstairmahāsuraiḥ //
                <span class="ref">MatsP_138.54</span></p>
            
            
            <p id="MatsP_138.55">
               yena yena tato vidyun mālī yāti mayaśca saḥ <br />
               tena tena puraṃ śūnyaṃ pramathaiḥ prahṛtaiḥ kṛtam //
                <span class="ref">MatsP_138.55</span></p>
            
            
            <p id="MatsP_138.56">
               atha yamavaruṇamṛdaṅgaghoṣaiḥ paṇavaḍiṇḍimajyāsvanapraghoṣaiḥ <br />
               sakaratalapuṭaiśca siṃhanādair bhavamabhipūjya tadā surā avatasthuḥ //
                <span class="ref">MatsP_138.56</span></p>
            
            
            <p id="MatsP_138.57">
               sampūjyamāno ditijairmahātmabhiḥ sahasraraśmipratimaujasair vibhuḥ <br />
               abhiṣṭutaḥ satyaratais tapodhanair yathāstaśṛṅgābhigato divākaraḥ //
                <span class="ref">MatsP_138.57</span></p>
            
            </div>
         
         <div id="d1e114401">
            
            <h3>Matsya-Purāṇa 139</h3>
            *sūta uvāca
            
            
            <p id="MatsP_139.1">
               tārakākhye hate yuddhe utsārya pramathānmayaḥ <br />
               uvāca dānavānbhūyo bhūyaḥ sa tu bhayāvṛtān //
                <span class="ref">MatsP_139.1</span></p>
            
            
            <p id="MatsP_139.2">
               bho 'surendrādhunā sarve nibodhadhvaṃ prabhāṣitam <br />
               yatkartavyaṃ mayā caiva yuṣmābhiśca mahābalaiḥ //
                <span class="ref">MatsP_139.2</span></p>
            
            
            <p id="MatsP_139.3">
               puṣyaṃ sameṣyate kāle candraścandranibhānanāḥ <br />
               yadaikaṃ tripuraṃ sarvaṃ kṣaṇamekaṃ bhaviṣyati //
                <span class="ref">MatsP_139.3</span></p>
            
            
            <p id="MatsP_139.4">
               kurudhvaṃ nirbhayāḥ kāle kokilāśaṃsitena ca <br />
               sa kālaḥ puṣyayogasya purasya ca mayā kṛtaḥ //
                <span class="ref">MatsP_139.4</span></p>
            
            
            <p id="MatsP_139.5">
               kāle tasminpure yastu saṃbhāvayati saṃhatim <br />
               sa enaṃ kārayeccūrṇaṃ balinaikaiṣuṇā suraḥ //
                <span class="ref">MatsP_139.5</span></p>
            
            
            <p id="MatsP_139.6">
               yo vaḥ prāṇo balaṃ yacca yā ca vo vairitāsurāḥ <br />
               tatkṛtvā hṛdaye caiva pālayadhvamidaṃ puram //
                <span class="ref">MatsP_139.6</span></p>
            
            
            <p id="MatsP_139.7">
               maheśvararathaṃ hyekaṃ sarvaprāṇena bhīṣaṇam <br />
               vimukhīkurutātyarthaṃ yathā notsṛjate śaram //
                <span class="ref">MatsP_139.7</span></p>
            
            
            <p id="MatsP_139.8">
               tata evaṃ kṛte 'smābhis tripurasyāpi rakṣaṇe <br />
               pratīkṣiṣyanti vivaśāḥ puṣyayogaṃ divaukasaḥ //
                <span class="ref">MatsP_139.8</span></p>
            
            
            <p id="MatsP_139.9">
               niśamya tanmayasyaivaṃ dānavāstripurālayāḥ <br />
               muhuḥ siṃharutaṃ kṛtvā mayamūcuryamopamāḥ //
                <span class="ref">MatsP_139.9</span></p>
            
            
            <p id="MatsP_139.10">
               prayatnena vayaṃ sarve kurmastava prabhāṣitam <br />
               tathā kurmo yathā rudro na mokṣyati pure śaram //
                <span class="ref">MatsP_139.10</span></p>
            
            
            <p id="MatsP_139.11">
               adya yāsyāmaḥ saṃgrāmaṃ tadrudrasya jighāṃsavaḥ <br />
               kathayanti diteḥ putrā hṛṣṭā bhinnatanūruhāḥ //
                <span class="ref">MatsP_139.11</span></p>
            
            
            <p id="MatsP_139.12">
               kalpaṃ sthāsyati vā khasthaṃ tripuraṃ śāśvataṃ dhruvam <br />
               adānavaṃ vā bhavitā nārāyaṇapadatrayam //
                <span class="ref">MatsP_139.12</span></p>
            
            
            <p id="MatsP_139.13">
               vayaṃ na dharmaṃ hāsyāmo yasminyokṣyasi no bhavān <br />
               adaivatam adaityaṃ vā lokaṃ drakṣyanti mānavāḥ //
                <span class="ref">MatsP_139.13</span></p>
            
            
            <p id="MatsP_139.14">
               iti saṃmantrya hṛṣṭāste purāntarvibudhārayaḥ <br />
               pradoṣe muditā bhūtvā cerurmanmathacāratām //
                <span class="ref">MatsP_139.14</span></p>
            
            
            <p id="MatsP_139.15">
               muhurmuktodayo bhrānta udayāgraṃ mahāmaṇiḥ <br />
               tamāṃsyutsārya bhagavāṃś candro jṛmbhati so 'mbaram //
                <span class="ref">MatsP_139.15</span></p>
            
            
            <p id="MatsP_139.16">
               kumudālaṃkṛte haṃso yathā sarasi vistṛte <br />
               siṃho yathā copaviṣṭo vaiḍūryaśikhare mahān //
                <span class="ref">MatsP_139.16</span></p>
            
            
            <p id="MatsP_139.17">
               viṣṇoryathā ca vistīrṇe hāraścorasi saṃsthitaḥ <br />
               tathāvagāḍhe nabhasi candro 'trinayanodbhavaḥ <br />
               bhrājate bhrājayaṃl lokān sṛjañjyotsnārasaṃ balāt //
                <span class="ref">MatsP_139.17</span></p>
            
            
            <p id="MatsP_139.18">
               śītāṃśāvudite candre jyotsnāpūrṇe pure 'surāḥ <br />
               pradoṣe lalitaṃ cakrur gṛhamātmānameva ca //
                <span class="ref">MatsP_139.18</span></p>
            
            
            <p id="MatsP_139.19">
               rathyāsu rājamārgeṣu prāsādeṣu gṛheṣu ca <br />
               dīpāścampakapuṣpābhā nālpasnehapradīpitāḥ //
                <span class="ref">MatsP_139.19</span></p>
            
            
            <p id="MatsP_139.20">
               tadā maṭheṣu te dīpāḥ snehapūrṇāḥ pradīpitāḥ <br />
               gṛhāṇi vasumantyeṣāṃ sarvaratnamayāni ca <br />
               jvalato 'dīpayandīpāṃś candrodaya iva grahāḥ //
                <span class="ref">MatsP_139.20</span></p>
            
            
            <p id="MatsP_139.21">
               candrāṃśubhirbhāsamānam antardīpaiḥ sudīpitam <br />
               upadravaiḥ kulamiva pīyate tripure tamaḥ //
                <span class="ref">MatsP_139.21</span></p>
            
            
            <p id="MatsP_139.22">
               tasminpure vai taruṇapradoṣe candrāṭṭahāse taruṇapradoṣe <br />
               ratyarthino vai danujā gṛheṣu sahāṅganābhiḥ suciraṃ viremuḥ //
                <span class="ref">MatsP_139.22</span></p>
            
            
            <p id="MatsP_139.23">
               vinoditā ye tu vṛṣadhvajasya pañceṣavaste makaradhvajena <br />
               tatrāsureṣvāsurapuṃgaveṣu svāṅgāṅganāḥ svedayutā babhūvuḥ //
                <span class="ref">MatsP_139.23</span></p>
            
            
            <p id="MatsP_139.24">
               kalapralāpeṣu ca dānavīnāṃ vīṇāpralāpeṣu ca mūrchiteṣu <br />
               mattapralāpeṣu ca kokilānāṃ sacāpabāṇo madano mamantha //
                <span class="ref">MatsP_139.24</span></p>
            
            
            <p id="MatsP_139.25">
               tamāṃsi naiśāni drutaṃ nihatya jyotsnāvitānena jagadvitatya <br />
               khe rohiṇīṃ tāṃ ca priyāṃ sametya candraḥ prabhābhiḥ kurute 'dhirājyam //
                <span class="ref">MatsP_139.25</span></p>
            
            
            <p id="MatsP_139.26">
               sthitvaiva kāntasya tu pādamūle kācidvarastrī svakapolamūle <br />
               viśeṣakaṃ cārutaraṃ karoti tenānanaṃ svaṃ samalaṃkaroti //
                <span class="ref">MatsP_139.26</span></p>
            
            
            <p id="MatsP_139.27">
               dṛṣṭvānanaṃ maṇḍaladarpaṇasthaṃ mahāprabhā me mukhajeti japtvā <br />
               smṛtvā varāṅgī ramaṇeritāni tenaiva bhāvena ratīmavāpa //
                <span class="ref">MatsP_139.27</span></p>
            
            
            <p id="MatsP_139.28">
               romāñcitairgātravarairyuvabhyo ratānurāgād ramaṇena cānyāḥ <br />
               svayaṃ drutaṃ yānti madābhibhūtāḥ kṣapā yathā cārkadināvasāne //
                <span class="ref">MatsP_139.28</span></p>
            
            
            <p id="MatsP_139.29">
               pepīyate cātirasānuviddhā vimārgitānyā ca priyaṃ prasannā <br />
               kācitpriyasyāticirātprasannā āsītpralāpeṣu ca samprasannā //
                <span class="ref">MatsP_139.29</span></p>
            
            
            <p id="MatsP_139.30">
               gośīrṣayuktairharicandanaiśca paṅkāṅkitākṣī ca varāsurīṇām <br />
               manojñarūpā rucirā babhūvuḥ pūrṇāmṛtasyeva suvarṇakumbhāḥ //
                <span class="ref">MatsP_139.30</span></p>
            
            
            <p id="MatsP_139.31">
               kṣatādharoṣṭhā drutadoṣaraktā lalanti daityā dayitāsu raktāḥ <br />
               tantrīpralāpāstripureṣu raktāḥ strīṇāṃ pralāpeṣu punarviraktāḥ //
                <span class="ref">MatsP_139.31</span></p>
            
            
            <p id="MatsP_139.32">
               kvacitpravṛttaṃ madhurābhigānaṃ kāmasya bāṇaiḥ sukṛtaṃ nidhānam <br />
               āpānabhūmīṣu sukhaprameyaṃ geyaṃ pravṛttaṃ tvatha sādhayanti //
                <span class="ref">MatsP_139.32</span></p>
            
            
            <p id="MatsP_139.33">
               geyaṃ pravṛttaṃ tvatha śodhayanti kecitpriyāṃ tatra ca sādhayanti <br />
               kecitpriyāṃ samprati bodhayanti saṃbudhya saṃbudhya ca rāmayanti //
                <span class="ref">MatsP_139.33</span></p>
            
            
            <p id="MatsP_139.34">
               dhūtaprasūnaprabhavaḥ subandhaḥ sūrye gate vai tripure babhūva <br />
               samarmaro nūpuramekhalānāṃ śabdaśca saṃbādhati kokilānām //
                <span class="ref">MatsP_139.34</span></p>
            
            
            <p id="MatsP_139.35">
               priyāvagūḍhā dayitopagūḍhā kācitprarūḍhāṅgaruhāpi nārī <br />
               sucārubāṣpāṅkurapallavānāṃ navāmbusiktā iva bhūmirāsīt //
                <span class="ref">MatsP_139.35</span></p>
            
            
            <p id="MatsP_139.36">
               śaśāṅkapādairupaśobhiteṣu prāsādavaryeṣu varāṅganānām <br />
               mādhuryabhūtābharaṇā mahāntaḥ svanā babhūvurmadaneṣu tulyāḥ //
                <span class="ref">MatsP_139.36</span></p>
            
            
            <p id="MatsP_139.37">
               pānena khinnā dayitātivelaṃ kapolamājighrasi kiṃ mamedam <br />
               āroha me śroṇimimāṃ viśālāṃ pīnonnatāṃ kāñcanamekhalāḍhyām //
                <span class="ref">MatsP_139.37</span></p>
            
            
            <p id="MatsP_139.38">
               rathyāsu candrodayabhāsitāsu surendramārgeṣu ca vistṛteṣu <br />
               daityāṅganā yūthagatā vibhānti tārā yathā candramaso divānte //
                <span class="ref">MatsP_139.38</span></p>
            
            
            <p id="MatsP_139.39">
               aṭṭāṭṭahāseṣu ca cāmareṣu preṅkhāsu cānyā madalolabhāvāt <br />
               saṃdolayante kalasamprahāsāḥ provāca kāñcī guṇasūkṣmanādā //
                <span class="ref">MatsP_139.39</span></p>
            
            
            <p id="MatsP_139.40">
               amlānamālānvitasundarīṇāṃ paryāya eṣo 'sti ca harṣitānām <br />
               śrūyanti vācaḥ kaladhautakalpā vāpīṣu cānye kalahaṃsaśabdāḥ //
                <span class="ref">MatsP_139.40</span></p>
            
            
            <p id="MatsP_139.41">
               kāñcīkalāpaśca sahāṅgarāgaḥ preṅkhāsu tadrāgakṛtāśca bhāvāḥ <br />
               chindanti tāsāmasurāṅganānāṃ priyālayān manmathamārgaṇānām //
                <span class="ref">MatsP_139.41</span></p>
            
            
            <p id="MatsP_139.42">
               citrāmbaraścoddhṛtakeśapāśaḥ saṃdolyamānaḥ śuśubhe 'surīṇām <br />
               sucāruveśābharaṇairupetas tārāgaṇair jyotirivāsa candraḥ //
                <span class="ref">MatsP_139.42</span></p>
            
            
            <p id="MatsP_139.43">
               saṃdolanād ucchvasitaiśchinnasūtraiḥ kāñcībhraṣṭairmaṇibhirviprakīrṇaiḥ <br />
               dolābhūmistairvicitrā vibhāti candrasya pārśvopagatair vicitrā //
                <span class="ref">MatsP_139.43</span></p>
            
            
            <p id="MatsP_139.44">
               sacandrike sopavane pradoṣe ruteṣu vṛndeṣu ca kokilānām <br />
               śaravyayaṃ prāpya pure 'surāṇāṃ prakṣīṇabāṇo madanaścacāra //
                <span class="ref">MatsP_139.44</span></p>
            
            
            <p id="MatsP_139.45*">
               iti tatra pure 'maradviṣāṇāṃ sapadi hi paścimakaumudī tadāsīt /<br />
               raṇaśirasi parābhaviṣyatāṃ vai bhavaturagaiḥ kṛtasaṃkṣayā arīṇām //
                <span class="ref">MatsP_139.45*</span></p>
            
            
            <p id="MatsP_139.46">
               candro 'tha kundakusumākarahāravarṇo jyotsnāvitānarahito 'bhrasamānavarṇaḥ <br />
               vichāyatāṃ hi samupetya na bhāti tadvad bhāgyakṣaye dhanapatiśca naro vivarṇaḥ //
                <span class="ref">MatsP_139.46</span></p>
            
            
            <p id="MatsP_139.47">
               candraprabhāmaruṇasārathinābhibhūya saṃtaptakāñcanarathāṅgasamānabimbaḥ <br />
               sthitvodayāgramukuṭe bahureva sūryo bhātyambare timiratoyavahāṃ tariṣyan //
                <span class="ref">MatsP_139.47</span></p>
            
            </div>
         
         <div id="d1e115313">
            
            <h3>Matsya-Purāṇa 140</h3>
            *sūta uvāca
            
            
            <p id="MatsP_140.1">
               udite tu sahasrāṃśau merau bhāsākare ravau <br />
               nadaddevabalaṃ kṛtsnaṃ yugānta iva sāgaraḥ //
                <span class="ref">MatsP_140.1</span></p>
            
            
            <p id="MatsP_140.2">
               sahasranayano devas tataḥ śakraḥ puraṃdaraḥ <br />
               savittadaḥ savaruṇas tripuraṃ prayayau haraḥ //
                <span class="ref">MatsP_140.2</span></p>
            
            
            <p id="MatsP_140.3">
               te nānāvidharūpāśca pramathātipramāthinaḥ <br />
               yayuḥ siṃharavair ghorair vāditraninadairapi //
                <span class="ref">MatsP_140.3</span></p>
            
            
            <p id="MatsP_140.4">
               tato vāditavāditraiś cātapatrairmahādrumaiḥ <br />
               babhūva tadbalaṃ divyaṃ vanaṃ pracalitaṃ yathā //
                <span class="ref">MatsP_140.4</span></p>
            
            
            <p id="MatsP_140.5">
               tadāpatantaṃ samprekṣya raudraṃ rudrabalaṃ mahat <br />
               saṃkṣobho dānavendrāṇāṃ samudrapratimo babhau //
                <span class="ref">MatsP_140.5</span></p>
            
            
            <p id="MatsP_140.6">
               te cāsīnpaṭṭiśāñśaktīḥ śūladaṇḍaparaśvadhān <br />
               śarāsanāni vajrāṇi gurūṇi musalāni ca //
                <span class="ref">MatsP_140.6</span></p>
            
            
            <p id="MatsP_140.7">
               pragṛhya koparaktākṣāḥ sapakṣā iva parvatāḥ <br />
               nijaghnuḥ parvataghnāya ghanā iva tapātyaye //
                <span class="ref">MatsP_140.7</span></p>
            
            
            <p id="MatsP_140.8">
               savidyunmālinaste vai samayā ditinandanāḥ <br />
               modamānāḥ samāsedur devadevaiḥ surārayaḥ //
                <span class="ref">MatsP_140.8</span></p>
            
            
            <p id="MatsP_140.9">
               martavyakṛtabuddhīnāṃ jaye cāniścitātmanām <br />
               abalānāṃ camūrhyāsīd abalāvayavā iva //
                <span class="ref">MatsP_140.9</span></p>
            
            
            <p id="MatsP_140.10">
               vigarjanta ivāmbhodā ambhodasadṛśatviṣaḥ <br />
               prayudhya yuddhakuśalāḥ parasparakṛtāgasaḥ //
                <span class="ref">MatsP_140.10</span></p>
            
            
            <p id="MatsP_140.11">
               dhūmāyanto jvaladbhiśca āyudhaiścandravarcasaiḥ <br />
               kopādvā yuddhalubdhāśca kuṭṭayante parasparam //
                <span class="ref">MatsP_140.11</span></p>
            
            
            <p id="MatsP_140.12">
               vajrāhatāḥ patantyanye bāṇairanye vidāritāḥ <br />
               anye vidāritāścakraiḥ patanti hyudadherjale //
                <span class="ref">MatsP_140.12</span></p>
            
            
            <p id="MatsP_140.13">
               chinnasragdāmahārāśca pramṛṣṭāmbarabhūṣaṇāḥ <br />
               timinakragaṇe caiva patanti pramathāḥ surāḥ //
                <span class="ref">MatsP_140.13</span></p>
            
            
            <p id="MatsP_140.14">
               gadānāṃ musalānāṃ ca tomarāṇāṃ paraśvadhām <br />
               vajraśūlarṣṭipātānāṃ paṭṭiśānāṃ ca sarvataḥ //
                <span class="ref">MatsP_140.14</span></p>
            
            
            <p id="MatsP_140.15">
               giriśṛṅgopalānāṃ ca preritānāṃ pramanyubhiḥ <br />
               sajavānāṃ dānavānāṃ sadhūmānāṃ ravitviṣām <br />
               āyudhānāṃ mahānoghaḥ sāgaraughe patatyapi //
                <span class="ref">MatsP_140.15</span></p>
            
            
            <p id="MatsP_140.16">
               pravṛddhavegaistaistatra surāsurakareritaiḥ <br />
               āyudhaistrastanakṣatraḥ kriyate saṃkṣayo mahān //
                <span class="ref">MatsP_140.16</span></p>
            
            
            <p id="MatsP_140.17">
               kṣudrāṇāṃ gajayoryuddhe yathā bhavati saṃkṣayaḥ <br />
               devāsuragaṇais tadvat timinakrakṣayo 'bhavat //
                <span class="ref">MatsP_140.17</span></p>
            
            
            <p id="MatsP_140.18">
               vidyunmālī ca vegena vidyunmālī ivāmbudaḥ <br />
               vidyurmālaghanonnādo nandīśvaramabhidrutaḥ //
                <span class="ref">MatsP_140.18</span></p>
            
            
            <p id="MatsP_140.19">
               sa taṃ tamorivadanaṃ praṇadanvadatāṃ varaḥ <br />
               uvāca yudhi śailādiṃ dānavo 'mbudhiniḥsvanaḥ //
                <span class="ref">MatsP_140.19</span></p>
            
            
            <p id="MatsP_140.20">
               yuddhākāṅkṣī tu balavān vidyunmālyahamāgataḥ <br />
               yadi tvidānīṃ me jīvan mucyase nandikeśvara <br />
               na vidyunmālihananaṃ vacobhiryudhi dānava //
                <span class="ref">MatsP_140.20</span></p>
            
            
            <p id="MatsP_140.21">
               tam evaṃvādinaṃ daityaṃ nandīśastapatāṃ varaḥ <br />
               uvāca praharaṃstatra vākyālaṃkārakovidaḥ //
                <span class="ref">MatsP_140.21</span></p>
            
            
            <p id="MatsP_140.22">
               dānavā dharmakāmāṇāṃ naiṣo 'vasara ityuta <br />
               śakto hantuṃ kimātmānaṃ jātidoṣād vibṛṃhasi //
                <span class="ref">MatsP_140.22</span></p>
            
            
            <p id="MatsP_140.23">
               yadi tāvanmayā pūrvaṃ hato 'si paśuvadyathā <br />
               idānīṃ vā kathaṃ nāma na hiṃsye kratudūṣaṇam //
                <span class="ref">MatsP_140.23</span></p>
            
            
            <p id="MatsP_140.24">
               sāgaraṃ tarate dorbhyāṃ pātayedyo divākaram <br />
               so 'pi māṃ śaknuyānnaiva cakṣurbhyāṃ samavekṣitum //
                <span class="ref">MatsP_140.24</span></p>
            
            
            <p id="MatsP_140.25">
               ityevaṃvādinaṃ tatra nandinaṃ tannibho bale <br />
               bibhedaikeṣuṇā daityaḥ kareṇārka ivāmbudam //
                <span class="ref">MatsP_140.25</span></p>
            
            
            <p id="MatsP_140.26">
               vakṣasaḥ sa śarastasya papau rudhiramuttamam <br />
               sūryastvātmaprabhāveṇa nadyarṇavajalaṃ yathā //
                <span class="ref">MatsP_140.26</span></p>
            
            
            <p id="MatsP_140.27">
               sa tena suprahāreṇa prathamaṃ cātiropitaḥ <br />
               hastena vṛkṣamutpāṭya cikṣepa gajarāḍiva //
                <span class="ref">MatsP_140.27</span></p>
            
            
            <p id="MatsP_140.28">
               vāyununnaḥ sa ca taruḥ śīrṇapuṣpo mahāravaḥ <br />
               vidyunmāliśaraiśchinnaḥ papāta patageśavat //
                <span class="ref">MatsP_140.28</span></p>
            
            
            <p id="MatsP_140.29">
               vṛkṣamālokya taṃ chinnaṃ dānavena vareṣubhiḥ <br />
               roṣamāhārayattīvraṃ nandīśvaraḥ suvigrahaḥ //
                <span class="ref">MatsP_140.29</span></p>
            
            
            <p id="MatsP_140.30">
               sodyamya karamārāve raviśakrakaraprabham <br />
               dudrāva hantuṃ sa krūraṃ mahiṣaṃ gajarāḍiva //
                <span class="ref">MatsP_140.30</span></p>
            
            
            <p id="MatsP_140.31">
               tamāpatantaṃ vegena vegavānprasabhaṃ balāt <br />
               vidyunmālī śaraśataiḥ pūrayāmāsa nandinam //
                <span class="ref">MatsP_140.31</span></p>
            
            
            <p id="MatsP_140.32">
               śarakaṇṭakitāṅgo vai śailādiḥ so 'bhavatpunaḥ <br />
               arergṛhya rathaṃ tasya mahataḥ prayayau javāt //
                <span class="ref">MatsP_140.32</span></p>
            
            
            <p id="MatsP_140.33">
               vilambitāśvo viśiro bhramitaśca raṇe rathaḥ <br />
               papāta muniśāpena sādityo 'rkaratho yathā //
                <span class="ref">MatsP_140.33</span></p>
            
            
            <p id="MatsP_140.34">
               antarānnirgataścaiva māyayā sa diteḥ sutaḥ <br />
               ājaghāna tadā śaktyā śailādiṃ samavasthitam //
                <span class="ref">MatsP_140.34</span></p>
            
            
            <p id="MatsP_140.35">
               tāmeva tu viniṣkramya śaktiṃ śoṇitabhūṣitām <br />
               vidyunmālinamuddiśya cikṣepa pramathāgraṇīr //
                <span class="ref">MatsP_140.35</span></p>
            
            
            <p id="MatsP_140.36">
               tayā bhinnatanutrāṇo vibhinnahṛdayastvapi <br />
               vidyunmālyapatadbhūmau vajrāhata ivācalaḥ //
                <span class="ref">MatsP_140.36</span></p>
            
            
            <p id="MatsP_140.37">
               vidyunmālini nihate siddhacāraṇakiṃnarāḥ <br />
               sādhu sādhviti coktvā te pūjayanta umāpatim //
                <span class="ref">MatsP_140.37</span></p>
            
            
            <p id="MatsP_140.38">
               nandinā sādite daitye vidyunmālau hate mayaḥ <br />
               dadāha pramathānīkaṃ vanamagnirivoddhataḥ //
                <span class="ref">MatsP_140.38</span></p>
            
            
            <p id="MatsP_140.39">
               śūlanirdāritoraskā gadācūrṇitamastakāḥ <br />
               iṣubhirgāḍhaviddhāśca patanti pramathārṇave //
                <span class="ref">MatsP_140.39</span></p>
            
            
            <p id="MatsP_140.40*">
               atha vajradharo yamo 'rthadaḥ sa ca nandī sa ca ṣaṇmukho guhaḥ /<br />
               mayam asuravīrasampravṛttaṃ vividhuḥ śastravarairhatārayaḥ //
                <span class="ref">MatsP_140.40*</span></p>
            
            
            <p id="MatsP_140.41">
               nāgaṃ tu nāgādhipateḥ śatākṣaṃ mayo vidāryeṣuvareṇa tūrṇam <br />
               yamaṃ ca vittādhipatiṃ ca viddhvā rarāsa mattāmbudavattadānīm //
                <span class="ref">MatsP_140.41</span></p>
            
            
            <p id="MatsP_140.42">
               tataḥ śaraiḥ pramathagaṇaiśca dānavā dṛḍhāhatāścottamavegavikramāḥ <br />
               bhṛśānuviddhāstripuraṃ praveśitā yathā śivaścakradhareṇa saṃyuge //
                <span class="ref">MatsP_140.42</span></p>
            
            
            <p id="MatsP_140.43">
               tatastu śaṅkhānakabherimardalāḥ sasiṃhanādā danuputrabhaṅgadāḥ <br />
               kapardisainye prababhuḥ samantato nipātyamānā yudhi vajrasaṃnibhāḥ //
                <span class="ref">MatsP_140.43</span></p>
            
            
            <p id="MatsP_140.44">
               atha daityapurābhāve puṣyayogo babhūva ha <br />
               babhūva cāpi saṃyuktaṃ tadyogena puratrayam //
                <span class="ref">MatsP_140.44</span></p>
            
            
            <p id="MatsP_140.45">
               tato bāṇaṃ tridhā devas tridaivatamayaṃ haraḥ <br />
               mumoca tripure tūrṇaṃ trinetrastripathādhipaḥ //
                <span class="ref">MatsP_140.45</span></p>
            
            
            <p id="MatsP_140.46">
               tena muktena bāṇena bāṇapuṣpasamaprabham <br />
               ākāśaṃ svarṇasaṃkāśaṃ kṛtaṃ sūryeṇa rañjitam //
                <span class="ref">MatsP_140.46</span></p>
            
            
            <p id="MatsP_140.47">
               muktvā tridaivatamayaṃ tripure tridaśaḥ śaram <br />
               dhigdhiṅ māmiti cakranda kaṣṭaṃ kaṣṭamiti bruvan //
                <span class="ref">MatsP_140.47</span></p>
            
            
            <p id="MatsP_140.48">
               vaidhuryaṃ daivataṃ dṛṣṭvā śailādirgajavadgataḥ <br />
               kimidaṃ tviti papraccha śūlapāṇiṃ maheśvaram //
                <span class="ref">MatsP_140.48</span></p>
            
            
            <p id="MatsP_140.49">
               tataḥ śaśāṅkatilakaḥ kapardī paramārtavat <br />
               uvāca nandinaṃ bhaktaḥ sa mayo 'dya vinaṅkṣyati //
                <span class="ref">MatsP_140.49</span></p>
            
            
            <p id="MatsP_140.50">
               atha nandīśvarastūrṇaṃ manomārutavadbalī <br />
               śare tripuramāyāti tripuraṃ praviveśa saḥ //
                <span class="ref">MatsP_140.50</span></p>
            
            
            <p id="MatsP_140.51">
               sa mayaṃ prekṣya gaṇapaḥ prāha kāñcanasaṃnibhaḥ <br />
               vināśastripurasyāsya prāpto maya sudāruṇaḥ <br />
               anenaiva gṛheṇa tvam apakrāma bravīmyaham //
                <span class="ref">MatsP_140.51</span></p>
            
            
            <p id="MatsP_140.52">
               śrutvā tannandivacanaṃ dṛḍhabhakto maheśvare <br />
               tenaiva gṛhamukhyeṇa tripurād apasarpitaḥ //
                <span class="ref">MatsP_140.52</span></p>
            
            
            <p id="MatsP_140.53">
               so 'pīṣuḥ pattrapuṭavad dagdhvā tannagaratrayam <br />
               tridhā iva hutāśaśca somo nārāyaṇastathā //
                <span class="ref">MatsP_140.53</span></p>
            
            
            <p id="MatsP_140.54">
               śaratejaḥparītāni purāṇi dvijapuṃgavāḥ <br />
               duṣputradoṣāddahyante kulānyūrdhvaṃ yathā tathā //
                <span class="ref">MatsP_140.54</span></p>
            
            
            <p id="MatsP_140.55">
               merukailāsakalpāni mandarāgranibhāni ca <br />
               sakapāṭagavākṣāṇi balibhiḥ śobhitāni ca //
                <span class="ref">MatsP_140.55</span></p>
            
            
            <p id="MatsP_140.56">
               saprāsādāni ramyāṇi kūṭāgārotkaṭāni ca <br />
               sajalāni samākhyāni sāvalokanakāni ca //
                <span class="ref">MatsP_140.56</span></p>
            
            
            <p id="MatsP_140.57">
               baddhadhvajapatākāni svarṇaraupyamayāni ca <br />
               gṛhāṇi tasmiṃstripure dānavānāmupadrave <br />
               dahyante dahanābhāni dahanena sahasraśaḥ //
                <span class="ref">MatsP_140.57</span></p>
            
            
            <p id="MatsP_140.58">
               prāsādāgreṣu ramyeṣu vaneṣūpavaneṣu ca <br />
               vātāyanagatāścānyāś cākāśasya taleṣu ca //
                <span class="ref">MatsP_140.58</span></p>
            
            
            <p id="MatsP_140.59">
               ramaṇairupagūḍhāśca ramantyo ramaṇaiḥ saha <br />
               dahyante dānavendrāṇām agninā hyapi tāḥ striyaḥ //
                <span class="ref">MatsP_140.59</span></p>
            
            
            <p id="MatsP_140.60">
               kācitpriyaṃ parityajya aśaktā gantumanyataḥ <br />
               puraḥ priyasya pañcatvaṃ gatāgnivadane kṣayam //
                <span class="ref">MatsP_140.60</span></p>
            
            
            <p id="MatsP_140.61">
               uvāca śatapattrākṣī sāsrākṣīva kṛtāñjaliḥ <br />
               havyavāhana bhāryāhaṃ parasya paratāpana <br />
               dharmasākṣī trilokasya na māṃ spraṣṭumihārhasi //
                <span class="ref">MatsP_140.61</span></p>
            
            
            <p id="MatsP_140.62">
               śāyitaṃ ca mayā deva śivayā ca śivaprabha <br />
               pareṇa praihi muktvedaṃ gṛhaṃ ca dayitaṃ hi me //
                <span class="ref">MatsP_140.62</span></p>
            
            
            <p id="MatsP_140.63">
               ekā putramupādāya bālakaṃ dānavāṅganā <br />
               hutāśanasamīpasthā ityuvāca hutāśanam //
                <span class="ref">MatsP_140.63</span></p>
            
            
            <p id="MatsP_140.64">
               bālo 'yaṃ duḥkhalabdhaśca mayā pāvaka putrakaḥ <br />
               nārhasyenamupādātuṃ dayitaṃ ṣaṇmukhapriya //
                <span class="ref">MatsP_140.64</span></p>
            
            
            <p id="MatsP_140.65">
               kāścitpriyānparityajya pīḍitā dānavāṅganāḥ <br />
               nipatantyarṇavajale siñjamānavibhūṣaṇāḥ //
                <span class="ref">MatsP_140.65</span></p>
            
            
            <p id="MatsP_140.66">
               tāta putreti māteti mātuleti ca vihvalam <br />
               cakrandustripure nāryaḥ pāvakajvālavepitāḥ //
                <span class="ref">MatsP_140.66</span></p>
            
            
            <p id="MatsP_140.67">
               yathā dahati śailāgniḥ sāmbujaṃ jalajākaram <br />
               tathā strīvaktrapadmāni cādahattripure 'nalaḥ //
                <span class="ref">MatsP_140.67</span></p>
            
            
            <p id="MatsP_140.68">
               tuṣārarāśiḥ kamalākarāṇāṃ yathā dahatyambujakāni śīte <br />
               tathaiva so 'gnistripurāṅganānāṃ dadāha vaktrekṣaṇapaṅkajāni //
                <span class="ref">MatsP_140.68</span></p>
            
            
            <p id="MatsP_140.69">
               śarāgnipātāt samabhidrutānāṃ tatrāṅganānām atikomalānām <br />
               babhūva kāñcīguṇanūpurāṇām ākranditānāṃ ca ravo 'timiśraḥ //
                <span class="ref">MatsP_140.69</span></p>
            
            
            <p id="MatsP_140.70">
               dagdhārdhacandrāṇi savedikāni viśīrṇaharmyāṇi satoraṇāni <br />
               dagdhāni dagdhāni gṛhāṇi tatra patanti rakṣārthamivārṇavaughe //
                <span class="ref">MatsP_140.70</span></p>
            
            
            <p id="MatsP_140.71">
               gṛhaiḥ patadbhirjvalanāvalīḍhair āsītsamudre salilaṃ prataptam <br />
               kuputradoṣaiḥ prahatānuviddhaṃ yathā kulaṃ yāti dhanānvitasya //
                <span class="ref">MatsP_140.71</span></p>
            
            
            <p id="MatsP_140.72">
               gṛhapratāpaiḥ kvathitaṃ samantāt tadārṇave toyamudīrṇavegam <br />
               vitrāsayāmāsa timīnsanakrāṃs timiṅgilāṃstatkvathitāṃstathānyān //
                <span class="ref">MatsP_140.72</span></p>
            
            
            <p id="MatsP_140.73">
               sagopuro mandarapādakalpaḥ prākāravaryastripure ca so 'tha <br />
               taireva sārdhaṃ bhavanaiḥ papāta śabdaṃ mahāntaṃ janayansamudre //
                <span class="ref">MatsP_140.73</span></p>
            
            
            <p id="MatsP_140.74">
               sahasraśṛṅgair bhavanair yadāsīt sahasraśṛṅgaḥ sa ivācaleśaḥ <br />
               nāmāvaśeṣaṃ tripuraṃ prajajñe hutāśanāhārabaliprayuktam //
                <span class="ref">MatsP_140.74</span></p>
            
            
            <p id="MatsP_140.75">
               pradahyamānena pureṇa tena jagat sapātāladivaṃ prataptam <br />
               duḥkhaṃ mahatprāpya jalāvamagnaṃ yasminmahānsaudhavaro mayasya //
                <span class="ref">MatsP_140.75</span></p>
            
            
            <p id="MatsP_140.76">
               taddeveśo vacaḥ śrutvā indro vajradharastadā <br />
               śaśāpa tadgṛhaṃ cāpi mayasyāditinandanaḥ //
                <span class="ref">MatsP_140.76</span></p>
            
            
            <p id="MatsP_140.77">
               asevyamapratiṣṭhaṃ ca bhayena ca samāvṛtam <br />
               bhaviṣyati mayagṛhaṃ nityameva yathānalaḥ //
                <span class="ref">MatsP_140.77</span></p>
            
            
            <p id="MatsP_140.78">
               yasya yasya tu deśasya bhaviṣyati parābhavaḥ <br />
               drakṣyanti tripuraṃ khaṇḍaṃ tatredaṃ nāśagā janāḥ <br />
               tadetadadyāpi gṛhaṃ mayasyāmayavarjitam //
                <span class="ref">MatsP_140.78</span></p>
            
            *ṛṣaya ūcuḥ
            
            
            <p id="MatsP_140.79">
               bhagavansa mayo yena gṛheṇa prapalāyitaḥ <br />
               tasya no gatimākhyāhi mayasya camasodbhava //
                <span class="ref">MatsP_140.79</span></p>
            
            *sūta uvāca
            
            
            <p id="MatsP_140.80">
               dṛśyate dṛśyate yatra dhruvastatra mayāspadam <br />
               devadviṭ tu mayaścātaḥ sa tadā khinnamānasaḥ <br />
               tataścyuto 'nyaloke 'smiṃs trāṇārthaṃ vai cakāra saḥ //
                <span class="ref">MatsP_140.80</span></p>
            
            
            <p id="MatsP_140.81">
               tatrāpi devatāḥ santi āptoryāmāḥ surottamāḥ <br />
               tatrāśaktaṃ tato gantuṃ taṃ caikaṃ puramuttamam //
                <span class="ref">MatsP_140.81</span></p>
            
            
            <p id="MatsP_140.82">
               śivaḥ sṛṣṭvā gṛhaṃ prādān mayāyaiva gṛhārthine <br />
               virarāma sahasrākṣaḥ pūjayāmāsa ceśvaram <br />
               pūjyamānaṃ ca bhūteśaṃ sarve tuṣṭuvurīśvaram //
                <span class="ref">MatsP_140.82</span></p>
            
            
            <p id="MatsP_140.83">
               sampūjyamānaṃ tridaśaiḥ samīkṣya gaṇairgaṇeśādhipatiṃ tu mukhyam <br />
               harṣād vavalgur jahasuśca devā jagmurnanardustu viṣaktahastāḥ //
                <span class="ref">MatsP_140.83</span></p>
            
            
            <p id="MatsP_140.84">
               pitāmahaṃ vandya tato maheśaṃ pragṛhya cāpaṃ pravimṛjya bhūtān <br />
               rathācca saṃpatya hareṣudagdhaṃ kṣiptaṃ puraṃ tanmakarālaye ca //
                <span class="ref">MatsP_140.84</span></p>
            
            
            <p id="MatsP_140.85">
               ya imaṃ rudravijayaṃ paṭhate vijayāvaham <br />
               vijayaṃ tasya kṛtyeṣu dadāti vṛṣabhadhvajaḥ //
                <span class="ref">MatsP_140.85</span></p>
            
            
            <p id="MatsP_140.86">
               pitṝṇāṃ vāpi śrāddheṣu ya imaṃ śrāvayiṣyati <br />
               anantaṃ tasya puṇyaṃ syāt sarvayajñaphalapradam //
                <span class="ref">MatsP_140.86</span></p>
            
            
            <p id="MatsP_140.87">
               idaṃ svastyayanaṃ puṇyam idaṃ puṃsavanaṃ mahat <br />
               idaṃ śrutvā paṭhitvā ca yānti rudrasalokatām //
                <span class="ref">MatsP_140.87</span></p>
            
            </div>
         
         <div id="d1e117044">
            
            <h3>Matsya-Purāṇa 141</h3>
            *ṛṣaya ūcuḥ
            
            
            <p id="MatsP_141.1">
               kathaṃ gacchatyamāvāsyāṃ māsi māsi divaṃ nṛpaḥ <br />
               ailaḥ purūravāḥ sūta tarpayeta kathaṃ pitṝn <br />
               etadicchāmahe śrotuṃ prabhāvaṃ tasya dhīmataḥ //
                <span class="ref">MatsP_141.1</span></p>
            
            *sūta uvāca
            
            
            <p id="MatsP_141.2">
               etadeva tu papraccha manuḥ sa madhusūdanam <br />
               sūryaputrāya covāca yathā tanme nibodhata //
                <span class="ref">MatsP_141.2</span></p>
            
            *matsya uvāca
            
            
            <p id="MatsP_141.3">
               tasya cāhaṃ pravakṣyāmi prabhāvaṃ vistareṇa tu <br />
               ailasya divi saṃyogaṃ somena saha dhīmatā //
                <span class="ref">MatsP_141.3</span></p>
            
            
            <p id="MatsP_141.4">
               somāccaivāmṛtaprāptiḥ pitṝṇāṃ tarpaṇaṃ tathā <br />
               saumyā barhiṣadaḥ kāvyā agniṣvāttāstathaiva ca //
                <span class="ref">MatsP_141.4</span></p>
            
            
            <p id="MatsP_141.5">
               yadā candraśca sūryaśca nakṣatrāṇāṃ samāgatau <br />
               amāvāsyāṃ nivasata ekasminnatha maṇḍale //
                <span class="ref">MatsP_141.5</span></p>
            
            
            <p id="MatsP_141.6">
               tadā sa gacchati draṣṭuṃ divākaraniśākarau <br />
               amāvāsyāmamāvāsyāṃ mātāmahapitāmahau //
                <span class="ref">MatsP_141.6</span></p>
            
            
            <p id="MatsP_141.7">
               abhivādya tu tau tatra kālāpekṣaḥ sa tiṣṭhati <br />
               pracaskanda tataḥ somam arcayitvā pariśramāt //
                <span class="ref">MatsP_141.7</span></p>
            
            
            <p id="MatsP_141.8">
               ailaḥ purūravā vidvān māsi śrāddhacikīrṣayā <br />
               tataḥ sa divi somaṃ vai hy upatasthe pitṝnapi //
                <span class="ref">MatsP_141.8</span></p>
            
            
            <p id="MatsP_141.9">
               dvilavaṃ kuhūmātraṃ ca tāvubhau tu nidhāya saḥ <br />
               sinīvālīpramāṇālpakuhūmātravratodaye //
                <span class="ref">MatsP_141.9</span></p>
            
            
            <p id="MatsP_141.10">
               kuhūmātraṃ pitruddeśaṃ jñātvā kuhūmupāsāte <br />
               tamupāsya tataḥ somaṃ kalāpekṣī pratīkṣate //
                <span class="ref">MatsP_141.10</span></p>
            
            
            <p id="MatsP_141.11">
               svadhāmṛtaṃ tu somādvai vasaṃsteṣāṃ ca tṛptaye <br />
               daśabhiḥ pañcabhiścaiva svadhāmṛtaparisravaiḥ <br />
               kṛṣṇapakṣabhujāṃ prītir druhyate paramāṃśubhiḥ //
                <span class="ref">MatsP_141.11</span></p>
            
            
            <p id="MatsP_141.12">
               sadyo 'bhikṣaratā tena saumyena madhunā ca saḥ <br />
               nivāpeṣvatha datteṣu pitryeṇa vidhinā tu vai //
                <span class="ref">MatsP_141.12</span></p>
            
            
            <p id="MatsP_141.13">
               svadhāmṛtena saumyena tarpayāmāsa vai pitṝn <br />
               saumyā barhiṣadaḥ kāvyā agniṣvāttāstathaiva ca //
                <span class="ref">MatsP_141.13</span></p>
            
            
            <p id="MatsP_141.14">
               ṛturagniḥ smṛto viprair ṛtuṃ saṃvatsaraṃ viduḥ <br />
               jajñire ṛtavastasmād ṛtubhyo hyārtavā abhavan //
                <span class="ref">MatsP_141.14</span></p>
            
            
            <p id="MatsP_141.15">
               pitara ṛtavo 'rdhamāsā vijñeyā ṛtusūnavaḥ <br />
               pitāmahāstu ṛtavo hy amāvāsyābdasūnavaḥ <br />
               prapitāmahāḥ smṛtā devāḥ pañcābdā brahmaṇaḥ sutāḥ //
                <span class="ref">MatsP_141.15</span></p>
            
            
            <p id="MatsP_141.16">
               saumyā barhiṣadaḥ kāvyā agniṣvāttā iti tridhā <br />
               gṛhasthā ye tu yajvāno haviryajñārtavāśca ye <br />
               smṛtā barhiṣadaste vai purāṇe niścayaṃ gatāḥ //
                <span class="ref">MatsP_141.16</span></p>
            
            
            <p id="MatsP_141.17">
               gṛhamedhinaśca yajvāno hy agniṣvāttārtavāḥ smṛtāḥ <br />
               aṣṭakāpatayaḥ kāvyāḥ pañcābdāṃstu nibodhata //
                <span class="ref">MatsP_141.17</span></p>
            
            
            <p id="MatsP_141.18">
               teṣu saṃvatsaro hyagniḥ sūryastu parivatsaraḥ <br />
               somas tviḍvatsaraś caiva vāyuścaivānuvatsaraḥ //
                <span class="ref">MatsP_141.18</span></p>
            
            
            <p id="MatsP_141.19">
               rudrastu vatsarasteṣāṃ pañcābdā ye yugātmakāḥ <br />
               kālenādhiṣṭhitasteṣu candramāḥ sravate sudhām //
                <span class="ref">MatsP_141.19</span></p>
            
            
            <p id="MatsP_141.20">
               ete smṛtā devakṛtyāḥ somapāścoṣmapāśca ye <br />
               tāṃstena tarpayāmāsa yāvadāsītpurūravāḥ //
                <span class="ref">MatsP_141.20</span></p>
            
            
            <p id="MatsP_141.21">
               yasmātprasūyate somo māsi māsi viśeṣataḥ <br />
               tataḥ svadhābhṛtaṃ tadvai pitṝṇāṃ somapāyinām <br />
               etattadamṛtaṃ somam avāpa madhu caiva hi //
                <span class="ref">MatsP_141.21</span></p>
            
            
            <p id="MatsP_141.22">
               tataḥ pītasudhaṃ somaṃ sūryo 'sāvekaraśminā <br />
               āpyāyate suṣumnena somaṃ tu somapāyinam //
                <span class="ref">MatsP_141.22</span></p>
            
            
            <p id="MatsP_141.23">
               niḥśeṣā vai kalāḥ pūrvā yugapad vyāpayan purā <br />
               suṣumnāpyāyamānasya bhāgaṃ bhāgamahaḥkramāt //
                <span class="ref">MatsP_141.23</span></p>
            
            
            <p id="MatsP_141.24">
               kalāḥ kṣīyanti kṛṣṇāstāḥ śuklā hyāpyāyayanti ca <br />
               evaṃ sā sūryavīryeṇa candrasyāpyāyitā tanuḥ //
                <span class="ref">MatsP_141.24</span></p>
            
            
            <p id="MatsP_141.25">
               paurṇamāsyāṃ sa dṛśyeta śuklaḥ sampūrṇamaṇḍalaḥ <br />
               evamāpyāyitaḥ somaḥ śuklapakṣe 'pyahaḥkramāt <br />
               devaiḥ pītasudhaṃ somaṃ purā paścātpibedraviḥ //
                <span class="ref">MatsP_141.25</span></p>
            
            
            <p id="MatsP_141.26">
               pītaṃ pañcadaśāhaṃ tu raśminaikena bhāskaraḥ <br />
               āpyāyayatsuṣumnena bhāgaṃ bhāgamahaḥkramāt //
                <span class="ref">MatsP_141.26</span></p>
            
            
            <p id="MatsP_141.27">
               suṣumnāpyāyamānasya śuklā vardhanti vai kalāḥ <br />
               tasmāddhrasanti vai kṛṣṇāḥ śuklā hyāpyāyayanti ca //
                <span class="ref">MatsP_141.27</span></p>
            
            
            <p id="MatsP_141.28">
               evamāpyāyate somaḥ kṣayite ca punaḥ punaḥ <br />
               samṛddhirevaṃ somasya pakṣayoḥ śuklakṛṣṇayoḥ //
                <span class="ref">MatsP_141.28</span></p>
            
            
            <p id="MatsP_141.29">
               ityeṣa pitṛmānsomaḥ smṛtastadvasudhātmakaḥ <br />
               kāntaḥ pañcadaśaiḥ sārdhaṃ sudhābhṛtaparisravaiḥ //
                <span class="ref">MatsP_141.29</span></p>
            
            
            <p id="MatsP_141.30">
               ataḥ paraṃ pravakṣyāmi parvaṇāṃ saṃdhayaśca yāḥ <br />
               yathā grathnanti parvāṇi āvṛttādikṣuveṇuvat //
                <span class="ref">MatsP_141.30</span></p>
            
            
            <p id="MatsP_141.31">
               tathābdamāsāḥ pakṣāśca śuklāḥ kṛṣṇāstu vai smṛtāḥ <br />
               paurṇamāsyāstu yo bhedo granthayaḥ saṃdhayastathā //
                <span class="ref">MatsP_141.31</span></p>
            
            
            <p id="MatsP_141.32">
               ardhamāsasya parvāṇi dvitīyāprabhṛtīni ca <br />
               agnyādhānakriyā yasmān nīyante parvasaṃdhiṣu //
                <span class="ref">MatsP_141.32</span></p>
            
            
            <p id="MatsP_141.33">
               tasmāttu parvaṇo hyādau pratipadyādisaṃdhiṣu <br />
               sāyāhne anumatyāśca dvau lavau kāla ucyate <br />
               lavau dvāveva rākāyāḥ kālo jñeyo 'parāhṇikaḥ //
                <span class="ref">MatsP_141.33</span></p>
            
            
            <p id="MatsP_141.34">
               prakṛtiḥ kṛṣṇapakṣasya kāle 'tīte 'parāhṇike <br />
               sāyāhne pratipadyeṣa sa kālaḥ paurṇamāsikaḥ //
                <span class="ref">MatsP_141.34</span></p>
            
            
            <p id="MatsP_141.35">
               vyatīpāte sthite sūrye lekhādūrdhvaṃ yugāntaram <br />
               yugāntarodite caiva candre lekhopari sthite //
                <span class="ref">MatsP_141.35</span></p>
            
            
            <p id="MatsP_141.36">
               pūrṇamāsavyatīpātau yadā paśyetparasparam <br />
               tau tu vai pratipadyāvat tasminkāle vyavasthitau //
                <span class="ref">MatsP_141.36</span></p>
            
            
            <p id="MatsP_141.37">
               tatkālaṃ sūryamuddiśya dṛṣṭvā saṃkhyātumarhasi <br />
               sa caiva satkriyākālaḥ ṣaṣṭhaḥ kālo 'bhidhīyate //
                <span class="ref">MatsP_141.37</span></p>
            
            
            <p id="MatsP_141.38">
               pūrṇenduḥ pūrṇapakṣe tu rātrisaṃdhiṣu pūrṇimā <br />
               tasmādāpyāyate naktaṃ paurṇamāsyāṃ niśākaraḥ //
                <span class="ref">MatsP_141.38</span></p>
            
            
            <p id="MatsP_141.39">
               yadānyonyavatīṃ pāte pūrṇimāṃ prekṣate divā <br />
               candrādityo 'parāhṇe tu pūrṇatvātpūrṇimā smṛtā //
                <span class="ref">MatsP_141.39</span></p>
            
            
            <p id="MatsP_141.40">
               yasmāttāmanumanyante pitaro daivataiḥ saha <br />
               tasmādanumatirnāma pūrṇatvātpūrṇimā smṛtā //
                <span class="ref">MatsP_141.40</span></p>
            
            
            <p id="MatsP_141.41">
               atyarthaṃ rājate yasmāt paurṇamāsyāṃ niśākaraḥ <br />
               rañjanāccaiva candrasya rāketi kavayo viduḥ //
                <span class="ref">MatsP_141.41</span></p>
            
            
            <p id="MatsP_141.42">
               amā vasetāmṛkṣe tu yadā candradivākarau <br />
               ekā pañcadaśī rātrir amāvāsyā tataḥ smṛtā //
                <span class="ref">MatsP_141.42</span></p>
            
            
            <p id="MatsP_141.43">
               uddiśya tāmamāvāsyāṃ yadā darśaṃ samāgatau <br />
               anyonyaṃ candrasūryau tu darśanāddarśa ucyate //
                <span class="ref">MatsP_141.43</span></p>
            
            
            <p id="MatsP_141.44">
               dvau dvau lavāvamāvāsyāṃ sa kālaḥ parvasaṃdhiṣu <br />
               dvyakṣaraḥ kuhūmātraśca parvakālastu sa smṛtaḥ //
                <span class="ref">MatsP_141.44</span></p>
            
            
            <p id="MatsP_141.45">
               dṛṣṭacandrā tvamāvāsyā madhyāhnaprabhṛtīha vai <br />
               divā tadūrdhvaṃ rātryāṃ tu sūrye prāpte tu candramāḥ <br />
               sūryeṇa sahasodgacchet tataḥ prātastanāttu vai //
                <span class="ref">MatsP_141.45</span></p>
            
            
            <p id="MatsP_141.46">
               samāgamya lavau dvau tu madhyāhnānnipatanraviḥ <br />
               pratipacchuklapakṣasya candramāḥ sūryamaṇḍalāt //
                <span class="ref">MatsP_141.46</span></p>
            
            
            <p id="MatsP_141.47">
               nirmucyamānayormadhye tayormaṇḍalayostu vai <br />
               sa tadānvāhuteḥ kālo darśasya ca vaṣaṭkriyāḥ <br />
               etadṛtumukhaṃ jñeyam amāvāsyāṃ tu pārvaṇam //
                <span class="ref">MatsP_141.47</span></p>
            
            
            <p id="MatsP_141.48">
               divā parva tvamāvāsyāṃ kṣīṇendau dhavale tu vai <br />
               tasmāddivā tvamāvāsyāṃ gṛhyate yo divākaraḥ //
                <span class="ref">MatsP_141.48</span></p>
            
            
            <p id="MatsP_141.49">
               kuheti kokilenoktaṃ yasmātkālātsamāpyate <br />
               tatkālasaṃjñitā hyeṣā amāvāsyā kuhūḥ smṛtā //
                <span class="ref">MatsP_141.49</span></p>
            
            
            <p id="MatsP_141.50">
               sinīvālīpramāṇaṃ tu kṣīṇaśeṣo niśākaraḥ <br />
               amāvāsyā viśatyarkaṃ sinīvālī tadā smṛtā //
                <span class="ref">MatsP_141.50</span></p>
            
            
            <p id="MatsP_141.51">
               anumatiśca rākā ca sinīvālī kuhūstathā <br />
               etāsāṃ dvilavaḥ kālaḥ kuhūmātrā kuhūḥ smṛtā //
                <span class="ref">MatsP_141.51</span></p>
            
            
            <p id="MatsP_141.52">
               ityeṣa parvasaṃdhīnāṃ kālo vai dvilavaḥ smṛtaḥ <br />
               parvaṇāṃ tulyakālastu tulyāhutivaṣaṭkriyāḥ //
                <span class="ref">MatsP_141.52</span></p>
            
            
            <p id="MatsP_141.53">
               candrabhūryavyatīpāte same vai pūrṇime ubhe <br />
               pratipatpratipannastu parvakālo dvimātrakaḥ //
                <span class="ref">MatsP_141.53</span></p>
            
            
            <p id="MatsP_141.54">
               kālaḥ kuhūsinīvālyoḥ samuddho dvilavaḥ smṛtaḥ <br />
               arkanirmaṇḍale some parvakālaḥ kalāḥ smṛtāḥ //
                <span class="ref">MatsP_141.54</span></p>
            
            
            <p id="MatsP_141.55">
               yasmād āpūryate somaḥ pañcadaśyāṃ tu pūrṇimā <br />
               daśabhiḥ pañcabhiścaiva kalābhirdivasakramāt //
                <span class="ref">MatsP_141.55</span></p>
            
            
            <p id="MatsP_141.56">
               tasmātpañcadaśe some kalā vai nāsti ṣoḍaśī <br />
               tasmātsomasya viproktaḥ pañcadaśyāṃ mayā kṣayaḥ //
                <span class="ref">MatsP_141.56</span></p>
            
            
            <p id="MatsP_141.57">
               ityete pitaro devāḥ somapāḥ somavardhanāḥ <br />
               ārtavā ṛtavo 'thābdā devāstānbhāvayanti hi //
                <span class="ref">MatsP_141.57</span></p>
            
            
            <p id="MatsP_141.58">
               ataḥ paraṃ pravakṣyāmi pitṝñchrāddhabhujastu ye <br />
               teṣāṃ gatiṃ ca sattatvaṃ prāptiṃ śrāddhasya caiva hi //
                <span class="ref">MatsP_141.58</span></p>
            
            
            <p id="MatsP_141.59">
               na mṛtānāṃ gatiḥ śakyā jñātuṃ vā punarāgatiḥ <br />
               tapasā hi prasiddhena kiṃ punarmāṃsacakṣuṣā //
                <span class="ref">MatsP_141.59</span></p>
            
            
            <p id="MatsP_141.60">
               atra devānpitṝṃścaite pitaro laukikāḥ smṛtāḥ <br />
               teṣāṃ te dharmasāmarthyāt smṛtāḥ sāyujyagā dvijaiḥ //
                <span class="ref">MatsP_141.60</span></p>
            
            
            <p id="MatsP_141.61">
               yadi vāśramadharmeṇa prajñāneṣu vyavasthitān <br />
               anye cātra prasīdanti śraddhāyukteṣu karmasu //
                <span class="ref">MatsP_141.61</span></p>
            
            
            <p id="MatsP_141.62">
               brahmacaryeṇa tapasā yajñena prajayā bhuvi <br />
               śrāddhena vidyayā caiva cānnadānena saptadhā //
                <span class="ref">MatsP_141.62</span></p>
            
            
            <p id="MatsP_141.63">
               karmasveteṣu ye saktā vartanty ā dehapātanāt <br />
               devaiste pitṛbhiḥ sārdham ūṣmapaiḥ somapaistathā <br />
               svargatā divi modante pitṛmanta upāsate //
                <span class="ref">MatsP_141.63</span></p>
            
            
            <p id="MatsP_141.64">
               prajāvatāṃ prasiddhaiṣā uktā śrāddhakṛtāṃ ca vai <br />
               teṣāṃ nivāpe dattaṃ hi tatkulīnaistu bāndhavaiḥ //
                <span class="ref">MatsP_141.64</span></p>
            
            
            <p id="MatsP_141.65">
               māsaśrāddhaṃ hi bhuñjānās te'tyete somalaukikāḥ <br />
               ete manuṣyāḥ pitaro māsaśrāddhabhujastu vai //
                <span class="ref">MatsP_141.65</span></p>
            
            
            <p id="MatsP_141.66">
               tebhyo 'pare tu ye tvanye saṃkīrṇāḥ karmayoniṣu <br />
               bhraṣṭāścāśramadharmeṣu svadhāsvāhāvivarjitāḥ //
                <span class="ref">MatsP_141.66</span></p>
            
            
            <p id="MatsP_141.67">
               bhinne dehe durāpannāḥ pretabhūtā yamakṣaye <br />
               svakarmāṇyanuśocanto yātanāsthānamāgatāḥ //
                <span class="ref">MatsP_141.67</span></p>
            
            
            <p id="MatsP_141.68">
               dīrghāścaivātiśuṣkāśca śmaśrulāśca vivāsasaḥ <br />
               kṣutpipāsābhibhūtāste vidravanti tvitastataḥ //
                <span class="ref">MatsP_141.68</span></p>
            
            
            <p id="MatsP_141.69">
               saritsarastaḍāgāni puṣkariṇyaśca sarvaśaḥ <br />
               parānnānyabhikāṅkṣantaḥ kālyamānā itastataḥ //
                <span class="ref">MatsP_141.69</span></p>
            
            
            <p id="MatsP_141.70">
               sthāneṣu pātyamānā ye yātanāstheṣu teṣu vai <br />
               śālmalyāṃ vaitaraṇyāṃ ca kumbhīpākeddhavāluke //
                <span class="ref">MatsP_141.70</span></p>
            
            
            <p id="MatsP_141.71">
               asipattravane caiva pātyamānāḥ svakarmabhiḥ <br />
               tatrasthānāṃ tu teṣāṃ vai duḥkhitānām aśāyinām //
                <span class="ref">MatsP_141.71</span></p>
            
            
            <p id="MatsP_141.72">
               teṣāṃ lokāntarasthānāṃ bāndhavairnāmagotrataḥ <br />
               bhūmāvasavyaṃ darbheṣu dattāḥ piṇḍāstrayastu vai <br />
               prāptāṃstu tarpayantyeva pretasthāneṣvadhiṣṭhitān //
                <span class="ref">MatsP_141.72</span></p>
            
            
            <p id="MatsP_141.73">
               aprāptā yātanāsthānaṃ prabhraṣṭā ye ca pañcadhā <br />
               paścādye sthāvarānte vai bhūtānīke svakarmabhiḥ //
                <span class="ref">MatsP_141.73</span></p>
            
            
            <p id="MatsP_141.74">
               nānārūpāsu jātīnāṃ tiryagyoniṣu mūrtiṣu <br />
               yadāhārā bhavantyete tāsu tāsviha yoniṣu //
                <span class="ref">MatsP_141.74</span></p>
            
            
            <p id="MatsP_141.75">
               tasmiṃs tasmiṃs tadāhāre śrāddhaṃ dattaṃ tu prīṇayet <br />
               kāle nyāyāgataṃ pātre vidhinā pratipāditam <br />
               prāpnuvantyannamādattaṃ yatra yatrāvatiṣṭhate //
                <span class="ref">MatsP_141.75</span></p>
            
            
            <p id="MatsP_141.76">
               yathā goṣu pranaṣṭāsu vatso vindati mātaram <br />
               tathā śrāddheṣu dṛṣṭānto mantraḥ prāpayate tu tam //
                <span class="ref">MatsP_141.76</span></p>
            
            
            <p id="MatsP_141.77">
               evaṃ hyavikalaṃ śrāddhaṃ śraddhādattaṃ manurbravīt <br />
               sanatkumāraḥ provāca paśyandivyena cakṣuṣā //
                <span class="ref">MatsP_141.77</span></p>
            
            
            <p id="MatsP_141.78">
               gatāgatajñaḥ pretānāṃ prāptiṃ śrāddhasya caiva hi <br />
               kṛṣṇapakṣastvahasteṣāṃ śuklaḥ svapnāya śarvarī //
                <span class="ref">MatsP_141.78</span></p>
            
            
            <p id="MatsP_141.79">
               ityete pitaro devā devāśca pitaraśca vai <br />
               anyonyapitaro hyete devāśca pitaro divi //
                <span class="ref">MatsP_141.79</span></p>
            
            
            <p id="MatsP_141.80">
               ete tu pitaro devā manuṣyāḥ pitaraśca ye <br />
               pitā pitāmahaścaiva tathaiva prapitāmahaḥ //
                <span class="ref">MatsP_141.80</span></p>
            
            
            <p id="MatsP_141.81">
               ityeṣa viṣayaḥ proktaḥ pitṝṇāṃ somapāyinām <br />
               etatpitṛmahattvaṃ hi purāṇe niścayaṃ gatam //
                <span class="ref">MatsP_141.81</span></p>
            
            
            <p id="MatsP_141.82">
               ityeṣa somasūryābhyām ailasya ca samāgamaḥ <br />
               avāptiṃ śraddhayā caiva pitṝṇāṃ caiva tarpaṇam //
                <span class="ref">MatsP_141.82</span></p>
            
            
            <p id="MatsP_141.83">
               parvaṇāṃ caiva yaḥ kālo yātanāsthānameva ca <br />
               samāsātkīrtitastubhyaṃ sarga eṣa sanātanaḥ //
                <span class="ref">MatsP_141.83</span></p>
            
            
            <p id="MatsP_141.84">
               vairūpyaṃ yena tatsarvaṃ kathitaṃ tvekadeśikam <br />
               aśakyaṃ parisaṃkhyātuṃ śraddheyaṃ bhūtimicchatā //
                <span class="ref">MatsP_141.84</span></p>
            
            
            <p id="MatsP_141.85">
               svāyambhuvasya devasya eṣa sargo mayeritaḥ <br />
               vistareṇānupūrvyācca bhūyaḥ kiṃ kathayāmi vaḥ //
                <span class="ref">MatsP_141.85</span></p>
            
            </div>
         
         <div id="d1e118779">
            
            <h3>Matsya-Purāṇa 142</h3>
            *ṛṣaya ūcuḥ
            
            
            <p id="MatsP_142.1">
               caturyugāṇi yāni syuḥ pūrve svāyambhuve 'ntare <br />
               eṣāṃ nisargasaṃkhyāṃ ca śrotumicchāma vistarāt //
                <span class="ref">MatsP_142.1</span></p>
            
            *sūta uvāca
            
            
            <p id="MatsP_142.2">
               pṛthivīdyuprasaṅgena mayā tu prāgudāhṛtam <br />
               etaccaturyugaṃ tvevaṃ tadvakṣyāmi nibodhata <br />
               tatpramāṇaṃ prasaṃkhyāya vistarāccaiva kṛtsnaśaḥ //
                <span class="ref">MatsP_142.2</span></p>
            
            
            <p id="MatsP_142.3">
               laukikena pramāṇena niṣpādyābdaṃ tu mānuṣam <br />
               tenāpīha prasaṃkhyāya vakṣyāmi tu caturyugam <br />
               nimeṣatulyakālāni mātrālabdhekṣarāṇi ca //
                <span class="ref">MatsP_142.3</span></p>
            
            
            <p id="MatsP_142.4">
               kāṣṭhā nimeṣā daśa pañca caiva triṃśacca kāṣṭhāṃ gaṇayetkalāṃ tu <br />
               triṃśatkalāścaiva bhavenmuhūrtas taistriṃśatā rātryahanī samete //
                <span class="ref">MatsP_142.4</span></p>
            
            
            <p id="MatsP_142.5">
               ahorātre vibhajate sūryo mānuṣalaukike <br />
               rātriḥ svapnāya bhūtānāṃ ceṣṭāyai karmaṇāmahaḥ //
                <span class="ref">MatsP_142.5</span></p>
            
            
            <p id="MatsP_142.6">
               pitrye rātryahanī māsaḥ pravibhāgas tayoḥ punaḥ <br />
               kṛṣṇapakṣas tvahasteṣāṃ śuklaḥ svapnāya śarvarī //
                <span class="ref">MatsP_142.6</span></p>
            
            
            <p id="MatsP_142.7">
               triṃśadye mānuṣā māsāḥ pitryo māsaḥ sa ucyate <br />
               śatāni trīṇi māsānāṃ ṣaṣṭyā cābhyadhikāni tu <br />
               pitryaḥ saṃvatsaro hyeṣa mānuṣeṇa vibhāvyate //
                <span class="ref">MatsP_142.7</span></p>
            
            
            <p id="MatsP_142.8">
               mānuṣeṇaiva mānena varṣāṇāṃ yacchataṃ bhavet <br />
               pitṝṇāṃ tāni varṣāṇi saṃkhyātāni tu trīṇi vai <br />
               daśa ca dvyadhikā māsāḥ pitṛsaṃkhyeha kīrtitā //
                <span class="ref">MatsP_142.8</span></p>
            
            
            <p id="MatsP_142.9">
               laukikena pramāṇena abdo yo mānuṣaḥ smṛtaḥ <br />
               etaddivyamahorātram ityeṣā vaidikī śrutiḥ //
                <span class="ref">MatsP_142.9</span></p>
            
            
            <p id="MatsP_142.10">
               divye rātryahanī varṣaṃ pravibhāgastayoḥ punaḥ <br />
               ahastu yadudakcaiva rātriryā dakṣiṇāyanam <br />
               ete rātryahanī divye prasaṃkhyāte tayoḥ punaḥ //
                <span class="ref">MatsP_142.10</span></p>
            
            
            <p id="MatsP_142.11">
               triṃśadyāni tu varṣāṇi divyo māsastu sa smṛtaḥ <br />
               mānuṣāṇāṃ śataṃ yacca divyā māsāstrayastu vai <br />
               tathaiva saha saṃkhyāto divya eṣa vidhiḥ smṛtaḥ //
                <span class="ref">MatsP_142.11</span></p>
            
            
            <p id="MatsP_142.12">
               trīṇi varṣaśatānyevaṃ ṣaṣṭirvarṣāstathaiva ca <br />
               divyaḥ saṃvatsaro hyeṣa mānuṣeṇa prakīrtitaḥ //
                <span class="ref">MatsP_142.12</span></p>
            
            
            <p id="MatsP_142.13">
               trīṇi varṣasahasrāṇi mānuṣeṇa pramāṇataḥ <br />
               triṃśadanyāni varṣāṇi smṛtaḥ saptarṣivatsaraḥ //
                <span class="ref">MatsP_142.13</span></p>
            
            
            <p id="MatsP_142.14">
               nava yāni sahasrāṇi varṣāṇāṃ mānuṣāṇi ca <br />
               varṣāṇi navatiścaiva dhruvasaṃvatsaraḥ smṛtaḥ //
                <span class="ref">MatsP_142.14</span></p>
            
            
            <p id="MatsP_142.15">
               ṣaṭtriṃśattu sahasrāṇi varṣāṇāṃ mānuṣāṇi ca <br />
               ṣaṣṭiścaiva sahasrāṇi saṃkhyātāni tu saṃkhyayā <br />
               divyaṃ varṣasahasraṃ tu prāhuḥ saṃkhyāvido janāḥ //
                <span class="ref">MatsP_142.15</span></p>
            
            
            <p id="MatsP_142.16">
               ityetadṛṣibhirgītaṃ divyayā saṃkhyayā dvijāḥ <br />
               divyenaiva pramāṇena yugasaṃkhyā prakalpitā //
                <span class="ref">MatsP_142.16</span></p>
            
            
            <p id="MatsP_142.17">
               catvāri bhārate varṣe yugāni ṛṣayo 'bruvan <br />
               kṛtaṃ tretā dvāparaṃ ca kaliścaivaṃ caturyugam //
                <span class="ref">MatsP_142.17</span></p>
            
            
            <p id="MatsP_142.18">
               pūrvaṃ kṛtayugaṃ nāma tatastretābhidhīyate <br />
               dvāparaṃ ca kaliścaiva yugāni parikalpayet //
                <span class="ref">MatsP_142.18</span></p>
            
            
            <p id="MatsP_142.19">
               catvāryāhuḥ sahasrāṇi varṣāṇāṃ tatkṛtaṃ yugam <br />
               tasya tāv acchatī saṃdhyā saṃdhyāṃśaśca tathāvidhaḥ //
                <span class="ref">MatsP_142.19</span></p>
            
            
            <p id="MatsP_142.20">
               itareṣu sasaṃdhyeṣu sasaṃdhyāṃśeṣu ca triṣu <br />
               ekapāde nivartante sahasrāṇi śatāni ca //
                <span class="ref">MatsP_142.20</span></p>
            
            
            <p id="MatsP_142.21">
               tretā trīṇi sahasrāṇi yugasaṃkhyāvido viduḥ <br />
               tasyāpi triśatī saṃdhyā saṃdhyāṃśaḥ saṃdhyayā samaḥ //
                <span class="ref">MatsP_142.21</span></p>
            
            
            <p id="MatsP_142.22">
               dve sahasre dvāparaṃ tu saṃdhyāṃśau tu catuḥśatam <br />
               sahasramekaṃ varṣāṇāṃ kalireva prakīrtitaḥ <br />
               dve śate ca tathānye ca saṃdhyāsaṃdhyāṃśayoḥ smṛte //
                <span class="ref">MatsP_142.22</span></p>
            
            
            <p id="MatsP_142.23">
               eṣā dvādaśasāhasrī yugasaṃkhyā tu saṃjñitā <br />
               kṛtaṃ tretā dvāparaṃ ca kaliśceti catuṣṭayam //
                <span class="ref">MatsP_142.23</span></p>
            
            
            <p id="MatsP_142.24">
               tatra saṃvatsarāḥ sṛṣṭā mānuṣāstānnibodhata <br />
               niyutāni daśa dve ca pañca caivātra saṃkhyayā <br />
               aṣṭāviṃśatsahasrāṇi kṛtaṃ yugamathocyate //
                <span class="ref">MatsP_142.24</span></p>
            
            
            <p id="MatsP_142.25">
               prayutaṃ tu tathā pūrṇaṃ dve cānye niyute punaḥ <br />
               ṣaṇṇavatisahasrāṇi saṃkhyātāni ca saṃkhyayā <br />
               tretāyugasya saṃkhyaiṣā mānuṣeṇa tu saṃjñitā //
                <span class="ref">MatsP_142.25</span></p>
            
            
            <p id="MatsP_142.26">
               aṣṭau śatasahasrāṇi varṣāṇāṃ mānuṣāṇi tu <br />
               catuḥṣaṣṭisahasrāṇi varṣāṇāṃ dvāparaṃ yugam //
                <span class="ref">MatsP_142.26</span></p>
            
            
            <p id="MatsP_142.27">
               catvāri niyutāni syur varṣāṇi tu kaliryugam <br />
               dvātriṃśacca tathānyāni sahasrāṇi tu saṃkhyayā <br />
               etatkaliyugaṃ proktaṃ mānuṣeṇa pramāṇataḥ //
                <span class="ref">MatsP_142.27</span></p>
            
            
            <p id="MatsP_142.28">
               eṣā caturyugāvasthā mānuṣeṇa prakīrtitā <br />
               caturyugasya saṃkhyātā saṃdhyā saṃdhyāṃśakaiḥ saha //
                <span class="ref">MatsP_142.28</span></p>
            
            
            <p id="MatsP_142.29">
               eṣā caturyugākhyā tu sādhikā tvekasaptatiḥ <br />
               kṛtatretādiyuktā sā manorantaramucyate //
                <span class="ref">MatsP_142.29</span></p>
            
            
            <p id="MatsP_142.30">
               manvantarasya saṃkhyā tu mānuṣeṇa nibodhata <br />
               ekatriṃśattathā koṭyaḥ saṃkhyātāḥ saṃkhyayā dvijaiḥ //
                <span class="ref">MatsP_142.30</span></p>
            
            
            <p id="MatsP_142.31">
               tathā śatasahasrāṇi daśa cānyāni bhāgaśaḥ <br />
               sahasrāṇi tu dvātriṃśac chatānyaṣṭādhikāni ca //
                <span class="ref">MatsP_142.31</span></p>
            
            
            <p id="MatsP_142.32">
               aśītiścaiva varṣāṇi māsāścaivādhikāstu ṣaṭ <br />
               manvantarasya saṃkhyaiṣā mānuṣeṇa prakīrtitā //
                <span class="ref">MatsP_142.32</span></p>
            
            
            <p id="MatsP_142.33">
               divyena ca pramāṇena pravakṣyāmyantaraṃ manoḥ <br />
               sahasrāṇāṃ śatānyāhuḥ sa ca vai parisaṃkhyayā //
                <span class="ref">MatsP_142.33</span></p>
            
            
            <p id="MatsP_142.34">
               catvāriṃśatsahasrāṇi manorantaramucyate <br />
               manvantarasya kālastu yugaiḥ saha prakīrtitaḥ //
                <span class="ref">MatsP_142.34</span></p>
            
            
            <p id="MatsP_142.35">
               eṣā caturyugākhyā tu sādhikā hyekasaptatiḥ <br />
               krameṇa parivṛttā sā manorantaramucyate //
                <span class="ref">MatsP_142.35</span></p>
            
            
            <p id="MatsP_142.36">
               etaccaturdaśaguṇaṃ kalpamāhustu tadvidaḥ <br />
               tatastu pralayaḥ kṛtsnaḥ sa tu saṃpralayo mahān //
                <span class="ref">MatsP_142.36</span></p>
            
            
            <p id="MatsP_142.37">
               kalpapramāṇo dviguṇo yathā bhavati saṃkhyayā <br />
               caturyugākhyā vyākhyātā kṛtaṃ tretāyugaṃ ca vai //
                <span class="ref">MatsP_142.37</span></p>
            
            
            <p id="MatsP_142.38">
               tretāsṛṣṭaṃ pravakṣyāmi dvāparaṃ kalimeva ca <br />
               yugapatsamavetau dvau dvidhā vaktuṃ na śakyate //
                <span class="ref">MatsP_142.38</span></p>
            
            
            <p id="MatsP_142.39">
               kramāgataṃ mayāpyetat tubhyaṃ noktaṃ yugadvayam <br />
               ṛṣivaṃśaprasaṅgena vyākulatvāttathā kramāt //
                <span class="ref">MatsP_142.39</span></p>
            
            
            <p id="MatsP_142.40">
               noktaṃ tretāyuge śeṣaṃ tadvakṣyāmi nibodhata <br />
               atha tretāyugasyādau manuḥ saptarṣayaśca ye <br />
               śrautasmārtaṃ bruvandharmaṃ brahmaṇā tu pracoditāḥ //
                <span class="ref">MatsP_142.40</span></p>
            
            
            <p id="MatsP_142.41">
               dārāgnihotrasambandham ṛgyajuḥsāmasaṃhitāḥ <br />
               ityādibahulaṃ śrautaṃ dharmaṃ saptarṣayo 'bruvan //
                <span class="ref">MatsP_142.41</span></p>
            
            
            <p id="MatsP_142.42">
               paramparāgataṃ dharmaṃ smārtaṃ tvācāralakṣaṇam <br />
               varṇāśramācārayutaṃ manuḥ svāyambhuvo 'bravīt //
                <span class="ref">MatsP_142.42</span></p>
            
            
            <p id="MatsP_142.43">
               satyena brahmacaryeṇa śrutena tapasā tathā <br />
               teṣāṃ sutaptatapasām ārṣeṇānukrameṇa ha //
                <span class="ref">MatsP_142.43</span></p>
            
            
            <p id="MatsP_142.44">
               saptarṣīṇāṃ manoścaiva ādau tretāyuge tataḥ <br />
               abuddhipūrvakaṃ tena sakṛtpūrvakameva ca //
                <span class="ref">MatsP_142.44</span></p>
            
            
            <p id="MatsP_142.45">
               abhivṛttāstu te mantrā darśanaistārakādibhiḥ <br />
               ādikalpe tu devānāṃ prādurbhūtāstu te svayam //
                <span class="ref">MatsP_142.45</span></p>
            
            
            <p id="MatsP_142.46">
               pramāṇeṣvatha siddhānām anyeṣāṃ ca pravartate <br />
               mantrayogo vyatīteṣu kalpeṣvatha sahasraśaḥ <br />
               te mantrā vai punasteṣāṃ pratimāyāmupasthitāḥ //
                <span class="ref">MatsP_142.46</span></p>
            
            
            <p id="MatsP_142.47">
               ṛco yajūṃṣi sāmāni mantrāścātharvaṇāstu ye <br />
               saptarṣibhiśca ye proktāḥ smārtaṃ tu manurabravīt //
                <span class="ref">MatsP_142.47</span></p>
            
            
            <p id="MatsP_142.48">
               tretādau saṃhatā vedāḥ kevalaṃ dharmasetavaḥ <br />
               saṃrodhādāyuṣaścaiva vyasyante dvāpare ca te <br />
               ṛṣayastapasā vedān ahorātramadhīyate //
                <span class="ref">MatsP_142.48</span></p>
            
            
            <p id="MatsP_142.49">
               anādinidhanā divyāḥ pūrvaṃ proktāḥ svayambhuvā <br />
               svadharmasaṃvṛtāḥ sāṅgā yathādharmaṃ yuge yuge <br />
               vikriyante svadharmaṃ tu vedavādādyathāyugam //
                <span class="ref">MatsP_142.49</span></p>
            
            
            <p id="MatsP_142.50">
               ārambhayajñaḥ kṣatrasya haviryajñā viśaḥ smṛtāḥ <br />
               paricārayajñāḥ śūdrāśca japayajñāśca brāhmaṇāḥ //
                <span class="ref">MatsP_142.50</span></p>
            
            
            <p id="MatsP_142.51">
               tataḥ samuditā varṇās tretāyāṃ dharmaśālinaḥ <br />
               kriyāvantaḥ prajāvantaḥ samṛddhāḥ sukhinaśca vai //
                <span class="ref">MatsP_142.51</span></p>
            
            
            <p id="MatsP_142.52">
               brāhmaṇaiśca vidhīyante kṣatriyāḥ kṣatriyairviśaḥ <br />
               vaiśyāñchūdrā anuvartante parasparamanugrahāt //
                <span class="ref">MatsP_142.52</span></p>
            
            
            <p id="MatsP_142.53">
               śubhāḥ prakṛtayasteṣāṃ dharmā varṇāśramāśrayāḥ <br />
               saṃkalpitena manasā vācā vā hastakarmaṇā <br />
               tretāyuge hyavikale karmārambhaḥ prasidhyati //
                <span class="ref">MatsP_142.53</span></p>
            
            
            <p id="MatsP_142.54">
               āyūrūpaṃ balaṃ medhā ārogyaṃ dharmaśīlatā <br />
               sarvasādhāraṇaṃ hyetad āsīttretāyuge tu vai //
                <span class="ref">MatsP_142.54</span></p>
            
            
            <p id="MatsP_142.55">
               varṇāśramavyavasthānam eṣāṃ brahmā tathākarot <br />
               saṃhitāśca tathā mantrā ārogyaṃ dharmaśīlatā //
                <span class="ref">MatsP_142.55</span></p>
            
            
            <p id="MatsP_142.56">
               saṃhitāśca tathā mantrā ṛṣibhir brahmaṇaḥ sutaiḥ <br />
               yajñaḥ pravartitaścaiva tadā hyeva tu daivataiḥ //
                <span class="ref">MatsP_142.56</span></p>
            
            
            <p id="MatsP_142.57">
               yāmaiḥ śuklairjayaiścaiva sarvasādhanasaṃbhṛtaiḥ <br />
               viśvasṛḍbhis tathā sārdhaṃ devendreṇa mahaujasā <br />
               svāyambhuve 'ntare devais te yajñāḥ prākpravartitāḥ //
                <span class="ref">MatsP_142.57</span></p>
            
            
            <p id="MatsP_142.58">
               satyaṃ japastapo dānaṃ pūrvadharmo ya ucyate <br />
               yadā dharmasya hrasate śākhādharmasya vardhate //
                <span class="ref">MatsP_142.58</span></p>
            
            
            <p id="MatsP_142.59">
               jāyante ca tadā śūrā āyuṣmanto mahābalāḥ <br />
               nyastadaṇḍā mahāyogā yajvāno brahmavādinaḥ //
                <span class="ref">MatsP_142.59</span></p>
            
            
            <p id="MatsP_142.60">
               padmapattrāyatākṣāśca pṛthuvaktrāḥ susaṃhatāḥ <br />
               siṃhoraskā mahāsattvā mattamātaṃgagāminaḥ //
                <span class="ref">MatsP_142.60</span></p>
            
            
            <p id="MatsP_142.61">
               mahādhanurdharāścaiva tretāyāṃ cakravartinaḥ <br />
               sarvalakṣaṇapūrṇāste nyagrodhaparimaṇḍalāḥ //
                <span class="ref">MatsP_142.61</span></p>
            
            
            <p id="MatsP_142.62">
               nyagrodhau tu smṛtau bāhū vyāmo nyagrodha ucyate <br />
               vyāmena sūcchrayo yasya ata ūrdhvaṃ tu dehinaḥ <br />
               samucchrayaḥ parīṇāho nyagrodhaparimaṇḍalaḥ //
                <span class="ref">MatsP_142.62</span></p>
            
            
            <p id="MatsP_142.63">
               cakraṃ ratho maṇirbhāryā nidhiraśvo gajastathā <br />
               proktāni sapta ratnāni pūrvaṃ svāyambhuve 'ntare //
                <span class="ref">MatsP_142.63</span></p>
            
            
            <p id="MatsP_142.64">
               viṣṇoraṃśena jāyante pṛthivyāṃ cakravartinaḥ <br />
               manvantareṣu sarveṣu hy atītānāgateṣu vai //
                <span class="ref">MatsP_142.64</span></p>
            
            
            <p id="MatsP_142.65">
               bhūtabhavyāni yānīha vartamānāni yāni ca <br />
               tretāyugāni teṣvatra jāyante cakravartinaḥ //
                <span class="ref">MatsP_142.65</span></p>
            
            
            <p id="MatsP_142.66">
               bhadrāṇīmāni teṣāṃ ca vibhāvyante mahīkṣitām <br />
               atyadbhutāni catvāri balaṃ dharmaṃ sukhaṃ dhanam //
                <span class="ref">MatsP_142.66</span></p>
            
            
            <p id="MatsP_142.67">
               anyonyasyāvirodhena prāpyante nṛpateḥ samam <br />
               artho dharmaśca kāmaśca yaśo vijaya eva ca //
                <span class="ref">MatsP_142.67</span></p>
            
            
            <p id="MatsP_142.68">
               aiśvaryeṇāṇimādyena prabhuśaktibalānvitāḥ <br />
               śrutena tapasā caiva ṛṣīṃste 'bhibhavanti hi //
                <span class="ref">MatsP_142.68</span></p>
            
            
            <p id="MatsP_142.69">
               balenābhibhavantyete tena dānavamānavān <br />
               lakṣaṇaiścaiva jāyante śarīrasthairamānuṣaiḥ //
                <span class="ref">MatsP_142.69</span></p>
            
            
            <p id="MatsP_142.70">
               keśāḥ sthitā lalāṭena jihvā ca parimārjanī <br />
               śyāmaprabhāścaturdaṃṣṭrāḥ suvaṃśāścordhvaretasaḥ //
                <span class="ref">MatsP_142.70</span></p>
            
            
            <p id="MatsP_142.71">
               ājānubāhavaścaiva tālahastau vṛṣākṛtī <br />
               pariṇāhapramāṇābhyāṃ siṃhaskandhāśca medhinaḥ //
                <span class="ref">MatsP_142.71</span></p>
            
            
            <p id="MatsP_142.72">
               pādayoścakramatsyau tu śaṅkhapadme ca hastayoḥ <br />
               pañcāśītisahasrāṇi jīvanti hyajarāmayāḥ //
                <span class="ref">MatsP_142.72</span></p>
            
            
            <p id="MatsP_142.73">
               asaṅgā gatayasteṣāṃ catasraścakravartinām <br />
               antarikṣe samudreṣu pātāle parvateṣu ca //
                <span class="ref">MatsP_142.73</span></p>
            
            
            <p id="MatsP_142.74">
               ijyā dānaṃ tapaḥ satyaṃ tretādharmāstu vai smṛtāḥ <br />
               tadā pravartate dharmo varṇāśramavibhāgaśaḥ <br />
               maryādāsthāpanārthaṃ ca daṇḍanītiḥ pravartate //
                <span class="ref">MatsP_142.74</span></p>
            
            
            <p id="MatsP_142.75">
               hṛṣṭapuṣṭā janāḥ sarve arogāḥ pūrṇamānasāḥ <br />
               eko vedaścatuṣpādas tretāyāṃ tu vidhiḥ smṛtaḥ <br />
               trīṇi varṣasahasrāṇi jīvante tatra tāḥ prajāḥ //
                <span class="ref">MatsP_142.75</span></p>
            
            
            <p id="MatsP_142.76">
               putrapautrasamākīrṇā mriyante ca krameṇa tāḥ <br />
               eṣa tretāyuge bhāvas tretāsaṃkhyāṃ nibodhata //
                <span class="ref">MatsP_142.76</span></p>
            
            
            <p id="MatsP_142.77">
               tretāyugasvabhāvena saṃdhyāpādena vartate <br />
               saṃdhyāpādaḥ svabhāvācca yo 'ṃśaḥ pādena tiṣṭhati //
                <span class="ref">MatsP_142.77</span></p>
            
            </div>
         
         <div id="d1e120424">
            
            <h3>Matsya-Purāṇa 143</h3>
            *ṛṣaya ūcuḥ
            
            
            <p id="MatsP_143.1">
               kathaṃ tretāyugamukhe yajñasyāsītpravartanam <br />
               pūrve svāyambhuve sarge yathāvatprabravīhi naḥ //
                <span class="ref">MatsP_143.1</span></p>
            
            
            <p id="MatsP_143.2">
               antarhitāyāṃ saṃdhyāyāṃ sārdhaṃ kṛtayugena hi <br />
               kālākhyāyāṃ pravṛttāyāṃ prāpte tretāyuge tadā //
                <span class="ref">MatsP_143.2</span></p>
            
            
            <p id="MatsP_143.3">
               oṣadhīṣu ca jātāsu pravṛtte vṛṣṭisarjane <br />
               pratiṣṭhitāyāṃ vārttāyāṃ grāmeṣu ca pureṣu ca //
                <span class="ref">MatsP_143.3</span></p>
            
            
            <p id="MatsP_143.4">
               varṇāśramapratiṣṭhānaṃ kṛtvā mantraiśca taiḥ punaḥ <br />
               saṃhitāstu susaṃhṛtya kathaṃ yajñaḥ pravartitaḥ <br />
               etacchrutvābravītsūtaḥ śrūyatāṃ tatpracoditam //
                <span class="ref">MatsP_143.4</span></p>
            
            *sūta uvāca
            
            
            <p id="MatsP_143.5">
               mantrānvai yojayitvā tu ihāmutra ca karmasu <br />
               tathā viśvabhugindrastu yajñaṃ prāvartayatprabhuḥ //
                <span class="ref">MatsP_143.5</span></p>
            
            
            <p id="MatsP_143.6">
               daivataiḥ saha saṃhṛtya sarvasādhanasaṃvṛtaḥ <br />
               tasyāśvamedhe vitate samājagmurmaharṣayaḥ //
                <span class="ref">MatsP_143.6</span></p>
            
            
            <p id="MatsP_143.7">
               yajñakarmaṇyavartanta karmaṇyagre tathartvijaḥ <br />
               hūyamāne devahotre agnau bahuvidhaṃ haviḥ //
                <span class="ref">MatsP_143.7</span></p>
            
            
            <p id="MatsP_143.8">
               sampratīteṣu deveṣu sāmageṣu ca susvaram <br />
               parikrānteṣu laghuṣu adhvaryupuruṣeṣu ca //
                <span class="ref">MatsP_143.8</span></p>
            
            
            <p id="MatsP_143.9">
               ālabdheṣu ca madhye tu tathā paśugaṇeṣu vai <br />
               āhūteṣu ca deveṣu yajñabhukṣu tatastadā //
                <span class="ref">MatsP_143.9</span></p>
            
            
            <p id="MatsP_143.10">
               ya indriyātmakā devā yajñabhāgabhujastu te <br />
               tānyajanti tadā devāḥ kalyādiṣu bhavanti ye //
                <span class="ref">MatsP_143.10</span></p>
            
            
            <p id="MatsP_143.11">
               adhvaryupraiṣakāle tu vyutthitā ṛṣayastathā <br />
               maharṣayaśca tāndṛṣṭvā dīnānpaśugaṇāṃstadā <br />
               viśvabhujaṃ te tvapṛcchan kathaṃ yajñavidhistava //
                <span class="ref">MatsP_143.11</span></p>
            
            
            <p id="MatsP_143.12">
               adharmo balavāneṣa hiṃsā dharmepsayā tava <br />
               navaḥ paśuvidhistviṣṭas tava yajñe surottama //
                <span class="ref">MatsP_143.12</span></p>
            
            
            <p id="MatsP_143.13">
               adharmo dharmaghātāya prārabdhaḥ paśubhistvayā <br />
               nāyaṃ dharmo hyadharmo 'yaṃ na hiṃsā dharma ucyate <br />
               āgamena bhavāndharmaṃ prakarotu yadīcchati //
                <span class="ref">MatsP_143.13</span></p>
            
            
            <p id="MatsP_143.14">
               vidhidṛṣṭena yajñena dharmeṇāvyasanena tu <br />
               yajñabījaiḥ suraśreṣṭha trivargaparimoṣitaiḥ //
                <span class="ref">MatsP_143.14</span></p>
            
            
            <p id="MatsP_143.15">
               eṣa yajño mahānindraḥ svayambhuvihitaḥ purā <br />
               evaṃ viśvabhugindrastu ṛṣibhistattvadarśibhiḥ <br />
               ukto na pratijagrāha mānamohasamanvitaḥ //
                <span class="ref">MatsP_143.15</span></p>
            
            
            <p id="MatsP_143.16">
               teṣāṃ vivādaḥ sumahāñ jajñe indramaharṣīṇām <br />
               jaṅgamaiḥ sthāvaraiḥ kena yaṣṭavyamiti cocyate //
                <span class="ref">MatsP_143.16</span></p>
            
            
            <p id="MatsP_143.17">
               te tu khinnā vivādena śaktyā yuktā maharṣayaḥ <br />
               saṃdhāya samamindreṇa papracchuḥ khacaraṃ vasum //
                <span class="ref">MatsP_143.17</span></p>
            
            *ṛṣaya ūcuḥ
            
            
            <p id="MatsP_143.18">
               mahāprājña tvayā dṛṣṭaḥ kathaṃ yajñavidhirnṛpa <br />
               auttānapāde prabrūhi saṃśayaṃ nastuda prabho //
                <span class="ref">MatsP_143.18</span></p>
            
            *sūta uvāca
            
            
            <p id="MatsP_143.19">
               śrutvā vākyaṃ vasusteṣām avicārya balābalam <br />
               vedaśāstramanusmṛtya yajñatattvamuvāca ha //
                <span class="ref">MatsP_143.19</span></p>
            
            
            <p id="MatsP_143.20">
               yathopanītairyaṣṭavyam iti hovāca pārthivaḥ <br />
               yaṣṭavyaṃ paśubhirmedhyair atha mūlaphalairapi //
                <span class="ref">MatsP_143.20</span></p>
            
            
            <p id="MatsP_143.21">
               hiṃsā svabhāvo yajñasya iti me darśanāgamaḥ <br />
               tathaite bhāvitā mantrā hiṃsāliṅgā maharṣibhiḥ //
                <span class="ref">MatsP_143.21</span></p>
            
            
            <p id="MatsP_143.22">
               dīrgheṇa tapasā yuktais tārakādinidarśibhiḥ <br />
               tatpramāṇaṃ mayā coktaṃ tasmācchamitum arhatha //
                <span class="ref">MatsP_143.22</span></p>
            
            
            <p id="MatsP_143.23">
               yadi pramāṇaṃ svānyeva mantravākyāṇi vo dvijāḥ <br />
               tathā pravartatāṃ yajño hy anyathā mānṛtaṃ vacaḥ //
                <span class="ref">MatsP_143.23</span></p>
            
            
            <p id="MatsP_143.24">
               evaṃ kṛtottarāste tu yujyātmānaṃ tato dhiyā <br />
               avaśyambhāvinaṃ dṛṣṭvā tamadho hyaśapaṃstadā //
                <span class="ref">MatsP_143.24</span></p>
            
            
            <p id="MatsP_143.25">
               ityuktamātro nṛpatiḥ praviveśa rasātalam <br />
               ūrdhvacārī nṛpo bhūtvā rasātalacaro 'bhavat //
                <span class="ref">MatsP_143.25</span></p>
            
            
            <p id="MatsP_143.26">
               vasudhātalacārī tu tena vākyena so 'bhavat <br />
               dharmāṇāṃ saṃśayachettā rājā vasuradhogataḥ //
                <span class="ref">MatsP_143.26</span></p>
            
            
            <p id="MatsP_143.27">
               tasmānna vācyo hyekena bahujñenāpi saṃśayaḥ <br />
               bahudhārasya dharmasya sūkṣmā duranugā gatiḥ //
                <span class="ref">MatsP_143.27</span></p>
            
            
            <p id="MatsP_143.28">
               tasmānna niścayādvaktuṃ dharmaḥ śakyo hi kenacit <br />
               devānṛṣīnupādāya svāyambhuvamṛte manum //
                <span class="ref">MatsP_143.28</span></p>
            
            
            <p id="MatsP_143.29">
               tasmānna hiṃsā yajñe syād yaduktamṛṣibhiḥ purā <br />
               ṛṣikoṭisahasrāṇi svaistapobhirdivaṃ gatāḥ //
                <span class="ref">MatsP_143.29</span></p>
            
            
            <p id="MatsP_143.30">
               tasmānna hiṃsāyajñaṃ ca praśaṃsanti maharṣayaḥ <br />
               uñchaṃ mūlaṃ phalaṃ śākam udapātraṃ tapodhanāḥ //
                <span class="ref">MatsP_143.30</span></p>
            
            
            <p id="MatsP_143.31">
               etaddattvā vibhavataḥ svargaloke pratiṣṭhitāḥ <br />
               adrohaścāpyalobhaśca damo bhūtadayā śamaḥ //
                <span class="ref">MatsP_143.31</span></p>
            
            
            <p id="MatsP_143.32">
               brahmacaryaṃ tapaḥ śaucam anukrośaṃ kṣamā dhṛtiḥ <br />
               sanātanasya dharmasya mūlameva durāsadam //
                <span class="ref">MatsP_143.32</span></p>
            
            
            <p id="MatsP_143.33">
               dravyamantrātmako yajñas tapaśca samatātmakam <br />
               yajñaiśca devānāpnoti vairājaṃ tapasā punaḥ //
                <span class="ref">MatsP_143.33</span></p>
            
            
            <p id="MatsP_143.34">
               brahmaṇaḥ karmasaṃnyāsād vairāgyātprakṛterlayam <br />
               jñānātprāpnoti kaivalyaṃ pañcaitā gatayaḥ smṛtāḥ //
                <span class="ref">MatsP_143.34</span></p>
            
            
            <p id="MatsP_143.35">
               evaṃ vivādaḥ sumahān yajñasyāsītpravartane <br />
               ṛṣīṇāṃ devatānāṃ ca pūrve svāyambhuve 'ntare //
                <span class="ref">MatsP_143.35</span></p>
            
            
            <p id="MatsP_143.36">
               tataste ṛṣayo dṛṣṭvā hṛtaṃ dharmaṃ balena tu <br />
               vasorvākyamanādṛtya jagmuste vai yathāgatam //
                <span class="ref">MatsP_143.36</span></p>
            
            
            <p id="MatsP_143.37">
               gateṣu ṛṣisaṃgheṣu devā yajñamavāpnuyuḥ <br />
               śrūyante hi tapaḥsiddhā brahmakṣatrādayo nṛpāḥ //
                <span class="ref">MatsP_143.37</span></p>
            
            
            <p id="MatsP_143.38">
               priyavratottānapādau dhruvo medhātithirvasuḥ <br />
               sudhāmā virajāścaiva śaṅkhapādrājasastathā //
                <span class="ref">MatsP_143.38</span></p>
            
            
            <p id="MatsP_143.39">
               prācīnabarhiḥ parjanyo havirdhānādayo nṛpāḥ <br />
               ete cānye ca bahavas te tapobhirdivaṃ gatāḥ //
                <span class="ref">MatsP_143.39</span></p>
            
            
            <p id="MatsP_143.40">
               rājarṣayo mahātmāno yeṣāṃ kīrtiḥ pratiṣṭhitā <br />
               tasmādviśiṣyate yajñāt tapaḥ sarvaistu kāraṇaiḥ //
                <span class="ref">MatsP_143.40</span></p>
            
            
            <p id="MatsP_143.41">
               brahmaṇā tapasā sṛṣṭaṃ jagadviśvamidaṃ purā <br />
               tasmānnāpnoti tadyajñāt tapomūlamidaṃ smṛtam //
                <span class="ref">MatsP_143.41</span></p>
            
            
            <p id="MatsP_143.42">
               yajñapravartanaṃ hyevam āsītsvāyambhuve 'ntare <br />
               tadāprabhṛti yajño 'yaṃ yugaiḥ sārdhaṃ pravartitaḥ //
                <span class="ref">MatsP_143.42</span></p>
            
            </div>
         
         <div id="d1e121275">
            
            <h3>Matsya-Purāṇa 144</h3>
            *sūta uvāca
            
            
            <p id="MatsP_144.1">
               ata ūrdhvaṃ pravakṣyāmi dvāparasya vidhiṃ punaḥ <br />
               tatra tretāyuge kṣīṇe dvāparaṃ pratipadyate //
                <span class="ref">MatsP_144.1</span></p>
            
            
            <p id="MatsP_144.2">
               dvāparādau prajānāṃ tu siddhistretāyuge tu yā <br />
               parivṛtte yuge tasmiṃs tataḥ sā vai praṇaśyati //
                <span class="ref">MatsP_144.2</span></p>
            
            
            <p id="MatsP_144.3">
               tataḥ pravartite tāsāṃ prajānāṃ dvāpare punaḥ <br />
               lobho dhṛtirvaṇigyuddhaṃ tattvānām aviniścayaḥ //
                <span class="ref">MatsP_144.3</span></p>
            
            
            <p id="MatsP_144.4">
               pradhvaṃsaścaiva varṇānāṃ karmaṇāṃ tu viparyayaḥ <br />
               yātrā vadhaḥ paro daṇḍo māno darpo 'kṣamā balam //
                <span class="ref">MatsP_144.4</span></p>
            
            
            <p id="MatsP_144.5">
               tathā rajastamo bhūyaḥ pravṛtte dvāpare punaḥ <br />
               ādye kṛte nādharmo 'sti sa tretāyāṃ pravartitaḥ //
                <span class="ref">MatsP_144.5</span></p>
            
            
            <p id="MatsP_144.6">
               dvāpare vyākulo bhūtvā praṇaśyati kalau punaḥ <br />
               varṇānāṃ dvāpare dharmāḥ saṃkīryante tathāśramāḥ //
                <span class="ref">MatsP_144.6</span></p>
            
            
            <p id="MatsP_144.7">
               dvaidhamutpadyate caiva yuge tasmiñśrutismṛtau <br />
               dvidhā śrutiḥ smṛtiścaiva niścayo nādhigamyate //
                <span class="ref">MatsP_144.7</span></p>
            
            
            <p id="MatsP_144.8">
               aniścayāvagamanād dharmatattvaṃ na vidyate <br />
               dharmatattve hyavijñāte matibhedastu jāyate //
                <span class="ref">MatsP_144.8</span></p>
            
            
            <p id="MatsP_144.9">
               parasparaṃ vibhinnāste dṛṣṭīnāṃ vibhrameṇa tu <br />
               ato dṛṣṭivibhinnaistaiḥ kṛtamatyākulaṃ tvidam //
                <span class="ref">MatsP_144.9</span></p>
            
            
            <p id="MatsP_144.10">
               eko vedaścatuṣpādaḥ saṃhṛtya tu punaḥ punaḥ <br />
               saṃkṣepādāyuṣaścaiva vyasyate dvāpareṣviha //
                <span class="ref">MatsP_144.10</span></p>
            
            
            <p id="MatsP_144.11">
               vedaścaikaścaturdhā tu vyasyate dvāparādiṣu <br />
               ṛṣiputraiḥ punarvedā bhidyante dṛṣṭivibhramaiḥ //
                <span class="ref">MatsP_144.11</span></p>
            
            
            <p id="MatsP_144.12">
               te tu brāhmaṇavinyāsaiḥ svarakramaviparyayaiḥ <br />
               saṃhṛtā ṛgyajuḥsāmnāṃ saṃhitāstairmaharṣibhiḥ //
                <span class="ref">MatsP_144.12</span></p>
            
            
            <p id="MatsP_144.13">
               sāmānyādvaikṛtāccaiva dṛṣṭibhinnaiḥ kvacitkvacit <br />
               brāhmaṇaṃ kalpasūtrāṇi bhāṣyavidyāstathaiva ca //
                <span class="ref">MatsP_144.13</span></p>
            
            
            <p id="MatsP_144.14">
               anye tu prasthitāstānvai kecit tān pratyavasthitāḥ <br />
               dvāpareṣu pravartante bhinnārthaistaiḥ svadarśanaiḥ //
                <span class="ref">MatsP_144.14</span></p>
            
            
            <p id="MatsP_144.15">
               ekamādhvaryavaṃ pūrvam āsīddvaidhaṃ tu tatpunaḥ <br />
               sāmānyaviparītārthaiḥ kṛtaṃ śāstrākulaṃ tvidam //
                <span class="ref">MatsP_144.15</span></p>
            
            
            <p id="MatsP_144.16">
               ādhvaryavaṃ ca prasthānair bahudhā vyākulīkṛtam <br />
               tathaivātharvaṇāṃ sāmnāṃ vikalpaiḥ svasya saṃkṣayaiḥ //
                <span class="ref">MatsP_144.16</span></p>
            
            
            <p id="MatsP_144.17">
               vyākulo dvāpareṣvarthaḥ kriyate bhinnadarśanaiḥ <br />
               dvāpare saṃnivṛtte te vedā naśyanti vai kalau //
                <span class="ref">MatsP_144.17</span></p>
            
            
            <p id="MatsP_144.18">
               teṣāṃ viparyayotpannā bhavanti dvāpare punaḥ <br />
               adṛṣṭirmaraṇaṃ caiva tathaiva vyādhyupadravāḥ //
                <span class="ref">MatsP_144.18</span></p>
            
            
            <p id="MatsP_144.19">
               vāṅmanaḥkarmabhirduḥkhair nirvedo jāyate tataḥ <br />
               nirvedājjāyate teṣāṃ duḥkhamokṣavicāraṇā //
                <span class="ref">MatsP_144.19</span></p>
            
            
            <p id="MatsP_144.20">
               vicāraṇāyāṃ vairāgyaṃ vairāgyāddoṣadarśanam <br />
               doṣāṇāṃ darśanāccaiva jñānotpattistu jāyate //
                <span class="ref">MatsP_144.20</span></p>
            
            
            <p id="MatsP_144.21">
               teṣāṃ medhāvināṃ pūrvaṃ martye svāyambhuve 'ntare <br />
               utpasyantīha śāstrāṇāṃ dvāpare paripanthinaḥ //
                <span class="ref">MatsP_144.21</span></p>
            
            
            <p id="MatsP_144.22">
               āyurvedavikalpāśca aṅgānāṃ jyotiṣasya ca <br />
               arthaśāstravikalpāśca hetuśāstravikalpanam //
                <span class="ref">MatsP_144.22</span></p>
            
            
            <p id="MatsP_144.23">
               prakriyā kalpasūtrāṇāṃ bhāṣyavidyāvikalpanam <br />
               smṛtiśāstraprabhedāśca prasthānāni pṛthak pṛthak //
                <span class="ref">MatsP_144.23</span></p>
            
            
            <p id="MatsP_144.24">
               dvāpareṣvabhivartante matibhedāstathā nṛṇām <br />
               manasā karmaṇā vācā kṛcchrādvārttā prasidhyati //
                <span class="ref">MatsP_144.24</span></p>
            
            
            <p id="MatsP_144.25">
               dvāpare sarvabhūtānāṃ kālaḥ kleśaparaḥ smṛtaḥ <br />
               lobho 'dhṛtirvaṇigyuddhaṃ tattvānāmaviniścayaḥ //
                <span class="ref">MatsP_144.25</span></p>
            
            
            <p id="MatsP_144.26">
               vedaśāstrapraṇayanaṃ dharmāṇāṃ saṃkarastathā <br />
               varṇāśramaparidhvaṃsaḥ kāmadveṣau tathaiva ca //
                <span class="ref">MatsP_144.26</span></p>
            
            
            <p id="MatsP_144.27">
               pūrṇe varṣasahasre dve paramāyustadā nṛṇām <br />
               niḥśeṣe dvāpare tasmiṃs tasya saṃdhyā tu pādataḥ //
                <span class="ref">MatsP_144.27</span></p>
            
            
            <p id="MatsP_144.28">
               guṇahīnāstu tiṣṭhanti dharmasya dvāparasya tu <br />
               tathaiva saṃdhyā pādena aṃśastasyāṃ pratiṣṭhitaḥ //
                <span class="ref">MatsP_144.28</span></p>
            
            
            <p id="MatsP_144.29">
               dvāparasya tu paryāye puṣyasya ca nibodhata <br />
               dvāparasyāṃśaśeṣe tu pratipattiḥ kaleratha //
                <span class="ref">MatsP_144.29</span></p>
            
            
            <p id="MatsP_144.30">
               hiṃsā steyānṛtaṃ māyā dambhaścaiva tapasvinām <br />
               ete svabhāvāḥ puṣyasya sādhayanti ca tāḥ prajāḥ //
                <span class="ref">MatsP_144.30</span></p>
            
            
            <p id="MatsP_144.31">
               eṣa dharmaḥ smṛtaḥ kṛtsno dharmaśca parihīyate <br />
               manasā karmaṇā vācā vārttāḥ sidhyanti vā na vā //
                <span class="ref">MatsP_144.31</span></p>
            
            
            <p id="MatsP_144.32">
               kaliḥ pramārako rogaḥ satataṃ cāpi kṣudbhayam <br />
               anāvṛṣṭibhayaṃ caiva deśānāṃ ca viparyayaḥ //
                <span class="ref">MatsP_144.32</span></p>
            
            
            <p id="MatsP_144.33">
               na pramāṇe sthitirhyasti puṣye ghore yuge kalau <br />
               garbhastho mriyate kaścid yauvanasthastathā paraḥ //
                <span class="ref">MatsP_144.33</span></p>
            
            
            <p id="MatsP_144.34">
               sthāvirye madhyakaumāre mriyante ca kalau prajāḥ <br />
               alpatejobalāḥ pāpā mahākopā hyadhārmikāḥ //
                <span class="ref">MatsP_144.34</span></p>
            
            
            <p id="MatsP_144.35">
               anṛtavratalubdhāśca puṣye caiva prajāḥ sthitāḥ <br />
               duriṣṭairduradhītaiśca durācārairdurāgamaiḥ //
                <span class="ref">MatsP_144.35</span></p>
            
            
            <p id="MatsP_144.36">
               viprāṇāṃ karmadoṣaistaiḥ prajānāṃ jāyate bhayam <br />
               hiṃsā mānastatherṣyā ca krodho 'sūyākṣamādhṛtiḥ //
                <span class="ref">MatsP_144.36</span></p>
            
            
            <p id="MatsP_144.37">
               puṣye bhavanti jantūnāṃ lobho mohaśca sarvaśaḥ <br />
               saṃkṣobho jāyate 'tyarthaṃ kalimāsādya vai yugam //
                <span class="ref">MatsP_144.37</span></p>
            
            
            <p id="MatsP_144.38">
               nādhīyate tathā vedān na yajante dvijātayaḥ <br />
               utsīdanti tathā caiva vaiśyaiḥ sārdhaṃ tu kṣatriyāḥ //
                <span class="ref">MatsP_144.38</span></p>
            
            
            <p id="MatsP_144.39">
               śūdrāṇāṃ mantrayonistu sambandho brāhmaṇaiḥ saha <br />
               bhavatīha kalau tasmiñ chayanāsanabhojanaiḥ //
                <span class="ref">MatsP_144.39</span></p>
            
            
            <p id="MatsP_144.40">
               rājānaḥ śūdrabhūyiṣṭhāḥ pāṣaṇḍānāṃ pravṛttayaḥ <br />
               kāṣāyiṇaśca niṣkacchās tathā kāpālinaśca ha //
                <span class="ref">MatsP_144.40</span></p>
            
            
            <p id="MatsP_144.41">
               ye cānye devavratinas tathā ye dharmadūṣakāḥ <br />
               divyavṛttāśca ye kecid vṛttyarthaṃ śrutiliṅginaḥ //
                <span class="ref">MatsP_144.41</span></p>
            
            
            <p id="MatsP_144.42">
               evaṃvidhāśca ye kecid bhavantīha kalau yuge <br />
               adhīyate tadā vedāñ chūdrā dharmārthakovidāḥ //
                <span class="ref">MatsP_144.42</span></p>
            
            
            <p id="MatsP_144.43">
               yajante hyaśvamedhaistu rājānaḥ śūdrayonayaḥ <br />
               strībālagovadhaṃ kṛtvā hatvā caiva parasparam //
                <span class="ref">MatsP_144.43</span></p>
            
            
            <p id="MatsP_144.44">
               upahatya tathānyonyaṃ sādhayanti tadā prajāḥ <br />
               duḥkhapracuratālpāyur deśotsādaḥ sarogatā //
                <span class="ref">MatsP_144.44</span></p>
            
            
            <p id="MatsP_144.45">
               adharmābhiniveśitvaṃ tamovṛttaṃ kalau smṛtam <br />
               bhrūṇahatyā prajānāṃ na tathā hyevaṃ pravartate //
                <span class="ref">MatsP_144.45</span></p>
            
            
            <p id="MatsP_144.46">
               tasmādāyurbalaṃ rūpaṃ prahīyante kalau yuge <br />
               duḥkhenābhiplutānāṃ ca paramāyuḥ śataṃ nṛṇām //
                <span class="ref">MatsP_144.46</span></p>
            
            
            <p id="MatsP_144.47">
               bhūtvā ca na bhavantīha vedāḥ kaliyuge 'khilāḥ <br />
               utsīdante tathā yajñāḥ kevalaṃ dharmahetavaḥ //
                <span class="ref">MatsP_144.47</span></p>
            
            
            <p id="MatsP_144.48">
               eṣā kaliyugāvasthā saṃdhyāṃśau tu nibodhata <br />
               yuge yuge tu hīyante trīṃstrīnpādāṃśca siddhayaḥ //
                <span class="ref">MatsP_144.48</span></p>
            
            
            <p id="MatsP_144.49">
               yugasvabhāvāḥ saṃdhyāsu avatiṣṭhanti pādataḥ <br />
               saṃdhyāsvabhāvāḥ svāṃśeṣu pādenaivāvatasthire //
                <span class="ref">MatsP_144.49</span></p>
            
            
            <p id="MatsP_144.50">
               evaṃ saṃdhyāṃśake kāle samprāpte tu yugāntike <br />
               teṣāmadharmiṇāṃ śāstā bhṛgūṇāṃ ca kule sthitaḥ //
                <span class="ref">MatsP_144.50</span></p>
            
            
            <p id="MatsP_144.51">
               gotreṇa vai candramaso nāmnā pramatirucyate <br />
               kalisaṃdhyāṃśabhāgeṣu manoḥ svāyambhuve 'ntare //
                <span class="ref">MatsP_144.51</span></p>
            
            
            <p id="MatsP_144.52">
               samāstriṃśattu sampūrṇāḥ paryaṭanvai vasuṃdharām <br />
               aśvakarmā sa vai senāṃ hastyaśvarathasaṃkulām //
                <span class="ref">MatsP_144.52</span></p>
            
            
            <p id="MatsP_144.53">
               pragṛhītāyudhairvipraiḥ śataśo 'tha sahasraśaḥ <br />
               sa tadā taiḥ parivṛto mlecchānsarvān nijaghnivān //
                <span class="ref">MatsP_144.53</span></p>
            
            
            <p id="MatsP_144.54">
               sa hatvā sarvaśaścaiva rājānaḥ śūdrayonayaḥ <br />
               pāṣaṇḍānsa sadā sarvān niḥśeṣānakarotprabhuḥ //
                <span class="ref">MatsP_144.54</span></p>
            
            
            <p id="MatsP_144.55">
               adhārmikāśca ye kecit tānsarvānhanti sarvaśaḥ <br />
               udīcyānmadhyadeśāṃśca pārvatīyāṃstathaiva ca //
                <span class="ref">MatsP_144.55</span></p>
            
            
            <p id="MatsP_144.56">
               prācyānpratīcyāṃśca tathā vindhyapṛṣṭhāparāntikān <br />
               tathaiva dākṣiṇātyāṃśca draviḍānsiṃhalaiḥ saha //
                <span class="ref">MatsP_144.56</span></p>
            
            
            <p id="MatsP_144.57">
               gāndhārānpāradāṃścaiva pahlavānyavanāñchakān <br />
               tuṣārānbarbarāñchvetān halikāndaradānkhasān //
                <span class="ref">MatsP_144.57</span></p>
            
            
            <p id="MatsP_144.58">
               lampakān āndhrakāṃścāpi corajātīṃstathaiva ca <br />
               pravṛttacakro balavāñ chūdrāṇāmantakṛdbabhau //
                <span class="ref">MatsP_144.58</span></p>
            
            
            <p id="MatsP_144.59">
               vidrāvya sarvabhūtāni cacāra vasudhāmimām <br />
               mānavasya tu vaṃśe tu nṛdevasyeha jajñivān //
                <span class="ref">MatsP_144.59</span></p>
            
            
            <p id="MatsP_144.60">
               pūrvajanmani viṣṇuśca pramatirnāma vīryavān <br />
               sutaḥ sa vai candramasaḥ pūrve kaliyuge prabhuḥ //
                <span class="ref">MatsP_144.60</span></p>
            
            
            <p id="MatsP_144.61">
               dvātriṃśe 'bhyudite varṣe prakrānto viṃśatiṃ samāḥ <br />
               nijaghne sarvabhūtāni mānuṣāṇyeva sarvaśaḥ //
                <span class="ref">MatsP_144.61</span></p>
            
            
            <p id="MatsP_144.62">
               kṛtvā bījāvaśiṣṭāṃ tāṃ pṛthvīṃ krūreṇa karmaṇā <br />
               parasparanimittena kālenākasmikena ca //
                <span class="ref">MatsP_144.62</span></p>
            
            
            <p id="MatsP_144.63">
               saṃsthitā sahasā yā tu senā pramatinā saha <br />
               gaṅgāyamunayormadhye siddhiṃ prāptā samādhinā //
                <span class="ref">MatsP_144.63</span></p>
            
            
            <p id="MatsP_144.64">
               tatasteṣu pranaṣṭeṣu saṃdhyāṃśe kūrakarmasu <br />
               utsādya pārthivānsarvāṃs teṣvatīteṣu vai tadā //
                <span class="ref">MatsP_144.64</span></p>
            
            
            <p id="MatsP_144.65">
               tataḥ saṃdhyāṃśake kāle samprāpte ca yugāntike <br />
               sthitāsvalpāvaśiṣṭāsu prajāsviha kvacit kvacit //
                <span class="ref">MatsP_144.65</span></p>
            
            
            <p id="MatsP_144.66">
               svāpradānās tadā te vai lobhāviṣṭāstu vṛndaśaḥ <br />
               upahiṃsanti cānyonyaṃ pralumpanti parasparam //
                <span class="ref">MatsP_144.66</span></p>
            
            
            <p id="MatsP_144.67">
               arājake yugāṃśe tu saṃkṣaye samupasthite <br />
               prajāstā vai tadā sarvāḥ parasparabhayārditāḥ //
                <span class="ref">MatsP_144.67</span></p>
            
            
            <p id="MatsP_144.68">
               vyākulāstāḥ parāvṛttās tyaktvā devaṃ gṛhāṇi tu <br />
               svānsvānprāṇānavekṣanto niṣkāruṇyāt suduḥkhitāḥ //
                <span class="ref">MatsP_144.68</span></p>
            
            
            <p id="MatsP_144.69">
               naṣṭe śrautasmṛte dharme kāmakrodhavaśānugāḥ <br />
               nirmaryādā nirānandā niḥsnehā nirapatrapāḥ //
                <span class="ref">MatsP_144.69</span></p>
            
            
            <p id="MatsP_144.70">
               naṣṭe dharme pratihatā hrasvakāḥ pañcaviṃśakāḥ <br />
               hitvā dārāṃśca putrāṃśca viṣādavyākulaprajāḥ //
                <span class="ref">MatsP_144.70</span></p>
            
            
            <p id="MatsP_144.71">
               anāvṛṣṭihatāste vai vārttāmutsṛjya duḥkhitāḥ <br />
               āśrayanti sma pratyantān hitvā janapadānsvakān //
                <span class="ref">MatsP_144.71</span></p>
            
            
            <p id="MatsP_144.72">
               saritaḥ sāgarānūpān sevante parvatānapi <br />
               cīrakṛṣṇājinadharā niṣkriyā niṣparigrahāḥ //
                <span class="ref">MatsP_144.72</span></p>
            
            
            <p id="MatsP_144.73">
               varṇāśramaparibhraṣṭāḥ saṃkaraṃ ghoramāsthitāḥ <br />
               evaṃ kaṣṭamanuprāptā hy alpaśeṣāḥ prajāstataḥ //
                <span class="ref">MatsP_144.73</span></p>
            
            
            <p id="MatsP_144.74">
               jantavaśca kṣudhāviṣṭā duḥkhānnirvedamāgaman <br />
               saṃśrayanti ca deśāṃstāṃś cakravatparivartanāḥ //
                <span class="ref">MatsP_144.74</span></p>
            
            
            <p id="MatsP_144.75">
               tataḥ prajāstu tāḥ sarvā māṃsāhārā bhavanti hi <br />
               mṛgānvarāhānvṛṣabhān ye cānye vanacāriṇaḥ //
                <span class="ref">MatsP_144.75</span></p>
            
            
            <p id="MatsP_144.76">
               bhakṣyāṃścaivāpyabhakṣyāṃśca sarvāṃstānbhakṣayanti tāḥ <br />
               samudraṃ saṃśritā yāstu nadīścaiva prajāstu tāḥ //
                <span class="ref">MatsP_144.76</span></p>
            
            
            <p id="MatsP_144.77">
               te 'pi matsyānharantīha āhārārthaṃ ca sarvaśaḥ <br />
               abhakṣyāhāradoṣeṇa ekavarṇagatāḥ prajāḥ //
                <span class="ref">MatsP_144.77</span></p>
            
            
            <p id="MatsP_144.78">
               yathā kṛtayuge pūrvam ekavarṇamabhūtkila <br />
               tathā kaliyugasyānte śūdrībhūtāḥ prajāstathā //
                <span class="ref">MatsP_144.78</span></p>
            
            
            <p id="MatsP_144.79">
               evaṃ varṣaśataṃ pūrṇaṃ divyaṃ teṣāṃ nyavartata <br />
               ṣaṭtriṃśacca sahasrāṇi mānuṣāṇi tu tāni vai //
                <span class="ref">MatsP_144.79</span></p>
            
            
            <p id="MatsP_144.80">
               atha dīrgheṇa kālena pakṣiṇaḥ paśavastathā <br />
               matsyāścaiva hatāḥ sarvaiḥ kṣudhāviṣṭaiśca sarvaśaḥ //
                <span class="ref">MatsP_144.80</span></p>
            
            
            <p id="MatsP_144.81">
               niḥśeṣeṣvatha sarveṣu matsyapakṣipaśuṣvatha <br />
               saṃdhyāṃśe pratipanne tu niḥśeṣāstu tadā kṛtāḥ //
                <span class="ref">MatsP_144.81</span></p>
            
            
            <p id="MatsP_144.82">
               tataḥ prajāstu sambhūya kandamūlamatho 'khanan <br />
               phalamūlāśanāḥ sarve aniketāstathaiva ca //
                <span class="ref">MatsP_144.82</span></p>
            
            
            <p id="MatsP_144.83">
               valkalānyatha vāsāṃsi adhaḥśayyāśca sarvaśaḥ <br />
               parigraho na teṣvasti dhanaśuddhimavāpnuyuḥ //
                <span class="ref">MatsP_144.83</span></p>
            
            
            <p id="MatsP_144.84">
               evaṃ kṣayaṃ gamiṣyanti hy alpaśiṣṭāḥ prajāstadā <br />
               tāsāmalpāvaśiṣṭānām āhārādṛddhiriṣyate //
                <span class="ref">MatsP_144.84</span></p>
            
            
            <p id="MatsP_144.85">
               evaṃ varṣaśataṃ divyaṃ saṃdhyāṃśastasya vartate <br />
               tato varṣaśatasyānte alpaśiṣṭāḥ striyaḥ sutāḥ //
                <span class="ref">MatsP_144.85</span></p>
            
            
            <p id="MatsP_144.86">
               mithunāni tu tāḥ sarvā hy anyonyaṃ samprajajñire <br />
               tatastāstu mriyante vai pūrvotpannāḥ prajāstu yāḥ //
                <span class="ref">MatsP_144.86</span></p>
            
            
            <p id="MatsP_144.87">
               jātamātreṣvapatyeṣu tataḥ kṛtamavartata <br />
               yathā svarge śarīrāṇi narake caiva dehinām //
                <span class="ref">MatsP_144.87</span></p>
            
            
            <p id="MatsP_144.88">
               upabhogasamarthāni evaṃ kṛtayugādiṣu <br />
               evaṃ kṛtasya saṃtānaḥ kaleścaiva kṣayastathā //
                <span class="ref">MatsP_144.88</span></p>
            
            
            <p id="MatsP_144.89">
               vicāraṇāttu nirvedaḥ sāmyāvasthātmanā tathā <br />
               tataścaivātmasambodhaḥ sambodhāddharmaśīlatā //
                <span class="ref">MatsP_144.89</span></p>
            
            
            <p id="MatsP_144.90">
               kaliśiṣṭeṣu teṣvevaṃ jāyante pūrvavatprajāḥ <br />
               bhāvino 'rthasya ca balāt tataḥ kṛtamavartata //
                <span class="ref">MatsP_144.90</span></p>
            
            
            <p id="MatsP_144.91">
               atītānāgatāni syur yāni manvantareṣviha <br />
               ete yugasvabhāvāstu mayoktāstu samāsataḥ //
                <span class="ref">MatsP_144.91</span></p>
            
            
            <p id="MatsP_144.92">
               vistareṇānupūrvyācca namaskṛtya svayambhuve <br />
               pravṛtte tu tatastasmin punaḥ kṛtayuge tu vai //
                <span class="ref">MatsP_144.92</span></p>
            
            
            <p id="MatsP_144.93">
               utpannāḥ kaliśiṣṭeṣu prajāḥ kārtayugāstathā <br />
               tiṣṭhanti ceha ye siddhā adṛṣṭā viharanti ca //
                <span class="ref">MatsP_144.93</span></p>
            
            
            <p id="MatsP_144.94">
               saha saptarṣibhirye tu tatra ye ca vyavasthitāḥ <br />
               brahmakṣatraviśaḥ śūdrā bījārthe ya iha smṛtāḥ <br />
               kārtayugabhavaiḥ sārdhaṃ nirviśeṣāstadābhavan //
                <span class="ref">MatsP_144.94</span></p>
            
            
            <p id="MatsP_144.95">
               teṣāṃ saptarṣayo dharmaṃ kathayantīha teṣu ca //
                <span class="ref">MatsP_144.95</span></p>
            
            
            <p id="MatsP_144.96">
               varṇāśramācārayutaṃ śrautasmārtavidhānataḥ <br />
               evaṃ teṣu kriyāvatsu pravartantīha vai kṛte //
                <span class="ref">MatsP_144.96</span></p>
            
            
            <p id="MatsP_144.97">
               śrautasmārtasthitānāṃ tu dharme saptarṣidarśite <br />
               te tu dharmavyavasthārthaṃ tiṣṭhantīha kṛte yuge //
                <span class="ref">MatsP_144.97</span></p>
            
            
            <p id="MatsP_144.98">
               manvantarādhikāreṣu tiṣṭhanti ṛṣayastu te <br />
               yathā dāvapradagdheṣu tṛṇeṣvevāparaṃ tṛṇam //
                <span class="ref">MatsP_144.98</span></p>
            
            
            <p id="MatsP_144.99">
               vanānāṃ prathamaṃ vṛṣṭyā teṣāṃ mūleṣu sambhavaḥ <br />
               evaṃ yugādyugānāṃ vai saṃtānastu parasparam //
                <span class="ref">MatsP_144.99</span></p>
            
            
            <p id="MatsP_144.100">
               pravartate hyavicchedād yāvanmanvantarakṣayaḥ <br />
               sukhamāyurbalaṃ rūpaṃ dharmārthau kāma eva ca //
                <span class="ref">MatsP_144.100</span></p>
            
            
            <p id="MatsP_144.101">
               yugeṣvetāni hīyante trayaḥ pādāḥ krameṇa tu <br />
               ityeṣa pratisaṃdhirvaḥ kīrtitastu mayā dvijāḥ //
                <span class="ref">MatsP_144.101</span></p>
            
            
            <p id="MatsP_144.102">
               caturyugāṇāṃ sarveṣām etadeva prasādhanam <br />
               eṣāṃ caturyugāṇāṃ tu gaṇitā hyekasaptatiḥ //
                <span class="ref">MatsP_144.102</span></p>
            
            
            <p id="MatsP_144.103">
               krameṇa parivṛttāstā manorantaramucyate <br />
               yugākhyāsu tu sarvāsu bhavatīha yadā ca yat //
                <span class="ref">MatsP_144.103</span></p>
            
            
            <p id="MatsP_144.104">
               tadeva ca tadanyāsu punastadvai yathākramam <br />
               sarge sarge yathā bhedā hy utpadyante tathaiva ca //
                <span class="ref">MatsP_144.104</span></p>
            
            
            <p id="MatsP_144.105">
               caturdaśasu tāvanto jñeyā manvantareṣviha <br />
               āsurī yātudhānī ca paiśācī yakṣarākṣasī //
                <span class="ref">MatsP_144.105</span></p>
            
            
            <p id="MatsP_144.106">
               yuge yuge tadā kāle prajā jāyanti tāḥ śṛṇu <br />
               yathākalpaṃ yugaiḥ sārdhaṃ bhavante tulyalakṣaṇāḥ <br />
               ityetallakṣaṇaṃ proktaṃ yugānāṃ vai yathākramam //
                <span class="ref">MatsP_144.106</span></p>
            
            
            <p id="MatsP_144.107">
               manvantarāṇāṃ parivartanāni cirapravṛttāni yugasvabhāvāt <br />
               kṣaṇaṃ na saṃtiṣṭhati jīvalokaḥ kṣayodayābhyāṃ parivartamānaḥ //
                <span class="ref">MatsP_144.107</span></p>
            
            
            <p id="MatsP_144.108">
               ete yugasvabhāvā vaḥ parikrāntā yathākramam <br />
               manvantarāṇi yānyasmin kalpe vakṣyāmi tāni ca //
                <span class="ref">MatsP_144.108</span></p>
            
            </div>
         
         <div id="d1e123360">
            
            <h3>Matsya-Purāṇa 145</h3>
            *sūta uvāca
            
            
            <p id="MatsP_145.1">
               manvantarāṇi yāni syuḥ kalpe kalpe caturdaśa <br />
               vyatītānāgatāni syur yāni manvantareṣviha //
                <span class="ref">MatsP_145.1</span></p>
            
            
            <p id="MatsP_145.2">
               vistareṇānupūrvyācca sthitiṃ vakṣye yuge yuge <br />
               tasminyuge ca sambhūtir yāsāṃ yāvacca jīvitam //
                <span class="ref">MatsP_145.2</span></p>
            
            
            <p id="MatsP_145.3">
               yugamātraṃ tu jīvanti nyūnaṃ tatsyāddvayena ca <br />
               caturdaśasu tāvanto jñeyā manvantareṣviha //
                <span class="ref">MatsP_145.3</span></p>
            
            
            <p id="MatsP_145.4">
               manuṣyāṇāṃ paśūnāṃ ca pakṣiṇāṃ sthāvaraiḥ saha <br />
               teṣāmāyurupakrāntaṃ yugadharmeṣu sarvaśaḥ //
                <span class="ref">MatsP_145.4</span></p>
            
            
            <p id="MatsP_145.5">
               tathaivāyuḥ parikrāntaṃ yugadharmeṣu sarvaśaḥ <br />
               asthitiṃ ca kalau dṛṣṭvā bhūtānāmāyuṣaśca vai //
                <span class="ref">MatsP_145.5</span></p>
            
            
            <p id="MatsP_145.6">
               paramāyuḥ śataṃ tvetan mānuṣāṇāṃ kalau smṛtam <br />
               devāsuramanuṣyāśca yakṣagandharvarākṣasāḥ //
                <span class="ref">MatsP_145.6</span></p>
            
            
            <p id="MatsP_145.7">
               pariṇāhocchraye tulyā jāyante ha kṛte yuge <br />
               ṣaṇṇavatyaṅgulotsedho hy aṣṭānāṃ devayoninām //
                <span class="ref">MatsP_145.7</span></p>
            
            
            <p id="MatsP_145.8">
               navāṅgulapramāṇena niṣpannena tathāṣṭakam <br />
               etatsvābhāvikaṃ teṣāṃ pramāṇamadhikurvatām //
                <span class="ref">MatsP_145.8</span></p>
            
            
            <p id="MatsP_145.9">
               manuṣyā vartamānāstu yugasaṃdhyāṃśakeṣviha <br />
               devāsurapramāṇaṃ tu saptasaptāṅgulaṃ kramāt //
                <span class="ref">MatsP_145.9</span></p>
            
            
            <p id="MatsP_145.10">
               caturaśītikaiścaiva kalijairaṅgulaiḥ smṛtam <br />
               ā pādatalamastako navatālo bhavettu yaḥ //
                <span class="ref">MatsP_145.10</span></p>
            
            
            <p id="MatsP_145.11">
               saṃhṛtyājānubāhuśca daivatairabhipūjyate <br />
               gavāṃ ca hastināṃ caiva mahiṣasthāvarātmanām //
                <span class="ref">MatsP_145.11</span></p>
            
            
            <p id="MatsP_145.12">
               krameṇaitena vijñeye hrāsavṛddhī yuge yuge <br />
               ṣaṭsaptatyaṅgulotsedhaḥ paśur ākakudo bhavet //
                <span class="ref">MatsP_145.12</span></p>
            
            
            <p id="MatsP_145.13">
               aṅgulānāmaṣṭaśatam utsedho hastināṃ smṛtaḥ <br />
               aṅgulānāṃ sahasraṃ tu dvicatvāriṃśadaṅgulam //
                <span class="ref">MatsP_145.13</span></p>
            
            
            <p id="MatsP_145.14">
               śatārdhamaṅgulānāṃ tu hy utsedhaḥ śākhināṃ paraḥ <br />
               mānuṣasya śarīrasya saṃniveśastu yādṛśaḥ //
                <span class="ref">MatsP_145.14</span></p>
            
            
            <p id="MatsP_145.15">
               tallakṣaṇaṃ tu devānāṃ dṛśyate 'nvayadarśanāt <br />
               buddhyātiśayasaṃyukto devānāṃ kāya ucyate //
                <span class="ref">MatsP_145.15</span></p>
            
            
            <p id="MatsP_145.16">
               tathā nātiśayaścaiva mānuṣaḥ kāya ucyate <br />
               ityeva hi parikrāntā bhāvā ye divyamānuṣāḥ //
                <span class="ref">MatsP_145.16</span></p>
            
            
            <p id="MatsP_145.17">
               paśūnāṃ pakṣiṇāṃ caiva sthāvarāṇāṃ ca sarvaśaḥ <br />
               gāvo 'jāśvāśca vijñeyā hastinaḥ pakṣiṇo mṛgāḥ //
                <span class="ref">MatsP_145.17</span></p>
            
            
            <p id="MatsP_145.18">
               upayuktāḥ kriyāsvete yajñiyāstviha sarvaśaḥ <br />
               yathākramopabhogāśca devānāṃ paśumūrtayaḥ //
                <span class="ref">MatsP_145.18</span></p>
            
            
            <p id="MatsP_145.19">
               teṣāṃ rūpānurūpaiśca pramāṇaiḥ sthirajaṅgamāḥ <br />
               manojñaistatra tairbhogaiḥ sukhino hyupapedire //
                <span class="ref">MatsP_145.19</span></p>
            
            
            <p id="MatsP_145.20">
               atha śiṣṭānpravakṣyāmi sādhūnatha tataśca vai <br />
               brāhmaṇāḥ śrutiśabdāśca devānāṃ paśumūrtayaḥ <br />
               saṃyujya brahmaṇā hyantas tena santaḥ pracakṣate //
                <span class="ref">MatsP_145.20</span></p>
            
            
            <p id="MatsP_145.21">
               sāmānyeṣu ca dharmeṣu tathā vaiśiṣikeṣu ca <br />
               brahmakṣatraviśo yuktāḥ śrautasmārtena karmaṇā //
                <span class="ref">MatsP_145.21</span></p>
            
            
            <p id="MatsP_145.22">
               varṇāśrameṣu yuktasya sukhodarkasya svargatau <br />
               śrautasmārto hi yo dharmo jñānadharmaḥ sa ucyate //
                <span class="ref">MatsP_145.22</span></p>
            
            
            <p id="MatsP_145.23">
               divyānāṃ sādhanātsādhur brahmacārī gurorhitaḥ <br />
               kāraṇātsādhanāccaiva gṛhasthaḥ sādhurucyate //
                <span class="ref">MatsP_145.23</span></p>
            
            
            <p id="MatsP_145.24">
               tapasaśca tathāraṇye sādhurvaikhānasaḥ smṛtaḥ <br />
               yatamāno yatiḥ sādhuḥ smṛto yogasya sādhanāt //
                <span class="ref">MatsP_145.24</span></p>
            
            
            <p id="MatsP_145.25">
               dharmo dharmagatiḥ proktaḥ śabdo hyeṣa kriyātmakaḥ <br />
               kuśalākuśalau caiva dharmādharmau bravītprabhuḥ //
                <span class="ref">MatsP_145.25</span></p>
            
            
            <p id="MatsP_145.26">
               atha devāśca pitara ṛṣayaścaiva mānuṣāḥ <br />
               ayaṃ dharmo hyayaṃ neti bruvate maunamūrtinā //
                <span class="ref">MatsP_145.26</span></p>
            
            
            <p id="MatsP_145.27">
               dharmeti dhāraṇe dhātur mahattve caiva ucyate <br />
               ādhāraṇe mahattve vā dharmaḥ sa tu nirucyate //
                <span class="ref">MatsP_145.27</span></p>
            
            
            <p id="MatsP_145.28">
               tatreṣṭaprāpako dharma ācāryairupadiśyate <br />
               adharmaścāniṣṭaphala ācāryairnopadiśyate //
                <span class="ref">MatsP_145.28</span></p>
            
            
            <p id="MatsP_145.29">
               vṛddhāścālolupāścaiva ātmavanto hyadāmbhikāḥ <br />
               samyagvinītā mṛdavas tānācāryānpracakṣate //
                <span class="ref">MatsP_145.29</span></p>
            
            
            <p id="MatsP_145.30">
               dharmajñairvihito dharmaḥ śrautasmārto dvijātibhiḥ <br />
               dārāgnihotrasambandham ijyā śrautasya lakṣaṇam //
                <span class="ref">MatsP_145.30</span></p>
            
            
            <p id="MatsP_145.31">
               smārto varṇāśramācāro yamaiśca niyamairyutaḥ <br />
               pūrvebhyo vedayitveha śrautaṃ saptarṣayo 'bruvan //
                <span class="ref">MatsP_145.31</span></p>
            
            
            <p id="MatsP_145.32">
               ṛco yajūṃṣi sāmāni brahmaṇo 'ṅgāni vai śrutiḥ <br />
               manvantarasyātītasya smṛtvā tanmanurabravīt //
                <span class="ref">MatsP_145.32</span></p>
            
            
            <p id="MatsP_145.33">
               tasmātsmārtaḥ sūto dharmo varṇāśramavibhāgaśaḥ <br />
               evaṃ vai dvividho dharmaḥ śiṣṭācāraḥ sa ucyate //
                <span class="ref">MatsP_145.33</span></p>
            
            
            <p id="MatsP_145.34">
               śiṣer dhātośca niṣṭhāntāc chiṣṭaśabdaṃ pracakṣate <br />
               manvantareṣu ye śiṣṭā iha tiṣṭhanti dhārmikāḥ //
                <span class="ref">MatsP_145.34</span></p>
            
            
            <p id="MatsP_145.35">
               manuḥ saptarṣayaścaiva lokasaṃtānakāriṇaḥ <br />
               tiṣṭhantīha ca dharmārthaṃ tāñchiṣṭānsampracakṣate //
                <span class="ref">MatsP_145.35</span></p>
            
            
            <p id="MatsP_145.36">
               taiḥ śiṣṭaiścalito dharmaḥ sthāpyate vai yuge yuge <br />
               trayī vārttā daṇḍanītiḥ prajāvarṇāśramepsayā //
                <span class="ref">MatsP_145.36</span></p>
            
            
            <p id="MatsP_145.37">
               śiṣṭairācaryate yasmāt punaścaiva manukṣaye <br />
               pūrvaiḥpūrvairmatatvācca śiṣṭācāraḥ sa śāśvataḥ //
                <span class="ref">MatsP_145.37</span></p>
            
            
            <p id="MatsP_145.38">
               dānaṃ satyaṃ tapo loko vidyejyā pūjanaṃ damaḥ <br />
               aṣṭau tāni caritrāṇi śiṣṭācārasya lakṣaṇam //
                <span class="ref">MatsP_145.38</span></p>
            
            
            <p id="MatsP_145.39">
               śiṣṭā yasmāccarantyenaṃ manuḥ saptarṣayaśca ha <br />
               manvantareṣu sarveṣu śiṣṭācārastataḥ smṛtaḥ //
                <span class="ref">MatsP_145.39</span></p>
            
            
            <p id="MatsP_145.40">
               vijñeyaḥ śravaṇācchrautaḥ smaraṇātsmārta ucyate <br />
               ijyāvedātmakaḥ śrautaḥ smārto varṇāśramātmakaḥ <br />
               pratyaṅgāni pravakṣyāmi dharmasyeha tu lakṣaṇam //
                <span class="ref">MatsP_145.40</span></p>
            
            
            <p id="MatsP_145.41">
               dṛṣṭānubhūtamarthaṃ ca yaḥ pṛṣṭo na vigūhate <br />
               yathābhūtapravādastu ityetatsatyalakṣaṇam //
                <span class="ref">MatsP_145.41</span></p>
            
            
            <p id="MatsP_145.42">
               brahmacaryaṃ tapo maunaṃ nirāhāratvameva ca <br />
               ityetattapaso rūpaṃ sughoraṃ tu durāsadam //
                <span class="ref">MatsP_145.42</span></p>
            
            
            <p id="MatsP_145.43">
               paśūnāṃ dravyahaviṣām ṛksāmayajuṣāṃ tathā <br />
               ṛtvijāṃ dakṣiṇāyāśca saṃyogo yajña ucyate //
                <span class="ref">MatsP_145.43</span></p>
            
            
            <p id="MatsP_145.44">
               ātmavatsarvabhūteṣu yo hitāya śubhāya ca <br />
               vartate satataṃ hṛṣṭaḥ kriyā śreṣṭhā dayā smṛtā //
                <span class="ref">MatsP_145.44</span></p>
            
            
            <p id="MatsP_145.45">
               ākruṣṭo 'bhihato yastu nākrośetpraharedapi <br />
               aduṣṭo vāṅmanaḥkāyais titikṣuḥ sā kṣamā smṛtā //
                <span class="ref">MatsP_145.45</span></p>
            
            
            <p id="MatsP_145.46">
               svāminā rakṣyamāṇānām utsṛṣṭānāṃ ca sambhrame <br />
               parasvānām anādānam alobha iti saṃjñitam //
                <span class="ref">MatsP_145.46</span></p>
            
            
            <p id="MatsP_145.47">
               maithunasyāsamācāro jalpanāccintanāttathā <br />
               nivṛttirbrahmacaryaṃ ca tadetacchamalakṣaṇam //
                <span class="ref">MatsP_145.47</span></p>
            
            
            <p id="MatsP_145.48">
               ātmārthe vā parārthe vā indriyāṇīha yasya vai <br />
               viṣaye na pravartante damasyaitattu lakṣaṇam //
                <span class="ref">MatsP_145.48</span></p>
            
            
            <p id="MatsP_145.49">
               pañcātmake yo viṣaye kāraṇe cāṣṭalakṣaṇe <br />
               na krudhyeta pratihataḥ sa jitātmā bhaviṣyati //
                <span class="ref">MatsP_145.49</span></p>
            
            
            <p id="MatsP_145.50">
               yadyadiṣṭatamaṃ dravyaṃ nyāyenaivāgataṃ ca yat <br />
               tattadguṇavate deyam ityetaddānalakṣaṇam //
                <span class="ref">MatsP_145.50</span></p>
            
            
            <p id="MatsP_145.51">
               śrutismṛtibhyāṃ vihito dharmo varṇāśramātmakaḥ <br />
               śiṣṭācārapravṛddhaśca dharmo 'yaṃ sādhusaṃmataḥ //
                <span class="ref">MatsP_145.51</span></p>
            
            
            <p id="MatsP_145.52">
               apradveṣo hyaniṣṭeṣu iṣṭaṃ vai nābhinandati <br />
               prītitāpaviṣādānāṃ vinivṛttir viraktatā //
                <span class="ref">MatsP_145.52</span></p>
            
            
            <p id="MatsP_145.53">
               saṃnyāsaḥ karmaṇāṃ nyāsaḥ kṛtānāmakṛtaiḥ saha <br />
               kuśalākuśalābhyāṃ tu prahāṇaṃ nyāsa ucyate //
                <span class="ref">MatsP_145.53</span></p>
            
            
            <p id="MatsP_145.54">
               avyaktādiviśeṣāntav ikāre 'sminnivartate <br />
               cetanācetanaṃ jñātvā jñāne jñānī sa ucyate //
                <span class="ref">MatsP_145.54</span></p>
            
            
            <p id="MatsP_145.55">
               pratyaṅgāni tu dharmasya cetyetallakṣaṇaṃ smṛtam <br />
               ṛṣibhirdharmatattvajñaiḥ pūrvaiḥ svāyambhuve 'ntare //
                <span class="ref">MatsP_145.55</span></p>
            
            
            <p id="MatsP_145.56">
               atra vo varṇayiṣyāmi vidhiṃ manvantarasya tu <br />
               tathaiva cāturhotrasya cāturvarṇyasya caiva hi //
                <span class="ref">MatsP_145.56</span></p>
            
            
            <p id="MatsP_145.57">
               pratimanvantaraṃ caiva śrutiranyā vidhīyate <br />
               ṛco yajūṃṣi sāmāni yathāvatpratidaivatam //
                <span class="ref">MatsP_145.57</span></p>
            
            
            <p id="MatsP_145.58">
               vidhistotraṃ tathā hautraṃ pūrvavatsampravartate <br />
               dravyastotraṃ guṇastotraṃ karmastotraṃ tathaiva ca //
                <span class="ref">MatsP_145.58</span></p>
            
            
            <p id="MatsP_145.59">
               tathaivābhijanastotraṃ stotramevaṃ caturvidham <br />
               manvantareṣu sarveṣu yathā bhedā bhavanti hi //
                <span class="ref">MatsP_145.59</span></p>
            
            
            <p id="MatsP_145.60">
               pravartayanti teṣāṃ vai brahmastotraṃ punaḥ punaḥ <br />
               evaṃ mantraguṇānāṃ tu samutpattiścaturvidhā //
                <span class="ref">MatsP_145.60</span></p>
            
            
            <p id="MatsP_145.61">
               atharvaṛgyajuḥsāmnāṃ vedeṣviha pṛthakpṛthak <br />
               ṛṣīṇāṃ tapyatāṃ teṣāṃ tapaḥ paramaduścaram //
                <span class="ref">MatsP_145.61</span></p>
            
            
            <p id="MatsP_145.62">
               mantrāḥ prādurbhavantyādau pūrvamanvantarasya ha <br />
               asaṃtoṣādbhayādduḥkhān mohācchokācca pañcadhā //
                <span class="ref">MatsP_145.62</span></p>
            
            
            <p id="MatsP_145.63">
               ṛṣīṇāṃ tārakā yena lakṣaṇena yadṛcchayā <br />
               ṛṣīṇāṃ yādṛśatvaṃ hi tadvakṣyāmīha lakṣaṇam //
                <span class="ref">MatsP_145.63</span></p>
            
            
            <p id="MatsP_145.64">
               atītānāgatānāṃ ca pañcadhā hyārṣakaṃ smṛtam <br />
               tathā ṛṣīṇāṃ vakṣyāmi ārṣasyeha samudbhavam //
                <span class="ref">MatsP_145.64</span></p>
            
            
            <p id="MatsP_145.65">
               guṇasāmyena vartante sarvasaṃpralaye tadā <br />
               avibhāgena devānām anirdeśye tamomaye //
                <span class="ref">MatsP_145.65</span></p>
            
            
            <p id="MatsP_145.66">
               abuddhipūrvakaṃ tadvai cetanārthaṃ pravartate <br />
               tenārṣaṃ buddhipūrvaṃ tu cetanenāpyadhiṣṭhitam //
                <span class="ref">MatsP_145.66</span></p>
            
            
            <p id="MatsP_145.67">
               pravartate tathā te tu yathā matsyodakāvubhau <br />
               cetanādhikṛtaṃ sarvaṃ prāvartata guṇātmakam <br />
               kāryakāraṇabhāvena tathā tasya pravartate //
                <span class="ref">MatsP_145.67</span></p>
            
            
            <p id="MatsP_145.68">
               viṣayo viṣayitvaṃ ca tadā hyarthapadātmakau <br />
               kālena prāpaṇīyena bhedāśca kāraṇātmakāḥ //
                <span class="ref">MatsP_145.68</span></p>
            
            
            <p id="MatsP_145.69">
               sāṃsiddhikāstadā vṛttāḥ krameṇa mahadādayaḥ <br />
               mahato 'sāvahaṃkāras tasmādbhūtendriyāṇi ca //
                <span class="ref">MatsP_145.69</span></p>
            
            
            <p id="MatsP_145.70">
               bhūtabhedāśca bhūtebhyo jajñire tu parasparam <br />
               saṃsiddhikāraṇaṃ kāryaṃ sadya eva vivartate //
                <span class="ref">MatsP_145.70</span></p>
            
            
            <p id="MatsP_145.71">
               yatholmukāttu viṭapā ekakālādbhavanti hi <br />
               tathā pravṛttāḥ kṣetrajñāḥ kālenaikena kāraṇāt //
                <span class="ref">MatsP_145.71</span></p>
            
            
            <p id="MatsP_145.72">
               yathāndhakāre khadyotaḥ sahasā sampradṛśyate <br />
               tathā nivṛtto hyavyaktaḥ khadyota iva saṃjvalan //
                <span class="ref">MatsP_145.72</span></p>
            
            
            <p id="MatsP_145.73">
               sa mahātmā śarīrasthas tatraiveha pravartate <br />
               mahatastamasaḥ pāre vailakṣaṇyādvibhāvyate //
                <span class="ref">MatsP_145.73</span></p>
            
            
            <p id="MatsP_145.74">
               tatraiva saṃsthito vidvāṃs tapaso 'nta iti śrutam <br />
               buddhirvivardhatastasya prādurbhūtā caturvidhā //
                <span class="ref">MatsP_145.74</span></p>
            
            
            <p id="MatsP_145.75">
               jñānaṃ vairāgyamaiśvaryaṃ dharmaśceti catuṣṭayam <br />
               sāṃsiddhikānyathaitāni apratītāni tasya vai //
                <span class="ref">MatsP_145.75</span></p>
            
            
            <p id="MatsP_145.76">
               mahātmanaḥ śarīrasya caitanyātsiddhirucyate <br />
               puri śete yataḥ pūrvaṃ kṣetrajñānaṃ tathāpi ca //
                <span class="ref">MatsP_145.76</span></p>
            
            
            <p id="MatsP_145.77">
               pure śayanātpuruṣo jñānātkṣetrajña ucyate <br />
               yasmāddharmātprasūte hi tasmādvai dhārmikastu saḥ //
                <span class="ref">MatsP_145.77</span></p>
            
            
            <p id="MatsP_145.78">
               sāṃsiddhike śarīre ca buddhyāvyaktastu cetanaḥ <br />
               evaṃ vivṛttaḥ kṣetrajñaḥ kṣetraṃ hyanabhisaṃdhitaḥ //
                <span class="ref">MatsP_145.78</span></p>
            
            
            <p id="MatsP_145.79">
               nivṛttisamakāle tu purāṇaṃ tadacetanam <br />
               kṣetrajñena parijñātaṃ bhogyo 'yaṃ viṣayo mama //
                <span class="ref">MatsP_145.79</span></p>
            
            
            <p id="MatsP_145.80">
               ṛṣirhiṃsāgatau dhātur vidyā satyaṃ tapaḥ śrutam <br />
               eṣa sannilayo yasmād brāhmaṇastutatas tv ṛṣiḥ //
                <span class="ref">MatsP_145.80</span></p>
            
            
            <p id="MatsP_145.81">
               nivṛttisamakālācca buddhyāvyakta ṛṣistvayam <br />
               ṛṣate paramaṃ yasmāt paramarṣistataḥ smṛtaḥ //
                <span class="ref">MatsP_145.81</span></p>
            
            
            <p id="MatsP_145.82">
               gatyarthād ṛṣater dhātor nāmanirvṛttikāraṇam <br />
               yasmādeṣa svayaṃbhūtas tasmācca ṛṣitā matā //
                <span class="ref">MatsP_145.82</span></p>
            
            
            <p id="MatsP_145.83">
               seśvarāḥ svayamudbhūtā brahmaṇo mānasāḥ sutāḥ <br />
               nivartamānaistairbuddhyā mahānparigataḥ paraḥ //
                <span class="ref">MatsP_145.83</span></p>
            
            
            <p id="MatsP_145.84">
               yasmād dṛśaparatvena saha tasmānmaharṣayaḥ <br />
               īśvarāṇāṃ sutāsteṣāṃ mānasāścaurasāśca vai //
                <span class="ref">MatsP_145.84</span></p>
            
            
            <p id="MatsP_145.85">
               ṛṣistasmātparatvena bhūtādirṛṣayastataḥ <br />
               ṛṣiputrā ṛṣīkāstu maithunādgarbhasambhavāḥ //
                <span class="ref">MatsP_145.85</span></p>
            
            
            <p id="MatsP_145.86">
               paratvena ṛṣante vai bhūtādīnṛṣikāstataḥ <br />
               ṛṣikāṇāṃ sutā ye tu vijñeyā ṛṣiputrakāḥ //
                <span class="ref">MatsP_145.86</span></p>
            
            
            <p id="MatsP_145.87">
               śrutvā ṛṣaṃ paratvena śrutāstasmācchrutarṣayaḥ <br />
               avyaktātmā mahātmā vā-haṃkārātmā tathaiva ca //
                <span class="ref">MatsP_145.87</span></p>
            
            
            <p id="MatsP_145.88">
               bhūtātmā cendriyātmā ca teṣāṃ tajjñānamucyate <br />
               ityevamṛṣijātistu pañcadhā nāmaviśrutā //
                <span class="ref">MatsP_145.88</span></p>
            
            
            <p id="MatsP_145.89">
               bhṛgurmarīciratriśca aṅgirāḥ pulahaḥ kratuḥ <br />
               manurdakṣo vasiṣṭhaśca pulastyaścāpi te daśa //
                <span class="ref">MatsP_145.89</span></p>
            
            
            <p id="MatsP_145.90">
               brahmaṇo mānasā hyete utpannāḥ svayamīśvarāḥ <br />
               paratvenarṣayo yasmān matāstasmānmaharṣayaḥ //
                <span class="ref">MatsP_145.90</span></p>
            
            
            <p id="MatsP_145.91">
               īśvarāṇāṃ sutāstveṣām ṛṣayastānnibodhata <br />
               kāvyo bṛhaspatiścaiva kaśyapaścyavanastathā //
                <span class="ref">MatsP_145.91</span></p>
            
            
            <p id="MatsP_145.92">
               utathyo vāmadevaśca agastyaḥ kauśikastathā <br />
               kardamo vālakhilyāśca viśravāḥ śaktivardhanaḥ //
                <span class="ref">MatsP_145.92</span></p>
            
            
            <p id="MatsP_145.93">
               ityete ṛṣayaḥ proktās tapasā ṛṣitāṃ gatāḥ <br />
               teṣāṃ putrānṛṣīkāṃstu garbhotpannānnibodhata //
                <span class="ref">MatsP_145.93</span></p>
            
            
            <p id="MatsP_145.94">
               vatsaro nagnahūś caiva bharadvājaśca vīryavān <br />
               ṛṣirdīrghatamāścaiva bṛhadvakṣāḥ śaradvataḥ //
                <span class="ref">MatsP_145.94</span></p>
            
            
            <p id="MatsP_145.95">
               vājiśravāḥ sucintaśca śāvaśca saparāśaraḥ <br />
               śṛṅgī ca śaṅkhapāc caiva rājā vaiśravaṇastathā //
                <span class="ref">MatsP_145.95</span></p>
            
            
            <p id="MatsP_145.96">
               ityete ṛṣikāḥ sarve satyena ṛṣitāṃ gatāḥ <br />
               īśvarā ṛṣayaścaiva ṛṣīkā ye ca viśrutāḥ //
                <span class="ref">MatsP_145.96</span></p>
            
            
            <p id="MatsP_145.97">
               evaṃ mantrakṛtaḥ sarve kṛtsnaśaśca nibodhata <br />
               bhṛguḥ kāśyapaḥ pracetā dadhīco hyātmavānapi //
                <span class="ref">MatsP_145.97</span></p>
            
            
            <p id="MatsP_145.98">
               ūrṣo 'tha jamadagniśca vedaḥ sārasvatastathā <br />
               ārṣṭiṣeṇaścyavanaśca vītahavyaḥ savedhasaḥ //
                <span class="ref">MatsP_145.98</span></p>
            
            
            <p id="MatsP_145.99">
               vainyaḥ pṛthurdivodāso brahmavāngṛtsaśaunakau <br />
               ekonaviṃśatirhyete bhṛgavo mantrakṛttamāḥ //
                <span class="ref">MatsP_145.99</span></p>
            
            
            <p id="MatsP_145.100">
               aṅgirāścaiva tritaśca bharadvājo 'tha lakṣmaṇaḥ <br />
               kṛtavācastathā gargaḥ smṛtisaṃkṛtireva ca //
                <span class="ref">MatsP_145.100</span></p>
            
            
            <p id="MatsP_145.101">
               guruvītaśca māndhātā ambarīṣastathaiva ca <br />
               yuvanāśvaḥ purukutsaḥ svaśravastu sadasyavān //
                <span class="ref">MatsP_145.101</span></p>
            
            
            <p id="MatsP_145.102">
               ajamīḍho 'svahāryaśca hy utkalaḥ kavireva ca <br />
               pṛṣadaśvo virūpaśca kāvyaścaivātha mudgalaḥ //
                <span class="ref">MatsP_145.102</span></p>
            
            
            <p id="MatsP_145.103">
               utathyaśca śaradvāṃśca tathā vājiśravā api <br />
               apasyauṣaḥ sucittiśca vāmadevastathaiva ca //
                <span class="ref">MatsP_145.103</span></p>
            
            
            <p id="MatsP_145.104">
               ṛṣijo bṛhacchuklaśca ṛṣirdīrghatamā api <br />
               kakṣīvāṃśca trayastriṃśat smṛtā hyaṅgirasāṃ varāḥ //
                <span class="ref">MatsP_145.104</span></p>
            
            
            <p id="MatsP_145.105">
               ete mantrakṛtaḥ sarve kāśyapāṃstu nibodhata <br />
               kāśyapaḥ sahavatsāro naidhruvo nitya eva ca //
                <span class="ref">MatsP_145.105</span></p>
            
            
            <p id="MatsP_145.106">
               asito devalaścaiva ṣaḍete brahmavādinaḥ <br />
               atrir ardhasvanaścaiva śāvāsyo 'tha gaviṣṭhiraḥ //
                <span class="ref">MatsP_145.106</span></p>
            
            
            <p id="MatsP_145.107">
               karṇakaśca ṛṣiḥ siddhas tathā pūrvātithiśca yaḥ //
                <span class="ref">MatsP_145.107</span></p>
            
            
            <p id="MatsP_145.108">
               ityete tvatrayaḥ proktā mantrakṛtṣaṇmaharṣayaḥ <br />
               vasiṣṭhaścaiva śaktiśca tṛtīyaśca parāśaraḥ //
                <span class="ref">MatsP_145.108</span></p>
            
            
            <p id="MatsP_145.109">
               tatastu indrapratimaḥ pañcamastu bharadvasuḥ <br />
               ṣaṣṭhastu mitrāvaruṇaḥ sattamaḥ kuṇḍinastathā //
                <span class="ref">MatsP_145.109</span></p>
            
            
            <p id="MatsP_145.110">
               ityete sapta vijñeyā vāsiṣṭhā brahmavādinaḥ <br />
               viśvāmitraśca gādheyo devarātastathā balaḥ //
                <span class="ref">MatsP_145.110</span></p>
            
            
            <p id="MatsP_145.111">
               tathā vidvānmadhucchandā ṛṣiścānyo 'ghamarṣaṇaḥ <br />
               aṣṭako lohitaścaiva bhṛtakīlaśca māmbudhiḥ //
                <span class="ref">MatsP_145.111</span></p>
            
            
            <p id="MatsP_145.112">
               devaśravā devarātaḥ purāṇaśca dhanaṃjayaḥ <br />
               śiśiraśca mahātejāḥ śālaṅkāyana eva ca //
                <span class="ref">MatsP_145.112</span></p>
            
            
            <p id="MatsP_145.113">
               trayodaśaite vijñeyā brahmiṣṭhāḥ kauśikā varāḥ <br />
               agastyo 'tha dṛḍhadyumna indrabāhustathaiva ca //
                <span class="ref">MatsP_145.113</span></p>
            
            
            <p id="MatsP_145.114">
               brahmiṣṭhāgastayo hyete trayaḥ paramakīrtayaḥ <br />
               manurvaivasvataścaiva ailo rājā purūravāḥ //
                <span class="ref">MatsP_145.114</span></p>
            
            
            <p id="MatsP_145.115">
               kṣatriyāṇāṃ varā hyete vijñeyā mantravādinaḥ <br />
               bhalandakaśca vāsāśvaḥ saṃkīlaścaiva te trayaḥ //
                <span class="ref">MatsP_145.115</span></p>
            
            
            <p id="MatsP_145.116">
               ete mantrakṛto jñeyā vaiśyānāṃ pravarāḥ sadā <br />
               iti dvinavatiḥ proktā mantrāyaiśca bahiṣkṛtāḥ //
                <span class="ref">MatsP_145.116</span></p>
            
            
            <p id="MatsP_145.117">
               brāhmaṇāḥ kṣatriyā vaiśyā ṛṣiputrānnibodhata <br />
               ṛṣīkāṇāṃ sutā hyete ṛṣiputrāḥ śrutarṣayaḥ //
                <span class="ref">MatsP_145.117</span></p>
            
            </div>
         
         <div id="d1e125624">
            
            <h3>Matsya-Purāṇa 146</h3>
            *ṛṣaya ūcuḥ
            
            
            <p id="MatsP_146.1">
               kathaṃ matsyena kathitas tārakasya vadho mahān <br />
               kasminkāle vinirvṛttā katheyaṃ sūtanandana //
                <span class="ref">MatsP_146.1</span></p>
            
            
            <p id="MatsP_146.2">
               tvanmukhakṣīrasindhūtthā katheyamamṛtātmikā <br />
               karṇābhyāṃ pibatāṃ tṛptir asmākaṃ na prajāyate <br />
               idaṃ mune samākhyāhi mahābuddhe manogatam //
                <span class="ref">MatsP_146.2</span></p>
            
            *sūta uvāca
            
            
            <p id="MatsP_146.3">
               pṛṣṭastu manunā devo matsyarūpī janārdanaḥ <br />
               kathaṃ śaravaṇe jāto devaḥ ṣaḍvadano vibho //
                <span class="ref">MatsP_146.3</span></p>
            
            
            <p id="MatsP_146.4">
               etattu vacanaṃ śrutvā pārthivasyāmitaujasaḥ <br />
               uvāca bhagavānprīto brahmasūnurmahāmatim //
                <span class="ref">MatsP_146.4</span></p>
            
            *matsya uvāca
            
            
            <p id="MatsP_146.5">
               vajrāṅgo nāma daityo 'bhūt tasya putrastu tārakaḥ <br />
               surānudvāsayāmāsa purebhyaḥ sa mahābalaḥ //
                <span class="ref">MatsP_146.5</span></p>
            
            
            <p id="MatsP_146.6">
               tataste brahmaṇo 'bhyāśaṃ jagmurbhayanipīḍitāḥ <br />
               bhītāṃśca tridaśāndṛṣṭvā brahmā teṣāmuvāca ha //
                <span class="ref">MatsP_146.6</span></p>
            
            
            <p id="MatsP_146.7">
               saṃtyajadhvaṃ bhayaṃ devāḥ śaṃkarasyātmajaḥ śiśuḥ <br />
               tuhinācaladauhitras taṃ haniṣyati dānavam //
                <span class="ref">MatsP_146.7</span></p>
            
            
            <p id="MatsP_146.8">
               tataḥ kāle tu kasmiṃścid dṛṣṭvā vai śailajāṃ śivaḥ <br />
               svareto vahnivadane vyasṛjatkāraṇāntare //
                <span class="ref">MatsP_146.8</span></p>
            
            
            <p id="MatsP_146.9">
               tatprāptaṃ vahnivadane reto devānatarpayat <br />
               vidārya jaṭharāṇyeṣām ajīrṇaṃ nirgataṃ mune //
                <span class="ref">MatsP_146.9</span></p>
            
            
            <p id="MatsP_146.10">
               patitaṃ tatsaridvarāṃ tatastu śarakānane <br />
               tasmāttu sa samudbhūto guho dinakaraprabhaḥ //
                <span class="ref">MatsP_146.10</span></p>
            
            
            <p id="MatsP_146.11">
               sa saptadivaso bālo nijaghne tārakāsuram <br />
               evaṃ śrutvā tato vākyaṃ tam ūcur ṛṣisattamāḥ //
                <span class="ref">MatsP_146.11</span></p>
            
            *ṛṣaya ūcuḥ
            
            
            <p id="MatsP_146.12">
               atyāścaryavatī ramyā katheyaṃ pāpanāśinī <br />
               vistareṇa hi no brūhi yāthātathyena śṛṇvatām //
                <span class="ref">MatsP_146.12</span></p>
            
            
            <p id="MatsP_146.13">
               vajrāṅgo nāma daityendraḥ kasya vaṃśodbhavaḥ purā <br />
               yasyābhūttārakaḥ putraḥ surapramathano balī //
                <span class="ref">MatsP_146.13</span></p>
            
            
            <p id="MatsP_146.14">
               nirmitaḥ ko vadhe cābhūt tasya daityeśvarasya tu <br />
               guhajanma tu kārtsnyena asmākaṃ brūhi mānada //
                <span class="ref">MatsP_146.14</span></p>
            
            *sūta uvāca
            
            
            <p id="MatsP_146.15">
               mānaso brahmaṇaḥ putro dakṣo nāma prajāpatiḥ <br />
               ṣaṣṭiṃ so 'janayatkanyā vairiṇyāmeva naḥ śrutam //
                <span class="ref">MatsP_146.15</span></p>
            
            
            <p id="MatsP_146.16">
               dadau sa daśa dharmāya kaśyapāya trayodaśa <br />
               saptaviṃśatiṃ somāya catasro 'riṣṭanemaye //
                <span class="ref">MatsP_146.16</span></p>
            
            
            <p id="MatsP_146.17">
               dve vai bāhukaputrāya dve vai cāṅgirase tathā <br />
               dve kṛśāśvāya viduṣe prajāpatisutaḥ prabhuḥ //
                <span class="ref">MatsP_146.17</span></p>
            
            
            <p id="MatsP_146.18">
               aditirditirdanurviśvā hy ariṣṭā surasā tathā <br />
               surabhirvinatā caiva tāmrā krodhavaśā irā //
                <span class="ref">MatsP_146.18</span></p>
            
            
            <p id="MatsP_146.19">
               kadrūrmuniśca lokasya mātaro goṣu mātaraḥ <br />
               tāsāṃ sakāśāllokānāṃ jaṅgamasthāvarātmanām //
                <span class="ref">MatsP_146.19</span></p>
            
            
            <p id="MatsP_146.20">
               janma nānāprakārāṇāṃ tābhyo 'nye dehinaḥ smṛtāḥ <br />
               devendropendrapūṣādyāḥ sarve te ditijā matāḥ //
                <span class="ref">MatsP_146.20</span></p>
            
            
            <p id="MatsP_146.21">
               diteḥ sakāśāllokāstu hiraṇyakaśipādayaḥ <br />
               dānavāśca danoḥ putrā gāvaśca surabhīsutāḥ //
                <span class="ref">MatsP_146.21</span></p>
            
            
            <p id="MatsP_146.22">
               pakṣiṇo vinatāputrā garuḍapramukhāḥ smṛtāḥ <br />
               nāgāḥ kadrūsutā jñeyāḥ śeṣāścānye 'pi jantavaḥ //
                <span class="ref">MatsP_146.22</span></p>
            
            
            <p id="MatsP_146.23">
               trailokyanāthaṃ śakraṃ tu sarvāmaragaṇaprabhum <br />
               hiraṇyakaśipuścakre jitvā rājyaṃ mahābalaḥ //
                <span class="ref">MatsP_146.23</span></p>
            
            
            <p id="MatsP_146.24">
               tataḥ kenāpi kālena hiraṇyakaśipādayaḥ <br />
               nihatā viṣṇunā saṃkhye śeṣāścendreṇa dānavāḥ //
                <span class="ref">MatsP_146.24</span></p>
            
            
            <p id="MatsP_146.25">
               tato nihataputrābhūd ditir varamayācata <br />
               bhartāraṃ kaśyapaṃ devaṃ putramanyaṃ mahābalam //
                <span class="ref">MatsP_146.25</span></p>
            
            
            <p id="MatsP_146.26">
               samare śakrahantāraṃ sa tasyā adadātprabhuḥ //
                <span class="ref">MatsP_146.26</span></p>
            
            
            <p id="MatsP_146.27">
               niyame varta he devi sahasraṃ śucimānasā <br />
               varṣāṇāṃ lapsyase putram ityuktā sā tathākarot //
                <span class="ref">MatsP_146.27</span></p>
            
            
            <p id="MatsP_146.28">
               vartantyā niyame tasyāḥ sahasrākṣaḥ samāhitaḥ <br />
               upāsāmācarattasyāḥ sā cainamanvamanyata //
                <span class="ref">MatsP_146.28</span></p>
            
            
            <p id="MatsP_146.29">
               daśavatsaraśeṣasya sahasrasya tadā ditiḥ <br />
               uvāca śakraṃ suprītā varadā tapasi sthitā //
                <span class="ref">MatsP_146.29</span></p>
            
            *ditiruvāca
            
            
            <p id="MatsP_146.30">
               putrottīrṇavratāṃ prāyo viddhi māṃ pākaśāsana <br />
               bhaviṣyati ca te bhrātā tena sārdhamimāṃ śriyam //
                <span class="ref">MatsP_146.30</span></p>
            
            
            <p id="MatsP_146.31">
               bhuṅkṣva vatsa yathākāmaṃ trailokyaṃ hatakaṇṭakam <br />
               ityuktvā nidrayāviṣṭā caraṇākrāntamūrdhajā //
                <span class="ref">MatsP_146.31</span></p>
            
            
            <p id="MatsP_146.32">
               svayaṃ suṣvāpāniyatā bhāvino 'rthasya gauravāt <br />
               tattu randhraṃ samāsādya jaṭharaṃ pākaśāsanaḥ //
                <span class="ref">MatsP_146.32</span></p>
            
            
            <p id="MatsP_146.33">
               cakāra saptadhā garbhaṃ kuliśena tu devarāṭ <br />
               ekaikaṃ tu punaḥ khaṇḍaṃ cakāra maghavā tataḥ //
                <span class="ref">MatsP_146.33</span></p>
            
            
            <p id="MatsP_146.34">
               saptadhā saptadhā kopāt prābudhyata tato ditiḥ <br />
               vibudhyovāca mā śakra ghātayethāḥ prajāṃ mama //
                <span class="ref">MatsP_146.34</span></p>
            
            
            <p id="MatsP_146.35">
               tacchrutvā nirgataḥ śakraḥ sthitvā prāñjaliragrataḥ <br />
               uvāca vākyaṃ saṃtrasto māturvai vadaneritam //
                <span class="ref">MatsP_146.35</span></p>
            
            *śakra uvāca
            
            
            <p id="MatsP_146.36">
               divāsvapnaparā mātaḥ pādākrāntaśiroruhā <br />
               saptasaptabhirevātas tava garbhaḥ kṛto mayā //
                <span class="ref">MatsP_146.36</span></p>
            
            
            <p id="MatsP_146.37">
               ekonapañcāśatkṛtā bhāgā vajreṇa te sutāḥ <br />
               dāsyāmi teṣāṃ sthānāni divi daivatapūjite //
                <span class="ref">MatsP_146.37</span></p>
            
            
            <p id="MatsP_146.38">
               ityuktā sā tadā devī saivamastvityabhāṣata <br />
               punaśca devī bhartāram uvācāsitalocanā //
                <span class="ref">MatsP_146.38</span></p>
            
            
            <p id="MatsP_146.39">
               putraṃ prajāpate dehi śakrajetāramūrjitam <br />
               yo nāstraśastrairvadhyatvaṃ gacchettridivavāsinām //
                <span class="ref">MatsP_146.39</span></p>
            
            
            <p id="MatsP_146.40">
               ityuktaḥ sa tathovāca tāṃ patnīmatiduḥkhitām <br />
               daśa varṣasahasrāṇi tapaḥ kṛtvā tu lapsyase //
                <span class="ref">MatsP_146.40</span></p>
            
            
            <p id="MatsP_146.41">
               vajrāsāramayair aṅgair achedyairāyasair dṛḍhaiḥ <br />
               vajrāṅgo nāma putraste bhavitā putravatsale //
                <span class="ref">MatsP_146.41</span></p>
            
            
            <p id="MatsP_146.42">
               sā tu labdhavarā devī jagāma tapase vanam <br />
               daśa varṣasahasrāṇi sā tapo ghoramācarat //
                <span class="ref">MatsP_146.42</span></p>
            
            
            <p id="MatsP_146.43">
               tapaso 'nte bhagavatī janayāmāsa durjayam <br />
               putramapratikarmāṇam ajeyaṃ vajraduśchidam //
                <span class="ref">MatsP_146.43</span></p>
            
            
            <p id="MatsP_146.44">
               sa jātamātra evābhūt sarvaśastrāstrapāragaḥ <br />
               uvāca mātaraṃ bhaktyā mātaḥ kiṃ karavāṇyaham //
                <span class="ref">MatsP_146.44</span></p>
            
            
            <p id="MatsP_146.45">
               tamuvāca tato hṛṣṭā ditirdaityādhipaṃ ca sā <br />
               bahavo me hatāḥ putrāḥ sahasrākṣeṇa putraka //
                <span class="ref">MatsP_146.45</span></p>
            
            
            <p id="MatsP_146.46">
               teṣāṃ tvaṃ pratikartuṃ vai gaccha śakravadhāya ca <br />
               bāḍhamityeva tāmuktvā jagāma tridivaṃ balī //
                <span class="ref">MatsP_146.46</span></p>
            
            
            <p id="MatsP_146.47">
               baddhvā tataḥ sahasrākṣaṃ pāśenāmoghavarcasā <br />
               māturantikamāgacchad vyāghraḥ kṣudramṛgaṃ yathā //
                <span class="ref">MatsP_146.47</span></p>
            
            
            <p id="MatsP_146.48">
               etasminnantare brahmā kaśyapaśca mahātapāḥ <br />
               āgatau tatra yatrāstāṃ mātāputrāvabhītakau //
                <span class="ref">MatsP_146.48</span></p>
            
            
            <p id="MatsP_146.49">
               dṛṣṭvā tu tāvuvācedaṃ brahmā kaśyapa eva ca <br />
               muñcainaṃ putra devendraṃ kimanena prayojanam //
                <span class="ref">MatsP_146.49</span></p>
            
            
            <p id="MatsP_146.50">
               apamāno vadhaḥ proktaḥ putra saṃbhāvitasya ca <br />
               asmadvākyena yo mukto viddhi taṃ mṛtameva ca //
                <span class="ref">MatsP_146.50</span></p>
            
            
            <p id="MatsP_146.51">
               parasya gauravānmuktaḥ śatrūṇāṃ bhāramāvahet <br />
               jīvanneva mṛto vatsa divase divase sa tu //
                <span class="ref">MatsP_146.51</span></p>
            
            
            <p id="MatsP_146.52">
               mahatāṃ vaśamāyāte vairaṃ naivāsti vairiṇi <br />
               etacchrutvā tu vajrāṅgaḥ praṇato vākyamabravīt //
                <span class="ref">MatsP_146.52</span></p>
            
            
            <p id="MatsP_146.53">
               na me kṛtyamanenāsti māturājñā kṛtā mayā <br />
               tvaṃ surāsuranātho 'si mama ca prapitāmahaḥ //
                <span class="ref">MatsP_146.53</span></p>
            
            
            <p id="MatsP_146.54">
               kariṣye tvadvaco deva eṣa muktaḥ śatakratuḥ <br />
               tapase me ratirdeva nirvighnaṃ caiva me bhavet //
                <span class="ref">MatsP_146.54</span></p>
            
            
            <p id="MatsP_146.55">
               tvatprasādena bhagavann ityuktvā virarāma saḥ <br />
               tasmiṃstūṣṇīṃ sthite daitye provācedaṃ pitāmahaḥ //
                <span class="ref">MatsP_146.55</span></p>
            
            *brahmovāca
            
            
            <p id="MatsP_146.56">
               tapastvaṃ krūramāpanno hy asmacchāsanasaṃsthitaḥ <br />
               anayā cittaśuddhyā te paryāptaṃ janmanaḥ phalam //
                <span class="ref">MatsP_146.56</span></p>
            
            
            <p id="MatsP_146.57">
               ityuktvā padmajaḥ kanyāṃ sasarjāyatalocanām <br />
               tāmasmai pradadau devaḥ patnyarthaṃ padmasambhavaḥ //
                <span class="ref">MatsP_146.57</span></p>
            
            
            <p id="MatsP_146.58">
               varāṅgīti ca nāmāsyāḥ kṛtvā yātaḥ pitāmahaḥ <br />
               vajrāṅgo 'pi tayā sārdhaṃ jagāma tapase vanam //
                <span class="ref">MatsP_146.58</span></p>
            
            
            <p id="MatsP_146.59">
               ūrdhvabāhuḥ sa daityendro 'caradabdasahasrakam <br />
               kālaṃ kamalapattrākṣaḥ śuddhabuddhir mahātapāḥ //
                <span class="ref">MatsP_146.59</span></p>
            
            
            <p id="MatsP_146.60">
               tāvaccāvāṅmukhaḥ kālaṃ tāvatpañcāgnimadhyagaḥ <br />
               nirāhāro ghoratapās taporāśirajāyata //
                <span class="ref">MatsP_146.60</span></p>
            
            
            <p id="MatsP_146.61">
               tataḥ so 'ntarjale cakre kālaṃ varṣasahasrakam <br />
               jalāntaraṃ praviṣṭasya tasya patnī mahāvratā //
                <span class="ref">MatsP_146.61</span></p>
            
            
            <p id="MatsP_146.62">
               tasyaiva tīre sarasas tatprītyā maunamāsthitā <br />
               nirāhārā tapo ghoraṃ praviveśa mahādyutiḥ //
                <span class="ref">MatsP_146.62</span></p>
            
            
            <p id="MatsP_146.63">
               tasyāṃ tapasi vartantyām indraścakre vibhīṣikām <br />
               bhūtvā tu markaṭastatra tadāśramapadaṃ mahān //
                <span class="ref">MatsP_146.63</span></p>
            
            
            <p id="MatsP_146.64">
               cakre vilolaṃ niḥśeṣaṃ tumbīghaṭakaraṇḍakam <br />
               tatastu megharūṣeṇa kampaṃ tasyākaronmahān //
                <span class="ref">MatsP_146.64</span></p>
            
            
            <p id="MatsP_146.65">
               tato bhujaṃgarūpeṇa baddhvā ca caraṇadvayam <br />
               apākarṣattato dūraṃ bhramaṃstasyā mahīmimām //
                <span class="ref">MatsP_146.65</span></p>
            
            
            <p id="MatsP_146.66">
               tapobalāḍhyā sā tasya na vadhyatvaṃ jagāma ha <br />
               tato gomāyurūpeṇa tasyādūṣayadāśramam //
                <span class="ref">MatsP_146.66</span></p>
            
            
            <p id="MatsP_146.67">
               tatastu megharūpeṇa tasyāḥ kledayadāśramam <br />
               bhīṣikābhir anekābhis tāṃ kliśyanpākaśāsanaḥ //
                <span class="ref">MatsP_146.67</span></p>
            
            
            <p id="MatsP_146.68">
               virarāma yadā naivaṃ vajrāṅgamahiṣī tadā <br />
               śailasya duṣṭatāṃ matvā śāpaṃ dātuṃ vyavasthitā //
                <span class="ref">MatsP_146.68</span></p>
            
            
            <p id="MatsP_146.69">
               sa śāpābhimukhāṃ dṛṣṭvā śailaḥ puruṣavigrahaḥ <br />
               uvāca tāṃ varārohāṃ varāṅgīṃ bhīrucetanaḥ //
                <span class="ref">MatsP_146.69</span></p>
            
            
            <p id="MatsP_146.70">
               nāhaṃ varāṅgane duṣṭaḥ sevyo 'haṃ sarvadehinām <br />
               vibhramaṃ tu karotyeṣa ruṣitaḥ pākaśāsanaḥ //
                <span class="ref">MatsP_146.70</span></p>
            
            
            <p id="MatsP_146.71">
               etasminnantare jātaḥ kālo varṣasahasrikaḥ <br />
               tasmingate tu bhagavān kāle kamalasaṃbhavaḥ <br />
               tuṣṭaḥ provāca vajrāṅgaṃ tamāgamya jalāśrayam //
                <span class="ref">MatsP_146.71</span></p>
            
            *brahmovāca
            
            
            <p id="MatsP_146.72">
               dadāmi sarvakāmāṃste uttiṣṭha ditinandana <br />
               evamuktastadotthāya daityendrastapasāṃ nidhiḥ <br />
               uvāca prāñjalirvākyaṃ sarvalokapitāmaham //
                <span class="ref">MatsP_146.72</span></p>
            
            *vajrāṅga uvāca
            
            
            <p id="MatsP_146.73">
               āsuro māstu me bhāvaḥ santu lokā mamākṣayāḥ <br />
               tapasyeva ratir me'stu śarīrasyāstu vartanam //
                <span class="ref">MatsP_146.73</span></p>
            
            
            <p id="MatsP_146.74">
               evamastviti taṃ devo jagāma svakamālayam <br />
               vajrāṅgo 'pi samāpte tu tapasi sthirasaṃyamaḥ //
                <span class="ref">MatsP_146.74</span></p>
            
            
            <p id="MatsP_146.75">
               āhāramicchanbhāryāṃ svāṃ na dadarśāśrame svake <br />
               kṣudhāviṣṭaḥ sa śailasya gahanaṃ praviveśa ha //
                <span class="ref">MatsP_146.75</span></p>
            
            
            <p id="MatsP_146.76">
               ādātuṃ phalamūlāni sa ca tasminvyalokayat <br />
               rudatīṃ tāṃ priyāṃ dīnāṃ tanupracchāditānanām <br />
               tāṃ vilokya sa daityendraḥ provāca parisāntvayan //
                <span class="ref">MatsP_146.76</span></p>
            
            *vajrāṅga uvāca
            
            
            <p id="MatsP_146.77">
               kena te 'pakṛtaṃ bhīru yamalokaṃ yiyāsunā <br />
               kaṃ vā kāmaṃ prayacchāmi śīghraṃ me brūhi bhāmini //
                <span class="ref">MatsP_146.77</span></p>
            
            </div>
         
         <div id="d1e127152">
            
            <h3>Matsya-Purāṇa 147</h3>
            *varāṅgyuvāca
            
            
            <p id="MatsP_147.1">
               trāsitāsmyapaviddhāsmi tāḍitā pīḍitāpi ca <br />
               raudreṇa devarājena naṣṭanātheva bhūriśaḥ //
                <span class="ref">MatsP_147.1</span></p>
            
            
            <p id="MatsP_147.2">
               duḥkhapāramapaśyantī prāṇāṃstyaktuṃ vyavasthitā <br />
               putraṃ me tārakaṃ dehi duḥkhaśokamahārṇavāt //
                <span class="ref">MatsP_147.2</span></p>
            
            
            <p id="MatsP_147.3">
               evamuktaḥ sa daityendraḥ kopavyākulalocanaḥ <br />
               śakto 'pi devarājasya pratikartuṃ mahāsuraḥ //
                <span class="ref">MatsP_147.3</span></p>
            
            
            <p id="MatsP_147.4">
               tapaḥ kartuṃ punardaityo vyavasveta mahābalaḥ <br />
               jñātvā tu tasya saṃkalpaṃ brahmā krūrataraṃ punaḥ //
                <span class="ref">MatsP_147.4</span></p>
            
            
            <p id="MatsP_147.5">
               ājagāma tadā tatra yatrāsau ditinandanaḥ <br />
               uvāca tasmai bhagavān prabhurmadhurayā girā //
                <span class="ref">MatsP_147.5</span></p>
            
            *brahmovāca
            
            
            <p id="MatsP_147.6">
               kimarthaṃ putraṃ bhūyastvaṃ niyamaṃ krūramicchasi <br />
               āhārābhimukho daitya tanno brūhi mahāvrata //
                <span class="ref">MatsP_147.6</span></p>
            
            
            <p id="MatsP_147.7">
               yāvadabdasahasreṇa nirāhārasya yatphalam <br />
               kṣaṇenaikena tallabhyaṃ tyaktvāhāramupasthitam //
                <span class="ref">MatsP_147.7</span></p>
            
            
            <p id="MatsP_147.8">
               tyāgo hyaprāptakāmānāṃ kāmebhyo na tathā guruḥ <br />
               yathā prāptaṃ parityajya kāmaṃ kamalalocana //
                <span class="ref">MatsP_147.8</span></p>
            
            
            <p id="MatsP_147.9">
               śrutvaitadbrahmaṇo vākyaṃ daityaḥ prāñjalirabravīt <br />
               cintayaṃstapasā yukto hṛdi brahmamukheritam //
                <span class="ref">MatsP_147.9</span></p>
            
            *vajrāṅga uvāca
            
            
            <p id="MatsP_147.10">
               utthitena mayā dṛṣṭā samādhānāttvadājñayā <br />
               mahiṣī bhīṣitā dīnā rudatī śākhinastale //
                <span class="ref">MatsP_147.10</span></p>
            
            
            <p id="MatsP_147.11">
               sā mayoktā tu tanvaṅgī dūyamānena cetasā <br />
               kimevaṃ vartase bhīru vada tvaṃ kiṃ cikīrṣasi //
                <span class="ref">MatsP_147.11</span></p>
            
            
            <p id="MatsP_147.12">
               ityuktā sā mayā deva provāca skhalitākṣaram <br />
               vākyaṃ covāca tanvaṅgī bhītā sā hetusaṃhitam //
                <span class="ref">MatsP_147.12</span></p>
            
            *varāṅgyuvāca
            
            
            <p id="MatsP_147.13">
               trāsitāsmyapaviddhāsmi karṣitā pīḍitāsmi ca <br />
               raudreṇa devarājena naṣṭanātheva bhūriśaḥ //
                <span class="ref">MatsP_147.13</span></p>
            
            
            <p id="MatsP_147.14">
               duḥkhasyāntamapaśyantī prāṇāṃstyaktuṃ vyavasthitā <br />
               putraṃ me tārakaṃ dehi hy asmādduḥkhamahārṇavāt //
                <span class="ref">MatsP_147.14</span></p>
            
            
            <p id="MatsP_147.15">
               evamuktastu saṃkṣubdhas tasyāḥ putrārthamudyataḥ <br />
               tapo ghoraṃ kariṣyāmi jayāya tridivaukasām //
                <span class="ref">MatsP_147.15</span></p>
            
            
            <p id="MatsP_147.16">
               etacchrutvā vaco devaḥ padmagarbhodbhavastadā <br />
               uvāca daityarājānaṃ prasannaścaturānanaḥ //
                <span class="ref">MatsP_147.16</span></p>
            
            *brahmovāca
            
            
            <p id="MatsP_147.17">
               alaṃ te tapasā vatsa mā kleśe dustare viśa <br />
               putraste tārako nāma bhaviṣyati mahābalaḥ //
                <span class="ref">MatsP_147.17</span></p>
            
            
            <p id="MatsP_147.18">
               devasīmantinīnāṃ tu dhammillasya vimokṣaṇaḥ <br />
               ityukto daityanāthastu praṇipatya pitāmaham //
                <span class="ref">MatsP_147.18</span></p>
            
            
            <p id="MatsP_147.19">
               āgatyānandayāmāsa mahiṣīṃ harṣitānanaḥ <br />
               tau dampatī kṛtārthau tu jagmatuḥ svāśramaṃ mudā //
                <span class="ref">MatsP_147.19</span></p>
            
            
            <p id="MatsP_147.20">
               vajrāṅgeṇāhitaṃ garbhaṃ varāṅgī varavarṇinī <br />
               pūrṇaṃ varṣasahasraṃ ca dadhārodara eva hi //
                <span class="ref">MatsP_147.20</span></p>
            
            
            <p id="MatsP_147.21">
               tato varṣasahasrānte varāṅgī suṣuve sutam <br />
               jāyamāne tu daityendre tasmiṃllokabhayaṃkare //
                <span class="ref">MatsP_147.21</span></p>
            
            
            <p id="MatsP_147.22">
               cacāla sakalā pṛthvī samudrāśca cakampire <br />
               celurmahīdharāḥ sarve vavurvātāśca bhīṣaṇāḥ //
                <span class="ref">MatsP_147.22</span></p>
            
            
            <p id="MatsP_147.23">
               jepurjapyaṃ munivarā nedurvyālamṛgā api <br />
               candrasūryau jahuḥ kāntiṃ sanīhārā diśo 'bhavan //
                <span class="ref">MatsP_147.23</span></p>
            
            
            <p id="MatsP_147.24">
               jāte mahāsure tasmin sarve cāpi mahāsurāḥ <br />
               ājagmurhṛṣitāstatra tathā cāsurayoṣitaḥ //
                <span class="ref">MatsP_147.24</span></p>
            
            
            <p id="MatsP_147.25">
               jagurharṣasamāviṣṭā nanṛtuścāsurāṅganāḥ <br />
               tato mahotsavo jāto dānavānāṃ dvijottamāḥ //
                <span class="ref">MatsP_147.25</span></p>
            
            
            <p id="MatsP_147.26">
               viṣaṇṇamanaso devāḥ samahendrāstadābhavan <br />
               varāṅgī svasutaṃ dṛṣṭvā harṣeṇāpūritā tadā //
                <span class="ref">MatsP_147.26</span></p>
            
            
            <p id="MatsP_147.27">
               bahu mene na devendravijayaṃ tu tadeva sā <br />
               jātamātrastu daityendras tārakaścaṇḍavikramaḥ //
                <span class="ref">MatsP_147.27</span></p>
            
            
            <p id="MatsP_147.28">
               abhiṣikto 'suraiḥ sarvaiḥ kujambhamahiṣādibhiḥ <br />
               sarvāsuramahārājye pṛthivītulanakṣamaiḥ //
                <span class="ref">MatsP_147.28</span></p>
            
            
            <p id="MatsP_147.29">
               sa tu prāpya mahārājyaṃ tārako munisattamāḥ <br />
               uvāca dānavaśreṣṭhān yuktiyuktamidaṃ vacaḥ //
                <span class="ref">MatsP_147.29</span></p>
            
            </div>
         
         <div id="d1e127722">
            
            <h3>Matsya-Purāṇa 148</h3>
            *tāraka uvāca
            
            
            <p id="MatsP_148.1">
               śṛṇudhvamasurāḥ sarve vākyaṃ mama mahābalāḥ <br />
               śreyase kriyatāṃ buddhiḥ sarvaiḥ kṛtyasya saṃvidhau //
                <span class="ref">MatsP_148.1</span></p>
            
            
            <p id="MatsP_148.2">
               vaṃśakṣayakarā devāḥ sarveṣāmeva dānavāḥ <br />
               asmākaṃ jātidharmo vai virūḍhaṃ vairamakṣayam //
                <span class="ref">MatsP_148.2</span></p>
            
            
            <p id="MatsP_148.3">
               vayamadya gamiṣyāmaḥ surāṇāṃ nigrahāya tu <br />
               svabāhubalamāśritya sarva eva na saṃśayaḥ //
                <span class="ref">MatsP_148.3</span></p>
            
            
            <p id="MatsP_148.4">
               kiṃtu nātapasā yukto manye 'haṃ surasaṃgamam <br />
               ahamādau kariṣyāmi tato ghoraṃ diteḥ sutāḥ //
                <span class="ref">MatsP_148.4</span></p>
            
            
            <p id="MatsP_148.5">
               tataḥ surānvijeṣyāmo bhokṣyāmo 'tha jagattrayam <br />
               sthiropāyo hi puruṣaḥ sthiraśrīrapi jāyate //
                <span class="ref">MatsP_148.5</span></p>
            
            
            <p id="MatsP_148.6">
               rakṣituṃ naiva śaknoti capalaścapalāḥ śriyaḥ <br />
               tacchrutvā dānavāḥ sarve vākyaṃ tasyāsurasya tu //
                <span class="ref">MatsP_148.6</span></p>
            
            
            <p id="MatsP_148.7">
               sādhu sādhvityavocaṃste tatra daityāḥ savismayāḥ <br />
               so 'gacchatpāriyātrasya gireḥ kandaramuttamam //
                <span class="ref">MatsP_148.7</span></p>
            
            
            <p id="MatsP_148.8">
               sarvartukusumākīrṇaṃ nānauṣadhividīpitam <br />
               nānādhāturasasrāvacitraṃ nānāguhāgṛham //
                <span class="ref">MatsP_148.8</span></p>
            
            
            <p id="MatsP_148.9">
               gahanaiḥ sarvato gūḍhaṃ citrakalpadrumāśrayam <br />
               anekākārabahulaṃ pṛthakpakṣikulākulam //
                <span class="ref">MatsP_148.9</span></p>
            
            
            <p id="MatsP_148.10">
               nānāprasravaṇopetaṃ nānāvidhajalāśayam <br />
               prāpya tatkandaraṃ daityaś cacāra vipulaṃ tapaḥ //
                <span class="ref">MatsP_148.10</span></p>
            
            
            <p id="MatsP_148.11">
               nirāhāraḥ pañcatapāḥ pattrabhugvāribhojanaḥ <br />
               śataṃ śataṃ samānāṃ tu tapāṃsyetāni so 'karot //
                <span class="ref">MatsP_148.11</span></p>
            
            
            <p id="MatsP_148.12">
               tataḥ svadehādutkṛtya karṣaṃ karṣaṃ dine dine <br />
               māṃsasyāgnau juhāvāsau tato nirmāṃsatāṃ gataḥ //
                <span class="ref">MatsP_148.12</span></p>
            
            
            <p id="MatsP_148.13">
               tasminnirmāṃsatāṃ yāte taporāśitvamāgate <br />
               jajvaluḥ sarvabhūtāni tejasā tasya sarvataḥ //
                <span class="ref">MatsP_148.13</span></p>
            
            
            <p id="MatsP_148.14">
               udvignāśca surāḥ sarve tapasā tasya bhīṣitāḥ <br />
               etasminnantare brahmā paramaṃ toṣamāgataḥ //
                <span class="ref">MatsP_148.14</span></p>
            
            
            <p id="MatsP_148.15">
               tārakasya varaṃ dātuṃ jagāma tridaśālayāt <br />
               prāpya taṃ śailarājānaṃ sa gireḥ kandarasthitam <br />
               uvāca tārakaṃ devo girā madhurayā yutaḥ //
                <span class="ref">MatsP_148.15</span></p>
            
            *brahmovāca
            
            
            <p id="MatsP_148.16">
               putrālaṃ tapasā te 'stu nāstyasādhyaṃ tavādhunā <br />
               varaṃ vṛṇīṣva ruciraṃ yatte manasi vartate //
                <span class="ref">MatsP_148.16</span></p>
            
            
            <p id="MatsP_148.17">
               ityuktastārako daityaḥ praṇamyātmabhuvaṃ vibhum <br />
               uvāca prāñjalirbhūtvā praṇataḥ pṛthuvikramaḥ //
                <span class="ref">MatsP_148.17</span></p>
            
            *tāraka uvāca
            
            
            <p id="MatsP_148.18">
               devabhūtamanovāsa vetsi jantuviceṣṭitam <br />
               kṛtapratikṛtākāṅkṣī jigīṣuḥ prāyaśo janaḥ //
                <span class="ref">MatsP_148.18</span></p>
            
            
            <p id="MatsP_148.19">
               vayaṃ ca jātidharmeṇa kṛtavairāḥ sahāmaraiḥ <br />
               taiśca niḥśeṣitā daityāḥ krūraiḥ saṃtyajya dharmitām <br />
               teṣāmahaṃ samuddhartā bhaveyamiti me matiḥ //
                <span class="ref">MatsP_148.19</span></p>
            
            
            <p id="MatsP_148.20">
               avadhyaḥ sarvabhūtānām astrāṇāṃ ca mahaujasām <br />
               syāmahaṃ paramo hyeṣa varo mama hṛdi sthitaḥ //
                <span class="ref">MatsP_148.20</span></p>
            
            
            <p id="MatsP_148.21">
               etanme dehi deveśa nānyo me rocate varaḥ <br />
               tamuvāca tato daityaṃ viriñciḥ suranāyakaḥ //
                <span class="ref">MatsP_148.21</span></p>
            
            
            <p id="MatsP_148.22">
               na yujyante vinā mṛtyuṃ dehino daityasattama <br />
               yatastato 'pi varaya mṛtyuṃ yasmānna śaṅkase //
                <span class="ref">MatsP_148.22</span></p>
            
            
            <p id="MatsP_148.23">
               tataḥ saṃcintya daityendraḥ śiśorvai saptavāsarāt <br />
               vavre mahāsuro mṛtyum avalepena mohitaḥ //
                <span class="ref">MatsP_148.23</span></p>
            
            
            <p id="MatsP_148.24">
               brahmā cāsmai varaṃ dattvā yatkiṃcinmanasepsitam <br />
               jagāma tridivaṃ devo daityo 'pi svakamālayam //
                <span class="ref">MatsP_148.24</span></p>
            
            
            <p id="MatsP_148.25">
               uttīrṇaṃ tapasastaṃ tu daityaṃ daityeśvarāstathā <br />
               parivavruḥ sahasrākṣaṃ divi devagaṇā yathā //
                <span class="ref">MatsP_148.25</span></p>
            
            
            <p id="MatsP_148.26">
               tasminmahati rājyasthe tārake daityanandane <br />
               ṛtavo mūrtimantaśca svakālaguṇabṛṃhitāḥ //
                <span class="ref">MatsP_148.26</span></p>
            
            
            <p id="MatsP_148.27">
               abhavankiṃkarāstasya lokapālāśca sarvaśaḥ <br />
               kāntirdyutirdhṛtirmedhā śrīravekṣya ca dānavam //
                <span class="ref">MatsP_148.27</span></p>
            
            
            <p id="MatsP_148.28">
               parivavrurguṇākīrṇā niśchidrāḥ sarva eva hi <br />
               kālāguruviliptāṅgaṃ mahāmukuṭabhūṣaṇam //
                <span class="ref">MatsP_148.28</span></p>
            
            
            <p id="MatsP_148.29">
               rucirāṅgadanaddhāṅgaṃ mahāsiṃhāsane sthitam <br />
               vījayantyapsaraḥśreṣṭhā bhṛśaṃ muñcanti naiva tāḥ //
                <span class="ref">MatsP_148.29</span></p>
            
            
            <p id="MatsP_148.30">
               candrārkau dīpamārgeṣu vyajaneṣu ca mārutaḥ <br />
               kṛtānto 'gresarastasya babhūvurmunisattamāḥ //
                <span class="ref">MatsP_148.30</span></p>
            
            
            <p id="MatsP_148.31">
               evaṃ prayāti kāle tu vitate tārakāsuraḥ <br />
               babhāṣe sacivāndaityaḥ prabhūtavaradarpitaḥ //
                <span class="ref">MatsP_148.31</span></p>
            
            *tāraka uvāca
            
            
            <p id="MatsP_148.32">
               rājyena kāraṇaṃ kiṃ me tv anākramya triviṣṭapam <br />
               aniryāpya surairvairaṃ kā śāntirhṛdaye mama //
                <span class="ref">MatsP_148.32</span></p>
            
            
            <p id="MatsP_148.33">
               bhuñjate 'dyāpi yajñāṃśān amarā nāka eva hi <br />
               viṣṇuḥ śriyaṃ na jahati tiṣṭhate ca gatabhramaḥ //
                <span class="ref">MatsP_148.33</span></p>
            
            
            <p id="MatsP_148.34">
               svasthābhiḥ svarganārībhiḥ pīḍyante 'maravallabhāḥ <br />
               sotpalā madirāmodā divi krīḍāyaneṣu ca //
                <span class="ref">MatsP_148.34</span></p>
            
            
            <p id="MatsP_148.35">
               labdhvā janma na yaḥ kaścid ghaṭayetpauruṣaṃ naraḥ <br />
               janma tasya vṛthā bhūtam ajanmā tu viśiṣyate //
                <span class="ref">MatsP_148.35</span></p>
            
            
            <p id="MatsP_148.36">
               mātāpitṛbhyāṃ na karoti kāmān bandhūnaśokānna karoti yo vā <br />
               kīrtiṃ hi vā nārjayate himābhāṃ pumānsa jāto 'pi mṛto mataṃ me //
                <span class="ref">MatsP_148.36</span></p>
            
            
            <p id="MatsP_148.37">
               tasmājjayāyāmarapuṃgavānāṃ trailokyalakṣmīharaṇāya śīghram <br />
               saṃyojyatāṃ me rathamaṣṭacakraṃ balaṃ ca me durjayadaityacakram <br />
               dhvajaṃ ca me kāñcanapaṭṭanaddhaṃ chattraṃ ca me mauktikajālabaddham //
                <span class="ref">MatsP_148.37</span></p>
            
            
            <p id="MatsP_148.38">
               tārakasya vacaḥ śrutvā grasano nāma dānavaḥ <br />
               senānīr daityarājasya tathā cakre balānvitaḥ //
                <span class="ref">MatsP_148.38</span></p>
            
            
            <p id="MatsP_148.39">
               āhatya bherīṃ gambhīrāṃ daityānāhūya satvaraḥ <br />
               turagāṇāṃ sahasreṇa cakrāṣṭakavibhūṣitam //
                <span class="ref">MatsP_148.39</span></p>
            
            
            <p id="MatsP_148.40">
               śuklāmbarapariṣkāraṃ caturyojanavistṛtam <br />
               nānākrīḍāgṛhayutaṃ gītavādyamanoharam //
                <span class="ref">MatsP_148.40</span></p>
            
            
            <p id="MatsP_148.41">
               vimānamiva devasya surabhartuḥ śatakratoḥ <br />
               daśakoṭīśvarā daityā daityānāṃ caṇḍavikramāḥ //
                <span class="ref">MatsP_148.41</span></p>
            
            
            <p id="MatsP_148.42">
               teṣāmagresaro jambhaḥ kujambho 'nantarastataḥ <br />
               mahiṣaḥ kuñjaro meghaḥ kālanemirnimistathā //
                <span class="ref">MatsP_148.42</span></p>
            
            
            <p id="MatsP_148.43">
               mathano jambhakaḥ śumbho daityendrā daśa nāyakāḥ <br />
               anye 'pi śataśastasya pṛthivīdalanakṣamāḥ //
                <span class="ref">MatsP_148.43</span></p>
            
            
            <p id="MatsP_148.44">
               daityendrā girivarṣmāṇaḥ santi caṇḍaparākramāḥ <br />
               nānāyudhapraharaṇā nānāśastrāstrapāragāḥ //
                <span class="ref">MatsP_148.44</span></p>
            
            
            <p id="MatsP_148.45">
               tārakasyābhavatketū raudraḥ kanakabhūṣaṇaḥ <br />
               ketunā makareṇāpi senānīr grasano 'rihā //
                <span class="ref">MatsP_148.45</span></p>
            
            
            <p id="MatsP_148.46">
               paiśācaṃ yasya vadanaṃ jambhasyāsīdayomayam <br />
               kharavidhūtalāṅgūlaṃ kujambhasyābhavaddhvaje //
                <span class="ref">MatsP_148.46</span></p>
            
            
            <p id="MatsP_148.47">
               mahiṣasya tu gomāyuḥ ketorhaimastadābhavat <br />
               dhvāṅkṣo dhvaje tu śumbhasya kṛṣṇāyomayamucchritam //
                <span class="ref">MatsP_148.47</span></p>
            
            
            <p id="MatsP_148.48">
               anekākāravinyāsāś cānyeṣāṃ tu dhvajāstathā <br />
               śatena śīghravegāṇāṃ vyāghrāṇāṃ hemamālinām //
                <span class="ref">MatsP_148.48</span></p>
            
            
            <p id="MatsP_148.49">
               grasanasya ratho yuktāṃ kiṅkiṇījālamālinām <br />
               śatenāpi ca siṃhānāṃ ratho jambhasya durjayaḥ //
                <span class="ref">MatsP_148.49</span></p>
            
            
            <p id="MatsP_148.50">
               kujambhasya ratho yuktaḥ piśācavadanaiḥ kharaiḥ <br />
               rathastu mahiṣasyoṣṭrair gajasya tu turaṃgamaiḥ //
                <span class="ref">MatsP_148.50</span></p>
            
            
            <p id="MatsP_148.51">
               meṣasya dvīpibhirbhīmaiḥ kuñjaraiḥ kālaneminaḥ <br />
               parvatābhaiḥ samārūḍho nimirmattairmahāgajaiḥ //
                <span class="ref">MatsP_148.51</span></p>
            
            
            <p id="MatsP_148.52">
               caturdantairgandhavadbhiḥ śikṣitairmeghabhairavaiḥ <br />
               śatahastāyataiḥ kṛṣṇais turaṃgairhemabhūṣaṇaiḥ //
                <span class="ref">MatsP_148.52</span></p>
            
            
            <p id="MatsP_148.53">
               sitacāmarajālena śobhite dakṣiṇāṃ diśam <br />
               sitacandanacārvaṅgo nānāpuṣpasrajojjvalaḥ //
                <span class="ref">MatsP_148.53</span></p>
            
            
            <p id="MatsP_148.54">
               mathano nāma daityendraḥ pāśahasto vyarājata <br />
               jambhakaḥ kiṅkiṇījālamālamuṣṭraṃ samāsthitaḥ //
                <span class="ref">MatsP_148.54</span></p>
            
            
            <p id="MatsP_148.55">
               kālaśuklamahāmeṣam ārūḍhaḥ śumbhadānavaḥ <br />
               anye 'pi dānavā vīrā nānāvāhanagāminaḥ //
                <span class="ref">MatsP_148.55</span></p>
            
            
            <p id="MatsP_148.56">
               pracaṇḍacitrakarmāṇaḥ kuṇḍaloṣṇīṣabhūṣaṇāḥ <br />
               nānāvidhottarāsaṅgā nānāmālyavibhūṣaṇāḥ //
                <span class="ref">MatsP_148.56</span></p>
            
            
            <p id="MatsP_148.57">
               nānāsugandhigandhāḍhyā nānābandijanastutāḥ <br />
               nānāvādyaparispandāś cāgresaramahārathāḥ //
                <span class="ref">MatsP_148.57</span></p>
            
            
            <p id="MatsP_148.58">
               nānāśauryakathāsaktās tasminsainye mahāsurāḥ <br />
               tadbalaṃ daityasiṃhasya bhīmarūpaṃ vyajāyata //
                <span class="ref">MatsP_148.58</span></p>
            
            
            <p id="MatsP_148.59">
               pramattacaṇḍamātaṃgaturaṃgarathasaṃkulam <br />
               pratasthe 'marayuddhāya bahupattipatāki tat //
                <span class="ref">MatsP_148.59</span></p>
            
            
            <p id="MatsP_148.60">
               etasminnantare vāyur devadūto 'mbarālaye <br />
               dṛṣṭvā sa dānavabalaṃ jagāmendrasya śaṃsitum //
                <span class="ref">MatsP_148.60</span></p>
            
            
            <p id="MatsP_148.61">
               sa gatvā tu sabhāṃ divyāṃ mahendrasya mahātmanaḥ <br />
               śaśaṃsa madhye devānāṃ tatkāryaṃ samupasthitam //
                <span class="ref">MatsP_148.61</span></p>
            
            
            <p id="MatsP_148.62">
               tacchrutvā devarājastu nimīlitavilocanaḥ <br />
               bṛhaspatimuvācedaṃ vākyaṃ kāle mahābhujaḥ //
                <span class="ref">MatsP_148.62</span></p>
            
            *indra uvāca
            
            
            <p id="MatsP_148.63">
               samprāpto 'ti vimardo 'yaṃ devānāṃ dānavaiḥ saha <br />
               kāryaṃ kimatra tadbrūhi nītyupāyasamanvitam //
                <span class="ref">MatsP_148.63</span></p>
            
            
            <p id="MatsP_148.64">
               etacchrutvā tu vacanaṃ mahendrasya girāṃpatiḥ <br />
               ityuvāca mahābhāgo bṛhaspatirudāradhīḥ //
                <span class="ref">MatsP_148.64</span></p>
            
            
            <p id="MatsP_148.65">
               sāmapūrvā smṛtā nītiś caturaṅgā patākinī <br />
               jigīṣatāṃ suraśreṣṭha sthitireṣā sanātanī //
                <span class="ref">MatsP_148.65</span></p>
            
            
            <p id="MatsP_148.66">
               sāma bhedastathā dānaṃ daṇḍaścāṅgacatuṣṭayam <br />
               nītau kramāddeśakālaripuyogyakramādidam //
                <span class="ref">MatsP_148.66</span></p>
            
            
            <p id="MatsP_148.67">
               na śāntigocare lubdhaḥ krūro labdhasamāśrayaḥ <br />
               saṃtāpitaḥ khalo yāti sādhyatāṃ bhraṣṭasaṃśayaḥ //
                <span class="ref">MatsP_148.67</span></p>
            
            
            <p id="MatsP_148.68">
               sāma daityeṣu naivāsti yataste labdhasaṃśrayāḥ <br />
               jātidharmeṇa vā bhedyā dānaṃ prāptaśriye ca kim //
                <span class="ref">MatsP_148.68</span></p>
            
            
            <p id="MatsP_148.69">
               eko 'bhyupāyo daṇḍo 'tra bhavatāṃ yadi rocate <br />
               durjaneṣu kṛtaṃ sāma mahadyāti ca vandhyatām //
                <span class="ref">MatsP_148.69</span></p>
            
            
            <p id="MatsP_148.70">
               bhavāditi vyavasyanti krūrāḥ sāma mahātmanām <br />
               ṛjutāmāryabuddhitvaṃ dayānītivyatikramam //
                <span class="ref">MatsP_148.70</span></p>
            
            
            <p id="MatsP_148.71">
               manyante durjanā nityaṃ sāma cāpi bhayodayāt <br />
               tasmād durjanam ākrāntuṃ śreyānpauruṣasaṃśrayaḥ //
                <span class="ref">MatsP_148.71</span></p>
            
            
            <p id="MatsP_148.72">
               ākrānte tu kriyā yuktā satāmetanmahāvratam <br />
               durjanaḥ sujanatvāya kalpate na kadācana //
                <span class="ref">MatsP_148.72</span></p>
            
            
            <p id="MatsP_148.73">
               sujano 'pi svabhāvasya tyāgaṃ vāñchetkadācana <br />
               evaṃ me budhyate buddhir yūyamatra vyavasyata //
                <span class="ref">MatsP_148.73</span></p>
            
            
            <p id="MatsP_148.74">
               evamuktaḥ sahasrākṣa evamevetyuvāca tam <br />
               kartavyatāṃ sa saṃcintya provācāmarasaṃsadi //
                <span class="ref">MatsP_148.74</span></p>
            
            *indra uvāca
            
            
            <p id="MatsP_148.75">
               sāvadhānena me vācaṃ śṛṇudhvaṃ nākavāsinaḥ <br />
               bhavanto yajñabhoktāras tuṣṭātmāno 'tisāttvikāḥ //
                <span class="ref">MatsP_148.75</span></p>
            
            
            <p id="MatsP_148.76">
               sve mahimni sthitā nityaṃ jagataḥ paripālakāḥ <br />
               bhavataścānimittena bādhane dānaveśvarāḥ //
                <span class="ref">MatsP_148.76</span></p>
            
            
            <p id="MatsP_148.77">
               teṣāṃ sāmādi naivāsti daṇḍa eva vidhīyatām <br />
               kriyatāṃ samarodyogaḥ sainyaṃ saṃyojyatāṃ mama //
                <span class="ref">MatsP_148.77</span></p>
            
            
            <p id="MatsP_148.78">
               ādriyantāṃ ca śastrāṇi pūjyantāmastradevatāḥ <br />
               vāhanāni ca yānāni yojayantu mamāmarāḥ //
                <span class="ref">MatsP_148.78</span></p>
            
            
            <p id="MatsP_148.79">
               yamaṃ senāpatiṃ kṛtvā śīghramevaṃ divaukasaḥ <br />
               ityuktāḥ samanahyanta devānāṃ ye pradhānataḥ //
                <span class="ref">MatsP_148.79</span></p>
            
            
            <p id="MatsP_148.80">
               vājināmayutenājau hemaghaṇṭāpariṣkṛtam <br />
               nānāścaryaguṇopetaṃ samprāptaṃ sarvadaivataiḥ //
                <span class="ref">MatsP_148.80</span></p>
            
            
            <p id="MatsP_148.81">
               rathaṃ mātalinā kḷptaṃ devarājasya durjayam <br />
               yamo mahiṣamāsthāya senāgre samavartata //
                <span class="ref">MatsP_148.81</span></p>
            
            
            <p id="MatsP_148.82">
               caṇḍakiṃkaravṛndena sarvataḥ parivāritaḥ <br />
               kalpakāloddhatajvālāpūritāmbaralocanaḥ //
                <span class="ref">MatsP_148.82</span></p>
            
            
            <p id="MatsP_148.83">
               hutāśanaśchāgarūḍhaḥ śaktihasto vyavasthitaḥ <br />
               pavano 'ṅkuśapāṇistu vistāritamahājavaḥ //
                <span class="ref">MatsP_148.83</span></p>
            
            
            <p id="MatsP_148.84">
               bhujagendrasamārūḍho jaleśo bhagavānsvayam <br />
               narayuktarathe devo rākṣaseśo viyaccaraḥ //
                <span class="ref">MatsP_148.84</span></p>
            
            
            <p id="MatsP_148.85">
               tīkṣṇakhaḍgayuto bhīmaḥ samare samavasthitaḥ <br />
               mahāsiṃharavo devo dhanādhyakṣo gadāyudhaḥ //
                <span class="ref">MatsP_148.85</span></p>
            
            
            <p id="MatsP_148.86">
               candrādityāvaśvinau ca caturaṅgabalānvitau <br />
               rājabhiḥ sahitāstasthur gandharvā hemabhūṣaṇāḥ //
                <span class="ref">MatsP_148.86</span></p>
            
            
            <p id="MatsP_148.87">
               hemapītottarāsaṅgāś citravarmarathāyudhāḥ <br />
               nākapṛṣṭhaśikhaṇḍāstu vaiḍūryamakaradhvajāḥ //
                <span class="ref">MatsP_148.87</span></p>
            
            
            <p id="MatsP_148.88">
               japāraktottarāsaṅgā rākṣasā raktamūrdhajāḥ <br />
               gṛdhradhvajā mahāvīryā nirmalāyovibhūṣaṇāḥ //
                <span class="ref">MatsP_148.88</span></p>
            
            
            <p id="MatsP_148.89">
               musalāsigadāhastā rathe coṣṇīṣadaṃśitāḥ <br />
               mahāmegharavā nāgā bhīmolkāśanihetayaḥ //
                <span class="ref">MatsP_148.89</span></p>
            
            
            <p id="MatsP_148.90">
               yakṣāḥ kṛṣṇāmbarabhṛto bhīmabāṇadhanurdharāḥ <br />
               tāmrolūkadhvajā raudrā hemaratnavibhūṣaṇāḥ //
                <span class="ref">MatsP_148.90</span></p>
            
            
            <p id="MatsP_148.91">
               dvīpicarmottarāsaṅgaṃ niśācarabalaṃ babhau <br />
               gārdhrapattradhvajaprāyam asthibhūṣaṇabhūṣitam //
                <span class="ref">MatsP_148.91</span></p>
            
            
            <p id="MatsP_148.92">
               musalāyudhaduṣprekṣyaṃ nānāprāṇimahāravam <br />
               kiṃnarāḥ śvetavasanāḥ sitapattripatākinaḥ //
                <span class="ref">MatsP_148.92</span></p>
            
            
            <p id="MatsP_148.93">
               mattebhavāhanaprāyās tīkṣṇatomarahetayaḥ <br />
               muktājālapariṣkāro haṃso rajatanirmitaḥ //
                <span class="ref">MatsP_148.93</span></p>
            
            
            <p id="MatsP_148.94">
               keturjalādhināthasya bhīmadhūmadhvajānalaḥ <br />
               padmarāgamahāratnaviṭapaṃ dhanadasya tu //
                <span class="ref">MatsP_148.94</span></p>
            
            
            <p id="MatsP_148.95">
               dhvajaṃ samucchritaṃ bhāti gantukāmamivāmbaram <br />
               vṛkeṇa kāṣṭhalohena yamasyāsīnmahādhvajaḥ //
                <span class="ref">MatsP_148.95</span></p>
            
            
            <p id="MatsP_148.96">
               rākṣaseśasya ketorvai pretasya mukhamābabhau <br />
               hemasiṃhadhvajau devau candrārkāvamitadyutī //
                <span class="ref">MatsP_148.96</span></p>
            
            
            <p id="MatsP_148.97">
               kumbhena ratnacitreṇa ketur aśvinayor abhūt <br />
               hemamātaṃgaracitaṃ citraratnapariṣkṛtam //
                <span class="ref">MatsP_148.97</span></p>
            
            
            <p id="MatsP_148.98">
               dhvajaṃ śatakratorāsīt sitacāmaramaṇḍitam <br />
               sanāgayakṣagandharvam ahoraganiśācarā //
                <span class="ref">MatsP_148.98</span></p>
            
            
            <p id="MatsP_148.99">
               senā sā devarājasya durjayā bhuvanatraye <br />
               koṭayastās trayastriṃśad devadevanikāyinām //
                <span class="ref">MatsP_148.99</span></p>
            
            
            <p id="MatsP_148.100">
               himācalābhe sitakarṇacāmare suvarṇapadmāmalasundarasraji <br />
               kṛtābhirāgojjvalakuṅkumāṅkure kapolalīlālikadambasaṃkule //
                <span class="ref">MatsP_148.100</span></p>
            
            
            <p id="MatsP_148.101">
               sthitastadairāvatanāmakuñjare mahābalaścitravibhūṣaṇāmbaraḥ <br />
               viśālavastrāṃśuvitānabhūṣitaḥ prakīrṇakeyūrabhujāgramaṇḍalaḥ <br />
               sahasradṛgbandisahasrasaṃstutas triviṣṭape 'śobhata pākaśāsanaḥ //
                <span class="ref">MatsP_148.101</span></p>
            
            
            <p id="MatsP_148.102">
               turaṃgamātaṃgabalaughasaṃkulā sitātapatradhvajarājiśālinī <br />
               camūśca sā durjayapattrisaṃtatā vibhāti nānāyudhayodhadustarā //
                <span class="ref">MatsP_148.102</span></p>
            
            </div>
         
         <div id="d1e129721">
            
            <h3>Matsya-Purāṇa 149</h3>
            *sūta uvāca
            
            
            <p id="MatsP_149.1">
               surāsurāṇāṃ sammardas tasminnatyantadāruṇe <br />
               tumulo 'timahānāsīt senayorubhayorapi //
                <span class="ref">MatsP_149.1</span></p>
            
            
            <p id="MatsP_149.2">
               garjatāṃ devadaityānāṃ śaṅkhabherīraveṇa ca <br />
               tūryāṇāṃ caiva nirghoṣair mātaṃgānāṃ ca bṛṃhitaiḥ //
                <span class="ref">MatsP_149.2</span></p>
            
            
            <p id="MatsP_149.3">
               hveṣatāṃ hayavṛndānāṃ rathanemisvanena ca <br />
               jyāghoṣeṇa ca śūrāṇāṃ tumulo 'timahānabhūt //
                <span class="ref">MatsP_149.3</span></p>
            
            
            <p id="MatsP_149.4">
               samāsādyobhaye sene parasparajayaiṣiṇām <br />
               roṣeṇātiparītānāṃ tyaktajīvitacetasām //
                <span class="ref">MatsP_149.4</span></p>
            
            
            <p id="MatsP_149.5">
               samāsādya tu te 'nyonyaṃ prakrameṇa vilomataḥ <br />
               rathenāsaktapādāto rathena ca turaṃgamaḥ //
                <span class="ref">MatsP_149.5</span></p>
            
            
            <p id="MatsP_149.6">
               hastī padātisaṃyukto rathinā ca kvacidrathī <br />
               mātaṃgenāparo hastī turaṃgairbahubhirgajaḥ //
                <span class="ref">MatsP_149.6</span></p>
            
            
            <p id="MatsP_149.7">
               padātireko bahubhir gajairmattaiśca yujyate <br />
               tataḥ prāsāśanigadābhindipālaparaśvadhaiḥ //
                <span class="ref">MatsP_149.7</span></p>
            
            
            <p id="MatsP_149.8">
               śaktibhiḥ paṭṭiśaiḥ śūlair mudgaraiḥ kuṇapairgaḍaiḥ <br />
               cakraiśca śaṅkubhiścaiva tomarairaṅkuśaiḥ sitaiḥ //
                <span class="ref">MatsP_149.8</span></p>
            
            
            <p id="MatsP_149.9">
               karṇinālīkanārācavatsadantārdhacandrakaiḥ <br />
               bhallaiśca śatapattraiśca śukatuṇḍaiśca nirmalaiḥ //
                <span class="ref">MatsP_149.9</span></p>
            
            
            <p id="MatsP_149.10">
               vṛṣṭiratyadbhutākārā gagane samadṛśyata <br />
               saṃpracchādya diśaḥ sarvās tamomayamivākarot //
                <span class="ref">MatsP_149.10</span></p>
            
            
            <p id="MatsP_149.11">
               na prājñāyata te 'nyonyaṃ tasmiṃstamasi saṃkule <br />
               alakṣyaṃ visṛjantaste hetisaṃghātamuddhatam //
                <span class="ref">MatsP_149.11</span></p>
            
            
            <p id="MatsP_149.12">
               patitaṃ senayormadhye nirīkṣante parasparam <br />
               tato dhvajairbhujaiśchattraiḥ śirobhiśca sakuṇḍalaiḥ //
                <span class="ref">MatsP_149.12</span></p>
            
            
            <p id="MatsP_149.13">
               gajaisturaṃgaiḥ pādātaiḥ patadbhiḥ patitairapi <br />
               ākāśasaraso bhraṣṭaiḥ paṅkajairiva bhūḥ stṛtā //
                <span class="ref">MatsP_149.13</span></p>
            
            
            <p id="MatsP_149.14">
               bhagnadantā bhinnakumbhāś chinnadīrghamahākarāḥ <br />
               gajāḥ śalanibhāḥ petur dharaṇyāṃ rudhirasravāḥ //
                <span class="ref">MatsP_149.14</span></p>
            
            
            <p id="MatsP_149.15">
               bhagneṣādaṇḍacakrākṣā rathāśca śakalīkṛtāḥ <br />
               petuḥ śakalatāṃ yātās turaṃgāśca sahasraśaḥ //
                <span class="ref">MatsP_149.15</span></p>
            
            
            <p id="MatsP_149.16">
               tato 'sṛghradadustārā pṛthivī samajāyata <br />
               nadyaśca rudhirāvartā harṣadāḥ piśitāśinām <br />
               vetālākrīḍamabhavat tatsaṃkularaṇājiram //
                <span class="ref">MatsP_149.16</span></p>
            
            </div>
         
         <div id="d1e130042">
            
            <h3>Matsya-Purāṇa 150</h3>
            *sūta uvāca
            
            
            <p id="MatsP_150.1">
               atha grasanamālokya yamaḥ krodhavimūrchitaḥ <br />
               vavarṣa śaravarṣeṇa viśeṣeṇāgnivarcasā //
                <span class="ref">MatsP_150.1</span></p>
            
            
            <p id="MatsP_150.2">
               sa viddho bahubhirbāṇair grasano 'tiparākramaḥ <br />
               kṛtapratikṛtākāṅkṣī dhanurānamya bhairavam //
                <span class="ref">MatsP_150.2</span></p>
            
            
            <p id="MatsP_150.3">
               śataiḥ pañcabhiratyugraiḥ śarāṇāṃ yamamardayat <br />
               sa vicintya yamo bāṇān grasanasyātipauruṣam //
                <span class="ref">MatsP_150.3</span></p>
            
            
            <p id="MatsP_150.4">
               bāṇavṛṣṭibhirugrābhir yamo grasanamardayat <br />
               kṛtāntaśaravṛṣṭiṃ tāṃ viyati pratisarpiṇīm //
                <span class="ref">MatsP_150.4</span></p>
            
            
            <p id="MatsP_150.5">
               cicheda śaravarṣeṇa grasano dānaveśvaraḥ <br />
               viphalāṃ tāṃ samālokya yamastāṃ śarasaṃtatim //
                <span class="ref">MatsP_150.5</span></p>
            
            
            <p id="MatsP_150.6">
               sa vicintya śaravrātaṃ grasanasya rathaṃ prati <br />
               cikṣepa mudgaraṃ ghoraṃ tarasā tasya cāntakaḥ //
                <span class="ref">MatsP_150.6</span></p>
            
            
            <p id="MatsP_150.7">
               sa taṃ mudgaram āyāntam utplutya gaganasthitam <br />
               jagrāha vāmahastena yāmyaṃ dānavanandanaḥ //
                <span class="ref">MatsP_150.7</span></p>
            
            
            <p id="MatsP_150.8">
               tameva mudgaraṃ gṛhya yamasya mahiṣaṃ ruṣā <br />
               pātayāmāsa vegena sa papāta mahītale //
                <span class="ref">MatsP_150.8</span></p>
            
            
            <p id="MatsP_150.9">
               utplutyātha yamastasmān mahiṣānniṣpatiṣyataḥ <br />
               prāsena tāḍayāmāsa grasanaṃ vadane dṛḍham //
                <span class="ref">MatsP_150.9</span></p>
            
            
            <p id="MatsP_150.10">
               sa tu prāsaprahāreṇa mūrchito nyapatadbhuvi <br />
               grasanaṃ patitaṃ dṛṣṭvā jambho bhīmaparākramaḥ //
                <span class="ref">MatsP_150.10</span></p>
            
            
            <p id="MatsP_150.11">
               yamasya bhindipālena prahāramakaroddhṛdi <br />
               yamastena prahāreṇa susrāva rudhiraṃ mukhāt //
                <span class="ref">MatsP_150.11</span></p>
            
            
            <p id="MatsP_150.12">
               kṛtāntaṃ marditaṃ dṛṣṭvā gadāpāṇirdhanādhipaḥ <br />
               vṛto yakṣāyutaśatair jambhaṃ pratyudyayau ruṣā //
                <span class="ref">MatsP_150.12</span></p>
            
            
            <p id="MatsP_150.13">
               jambho ruṣā tam āyāntaṃ dānavānīkasaṃvṛtaḥ <br />
               uvāca prājño vākyaṃ tu yathā snigdhena bhāṣitam //
                <span class="ref">MatsP_150.13</span></p>
            
            
            <p id="MatsP_150.14">
               grasano labdhasaṃjño 'tha yamasya prāhiṇodgadām <br />
               maṇihemapariṣkārāṃ gurvīm arivimardinīm //
                <span class="ref">MatsP_150.14</span></p>
            
            
            <p id="MatsP_150.15">
               tāmapratarkyāṃ samprekṣya gadāṃ mahiṣavāhanaḥ <br />
               gadāyāḥ pratighātārthaṃ jagaddalanabhairavam //
                <span class="ref">MatsP_150.15</span></p>
            
            
            <p id="MatsP_150.16">
               daṇḍaṃ mumoca kopena jvālāmālāsamākulam <br />
               sa gadāṃ viyati prāpya rarāsāmbudharo yathā //
                <span class="ref">MatsP_150.16</span></p>
            
            
            <p id="MatsP_150.17">
               saṃghaṭṭamabhavattābhyāṃ śailābhyāmiva duḥsaham <br />
               tābhyāṃ niṣpeṣanirhrādajaḍīkṛtadigantaram //
                <span class="ref">MatsP_150.17</span></p>
            
            
            <p id="MatsP_150.18">
               jagad vyākulatāṃ yātaṃ pralayāgamaśaṅkayā <br />
               kṣaṇātpraśāntanirhrādaṃ jvaladulkāsamācitam //
                <span class="ref">MatsP_150.18</span></p>
            
            
            <p id="MatsP_150.19">
               niṣpeṣaṇe tayorbhīmam abhūdgaganagocaram <br />
               nihatyātha gadāṃ daṇḍas tato grasanamūrdhani //
                <span class="ref">MatsP_150.19</span></p>
            
            
            <p id="MatsP_150.20">
               hṛtvā śriyamivānartho durvṛttasyāpataddṛḍhaḥ <br />
               sa tu tena prahāreṇa dṛṣṭvā satimirā diśaḥ //
                <span class="ref">MatsP_150.20</span></p>
            
            
            <p id="MatsP_150.21">
               papāta bhūmau niḥsaṃjño bhūmireṇuvibhūṣitaḥ <br />
               tato hāhāravo ghoraḥ senayorubhayorabhūt //
                <span class="ref">MatsP_150.21</span></p>
            
            
            <p id="MatsP_150.22">
               tato muhūrtamātreṇa grasanaḥ prāpya cetanām <br />
               apaśyatsvāṃ tanuṃ dhvastāṃ vilolābharaṇāmbarām //
                <span class="ref">MatsP_150.22</span></p>
            
            
            <p id="MatsP_150.23">
               sa cāpi cintayāmāsa kṛte pratikṛtikriyām <br />
               madvidhe vastuni puṃsi prabhoḥ paribhavodayāt //
                <span class="ref">MatsP_150.23</span></p>
            
            
            <p id="MatsP_150.24">
               mayyāśritāni sainyāni jite mayi vināśitā <br />
               asaṃbhāvita evāstu janaḥ svacchandaceṣṭitaḥ //
                <span class="ref">MatsP_150.24</span></p>
            
            
            <p id="MatsP_150.25">
               na tu vyarthaśatodghuṣṭasaṃbhāvitadhano naraḥ <br />
               evaṃ saṃcintya vegena samuttasthau mahābalaḥ //
                <span class="ref">MatsP_150.25</span></p>
            
            
            <p id="MatsP_150.26">
               mudgaraṃ kāladaṇḍābhaṃ gṛhītvā girisaṃnibhaḥ <br />
               grasano ghorasaṃkalpaḥ saṃdaṣṭauṣṭhapuṭacchadaḥ //
                <span class="ref">MatsP_150.26</span></p>
            
            
            <p id="MatsP_150.27">
               rathena tvarito gacchan nāsasādāntakaṃ raṇe <br />
               samāsādya yamaṃ yuddhe grasano bhrāmya mudgaram //
                <span class="ref">MatsP_150.27</span></p>
            
            
            <p id="MatsP_150.28">
               vegena mahatā raudraṃ cikṣepa yamamūrdhani <br />
               vilokya mudgaraṃ dīptaṃ yamaḥ saṃbhrāntalocanaḥ //
                <span class="ref">MatsP_150.28</span></p>
            
            
            <p id="MatsP_150.29">
               vañcayāmāsa durdharṣaṃ mudgaraṃ sa mahābalaḥ <br />
               tasminnapasṛte dūraṃ caṇḍānāṃ bhīmakarmaṇām //
                <span class="ref">MatsP_150.29</span></p>
            
            
            <p id="MatsP_150.30">
               yāmyānāṃ kiṃkarāṇāṃ tu sahasraṃ niṣpipeṣa ha <br />
               tatastāṃ nihatāṃ dṛṣṭvā ghorāṃ kiṃkaravāhinīm //
                <span class="ref">MatsP_150.30</span></p>
            
            
            <p id="MatsP_150.31">
               agamatparamaṃ kṣobhaṃ nānāpraharaṇodyataḥ <br />
               grasanastu samālokya tāṃ kiṃkaramayīṃ camūm //
                <span class="ref">MatsP_150.31</span></p>
            
            
            <p id="MatsP_150.32">
               mene yamasahasrāṇi sṛṣṭāni yamamāyayā <br />
               nigrāhya grasanaḥ senāṃ visṛjannastravṛṣṭayaḥ //
                <span class="ref">MatsP_150.32</span></p>
            
            
            <p id="MatsP_150.33">
               kalpāntaghorasaṃkāśo babhūva krodhamūrchitaḥ <br />
               kāṃścidbibheda śūlena kāṃścidbāṇairajihmagaiḥ //
                <span class="ref">MatsP_150.33</span></p>
            
            
            <p id="MatsP_150.34">
               kāṃścit pipeṣa gadayā kāṃśca mudgaravṛṣṭibhiḥ <br />
               kecitprāsaprahāraiśca dāruṇaistāḍitāstadā //
                <span class="ref">MatsP_150.34</span></p>
            
            
            <p id="MatsP_150.35">
               apare bahuśastasya lalamburbāhumaṇḍale <br />
               śilābhirapare jaghnur drumairanyairmahocchrayaiḥ //
                <span class="ref">MatsP_150.35</span></p>
            
            
            <p id="MatsP_150.36">
               tasyāpare tu gātreṣu daśanairapyadaṃśayan <br />
               apare muṣṭibhiḥ pṛṣṭhaṃ kiṃkarāḥ praharanti ca //
                <span class="ref">MatsP_150.36</span></p>
            
            
            <p id="MatsP_150.37">
               abhidrutastathā ghorair grasanaḥ krodhamūrchitaḥ <br />
               utsṛjya gātraṃ bhūpṛṣṭhe niṣpipeṣa sahasraśaḥ //
                <span class="ref">MatsP_150.37</span></p>
            
            
            <p id="MatsP_150.38">
               kāṃścidutthāya muṣṭibhir jaghne kiṃkarasaṃśrayān <br />
               sa tu kiṃkarayuddhena grasanaḥ śramamāptavān //
                <span class="ref">MatsP_150.38</span></p>
            
            
            <p id="MatsP_150.39">
               tamālokya yamaḥ śrāntaṃ nihatāṃ ca svavāhinīm <br />
               ājagāma samudyamya daṇḍaṃ mahiṣavāhanaḥ //
                <span class="ref">MatsP_150.39</span></p>
            
            
            <p id="MatsP_150.40">
               grasanastu samāyāntam ājaghne gadayorasi <br />
               acintayitvā tatkarma grasanasyāntako 'rihā //
                <span class="ref">MatsP_150.40</span></p>
            
            
            <p id="MatsP_150.41">
               jaghne rathasya mūrdhanyān vyāghrāndaṇḍena kopanaḥ <br />
               sa ratho daṇḍamathitair vyāghrairardhair vikṛṣyate //
                <span class="ref">MatsP_150.41</span></p>
            
            
            <p id="MatsP_150.42">
               saṃśayaḥ puruṣasyeva cittaṃ daityasya tadratham <br />
               samutsṛjya rathaṃ daityaḥ padātirdharaṇīṃ gataḥ //
                <span class="ref">MatsP_150.42</span></p>
            
            
            <p id="MatsP_150.43">
               yamaṃ bhujābhyāmādāya yodhayāmāsa dānavaḥ <br />
               yamo 'pi śastrāṇyutsṛjya bāhuyuddheṣvavartata //
                <span class="ref">MatsP_150.43</span></p>
            
            
            <p id="MatsP_150.44">
               grasanaḥ kaṭivastraistu yamaṃ guhya baloddhataḥ <br />
               bhrāmayāmāsa vegena pracittamiva sambhramaḥ //
                <span class="ref">MatsP_150.44</span></p>
            
            
            <p id="MatsP_150.45">
               yamo 'pi kaṇṭhe 'vaṣṭabhya daityaṃ bāhuyugena tu <br />
               vegena bhrāmayāmāsa samutkṛṣya mahītalāt //
                <span class="ref">MatsP_150.45</span></p>
            
            
            <p id="MatsP_150.46">
               tato muṣṭibhiranyonyaṃ nirdayau tau nijaghnatuḥ <br />
               daityendrasyātikāyatvāt tataḥ śrāntabhujo yamaḥ //
                <span class="ref">MatsP_150.46</span></p>
            
            
            <p id="MatsP_150.47">
               skandhe nidhāya daityasya mukhaṃ viśrāntimaicchata <br />
               tamālakṣya tato daityaḥ śrāntamantakamojasā //
                <span class="ref">MatsP_150.47</span></p>
            
            
            <p id="MatsP_150.48">
               niṣpipeṣa mahīpṛṣṭhe bahuśaḥ pārṣṇipāṇibhiḥ <br />
               yāvadyamasya vadanāt susrāva rudhiraṃ bahu //
                <span class="ref">MatsP_150.48</span></p>
            
            
            <p id="MatsP_150.49">
               nirjīvitaṃ yamaṃ dṛṣṭvā tataḥ saṃtyajya dānavaḥ <br />
               jayaṃ prāpyoddhataṃ daityo nādaṃ muktvā mahāsvanaḥ //
                <span class="ref">MatsP_150.49</span></p>
            
            
            <p id="MatsP_150.50">
               svayaṃ sainyaṃ samāsādya tasthau giririvācalaḥ <br />
               dhanādhipasya jambhena sāyakairmarmabhedibhiḥ //
                <span class="ref">MatsP_150.50</span></p>
            
            
            <p id="MatsP_150.51">
               diśo 'varuddhāḥ kruddhena sainyaṃ cāsya nikṛntitam <br />
               tataḥ krodhaparītastu dhaneśo jambhadānavam //
                <span class="ref">MatsP_150.51</span></p>
            
            
            <p id="MatsP_150.52">
               hṛdi vivyādha bāṇānāṃ sahasreṇāgnivarcasām <br />
               sārathiṃ ca śatenājau dhvajaṃ daśabhireva ca //
                <span class="ref">MatsP_150.52</span></p>
            
            
            <p id="MatsP_150.53">
               hastau ca pañcasaptatyā mārgaṇairdaśabhirdhanuḥ <br />
               mārgaṇair barhipattrāṅgais tailadhautairajihmagaiḥ //
                <span class="ref">MatsP_150.53</span></p>
            
            
            <p id="MatsP_150.54">
               siṃhamekena taṃ tīkṣṇair vivyādha daśabhiḥ śaraiḥ <br />
               jambhastu karma taddṛṣṭvā dhaneśasyātiduṣkaram //
                <span class="ref">MatsP_150.54</span></p>
            
            
            <p id="MatsP_150.55">
               hṛdi dhairyaṃ samālambya kiṃcitsaṃtrastamānasaḥ <br />
               jagrāha niśitānbāṇāñ chatrumarmavibhedinaḥ //
                <span class="ref">MatsP_150.55</span></p>
            
            
            <p id="MatsP_150.56">
               ākarṇākṛṣṭacāpastu jambhaḥ krodhapariplutaḥ <br />
               vivyādha dhanadaṃ tīkṣṇaiḥ śarairvakṣasi dānavaḥ //
                <span class="ref">MatsP_150.56</span></p>
            
            
            <p id="MatsP_150.57">
               sārathiṃ cāsya bāṇena dṛḍhenābhyahanaddhṛdi <br />
               cicheda jyāmathaikena tailadhautena dānavaḥ //
                <span class="ref">MatsP_150.57</span></p>
            
            
            <p id="MatsP_150.58">
               tatastu niśitairbāṇair dāruṇair marmabhedibhiḥ <br />
               vivyādhorasi vitteśaṃ daśabhiḥ krūrakarmakṛt //
                <span class="ref">MatsP_150.58</span></p>
            
            
            <p id="MatsP_150.59">
               mohaṃ paramato gacchan dṛḍhaviddho hi vittapaḥ <br />
               sa kṣaṇāddhairyamālambya dhanurākṛṣya bhairavam //
                <span class="ref">MatsP_150.59</span></p>
            
            
            <p id="MatsP_150.60">
               kiranbāṇasahasrāṇi niśitāni dhanādhipaḥ <br />
               diśaḥ khaṃ vidiśo bhūmīr anīkānyasurasya ca //
                <span class="ref">MatsP_150.60</span></p>
            
            
            <p id="MatsP_150.61">
               pūrayāmāsa vegena saṃchādya ravimaṇḍalam <br />
               jambho 'pi paramekaikaṃ śarairbahubhirāhave //
                <span class="ref">MatsP_150.61</span></p>
            
            
            <p id="MatsP_150.62">
               cicheda laghusaṃdhāno dhaneśasyātipauruṣāt <br />
               tato dhaneśaḥ saṃkruddho dānavendrasya karmaṇā //
                <span class="ref">MatsP_150.62</span></p>
            
            
            <p id="MatsP_150.63">
               vyadhamattasya sainyāni nānāsāyakavṛṣṭibhiḥ <br />
               taddṛṣṭvā duṣkṛtaṃ karma dhanādhyakṣasya dānavaḥ //
                <span class="ref">MatsP_150.63</span></p>
            
            
            <p id="MatsP_150.64">
               gṛhītvā mudgaraṃ bhīmam āyasaṃ hemabhūṣitam <br />
               dhanadānucarānyakṣān niṣpipeṣa sahasraśaḥ //
                <span class="ref">MatsP_150.64</span></p>
            
            
            <p id="MatsP_150.65">
               te vadhyamānā daityena muñcanto bhairavānravān <br />
               rathaṃ dhanapateḥ sarve parivārya vyavasthitāḥ //
                <span class="ref">MatsP_150.65</span></p>
            
            
            <p id="MatsP_150.66">
               dṛṣṭvā tānarditāndevaḥ śūlaṃ jagrāha dāruṇam <br />
               tena daityasahasrāṇi sūdayāmāsa satvaraḥ //
                <span class="ref">MatsP_150.66</span></p>
            
            
            <p id="MatsP_150.67">
               kṣīyamāṇeṣu daityeṣu dānavaḥ krodhamūrchitaḥ <br />
               jagrāha paraśuṃ daityo mardanaṃ daityavidviṣām //
                <span class="ref">MatsP_150.67</span></p>
            
            
            <p id="MatsP_150.68">
               sa tena śitadhāreṇa dhanabhartur mahāratham <br />
               cicheda śataśo daityo hy ākhuḥ snigdhamivāmbaram //
                <span class="ref">MatsP_150.68</span></p>
            
            
            <p id="MatsP_150.69">
               padātiratha vitteśo gadāmādāya bhairavīm <br />
               mahāhavavimardeṣu dṛptaśatruvināśinīm //
                <span class="ref">MatsP_150.69</span></p>
            
            
            <p id="MatsP_150.70">
               adhṛṣyāṃ sarvabhūtānāṃ bahuvarṣagaṇārcitām <br />
               nānācandanadigdhāṅgāṃ divyapuṣpavivāsitām //
                <span class="ref">MatsP_150.70</span></p>
            
            
            <p id="MatsP_150.71">
               nirmalāyomayīṃ gurvīm amoghāṃ hemabhūṣaṇām <br />
               cikṣepa mūrdhni saṃkruddho jambhasya tu dhanādhipaḥ //
                <span class="ref">MatsP_150.71</span></p>
            
            
            <p id="MatsP_150.72">
               āyāntīṃ tāṃ samālokya taḍitsaṃghātamaṇḍitām <br />
               daityo gadābhighātārthaṃ śastravṛṣṭiṃ mumoca ha //
                <span class="ref">MatsP_150.72</span></p>
            
            
            <p id="MatsP_150.73">
               cakrāṇi kuṇapānprāsān bhuśuṇḍīḥ paṭṭiśānapi <br />
               hemakeyūranaddhābhyāṃ bāhubhyāṃ caṇḍavikramaḥ //
                <span class="ref">MatsP_150.73</span></p>
            
            
            <p id="MatsP_150.74">
               vyarthīkṛtya tu tānsarvān āyudhāndaityavakṣasi <br />
               prasphurantī papātogrā maholkevādrikandare //
                <span class="ref">MatsP_150.74</span></p>
            
            
            <p id="MatsP_150.75">
               sa tayābhihato gāḍhaṃ papāta rathakūbare <br />
               srotobhiścāsya rudhiraṃ susrāva gatacetasaḥ //
                <span class="ref">MatsP_150.75</span></p>
            
            
            <p id="MatsP_150.76">
               jambhaṃ tu nihataṃ matvā kujambho bhairavasvanaḥ <br />
               dhanādhipasya saṃkruddho vākyenātīva kopitaḥ //
                <span class="ref">MatsP_150.76</span></p>
            
            
            <p id="MatsP_150.77">
               cakre bāṇamayaṃ jālaṃ dikṣu yakṣādhipasya tu <br />
               cicheda bāṇajālaṃ tad ardhacandraiḥ śitaistataḥ //
                <span class="ref">MatsP_150.77</span></p>
            
            
            <p id="MatsP_150.78">
               mumoca śaravṛṣṭiṃ tu tasmai yakṣādhipo balī <br />
               sa taṃ daityaḥ śaravrātaṃ cicheda niśitaiḥ śaraiḥ //
                <span class="ref">MatsP_150.78</span></p>
            
            
            <p id="MatsP_150.79">
               vyarthīkṛtāṃ tu tāṃ dṛṣṭvā śaravṛṣṭiṃ dhanādhipaḥ <br />
               śaktiṃ jagrāha durdharṣāṃ hemaghaṇṭāṭṭahāsinīm //
                <span class="ref">MatsP_150.79</span></p>
            
            
            <p id="MatsP_150.80">
               bāhunā ratnakeyūrakāntisaṃtānahāsinā <br />
               sa tāṃ nirūpya vegena kujambhāya mumoca ha //
                <span class="ref">MatsP_150.80</span></p>
            
            
            <p id="MatsP_150.81">
               sā kujambhasya hṛdayaṃ dārayāmāsa dāruṇam <br />
               vittehā svalpasattvasya puruṣasyeva bhāvitā //
                <span class="ref">MatsP_150.81</span></p>
            
            
            <p id="MatsP_150.82">
               athāsya hṛdayaṃ bhittvā jagāma dharaṇītalam <br />
               tato muhūrtādasvastho dānavo dāruṇākṛtiḥ //
                <span class="ref">MatsP_150.82</span></p>
            
            
            <p id="MatsP_150.83">
               jagrāha paṭṭiśaṃ daityaḥ prāṃśuṃ śitaśilāmukham <br />
               sa tena paṭṭiśenājau dhanadasya stanāntaram //
                <span class="ref">MatsP_150.83</span></p>
            
            
            <p id="MatsP_150.84">
               vākyena tīkṣṇarūpeṇa marmāntaravisarpiṇā <br />
               nirbibhedābhijātasya hṛdayaṃ durjano yathā //
                <span class="ref">MatsP_150.84</span></p>
            
            
            <p id="MatsP_150.85">
               tena paṭṭiśaghātena dhaneśaḥ parimūrchitaḥ <br />
               nipapāta rathopasthe jarjaro dhūrvaho yathā //
                <span class="ref">MatsP_150.85</span></p>
            
            
            <p id="MatsP_150.86">
               tathāgataṃ tu taṃ dṛṣṭvā dhaneśaṃ naravāhanam <br />
               khaḍgāstro nirṛtirdevo niśācarabalānugaḥ //
                <span class="ref">MatsP_150.86</span></p>
            
            
            <p id="MatsP_150.87">
               abhidudrāva vegena kujambhaṃ bhīmavikramam <br />
               atha dṛṣṭvā tu durdharṣaṃ kujambho rākṣaseśvaram //
                <span class="ref">MatsP_150.87</span></p>
            
            
            <p id="MatsP_150.88">
               codayāmāsa sainyāni rākṣasendravadhaṃ prati <br />
               sa dṛṣṭvā coditāṃ senāṃ bhallanānāstrabhīṣaṇām //
                <span class="ref">MatsP_150.88</span></p>
            
            
            <p id="MatsP_150.89">
               rathādāplutya vegena bhūṣaṇadyutibhāsvaraḥ <br />
               khaḍgena kamalānīva vikośenāmbaratviṣā //
                <span class="ref">MatsP_150.89</span></p>
            
            
            <p id="MatsP_150.90">
               cicheda ripuvaktrāṇi vicitrāṇi samantataḥ <br />
               tiryakpṛṣṭhamadhaścordhvaṃ dīrghabāhurmahāsinā //
                <span class="ref">MatsP_150.90</span></p>
            
            
            <p id="MatsP_150.91">
               saṃdaṣṭauṣṭhapuṭāṭopabhrukuṭīvikaṭānanaḥ <br />
               pracaṇḍakoparaktākṣo nyakṛntaddānavānraṇe //
                <span class="ref">MatsP_150.91</span></p>
            
            
            <p id="MatsP_150.92">
               tato niḥśeṣitaprāyāṃ vilokya svāmanīkinīm <br />
               muktvā kujambho dhanadaṃ rākṣasendramabhidravan //
                <span class="ref">MatsP_150.92</span></p>
            
            
            <p id="MatsP_150.93">
               labdhasaṃjño 'tha jambhastu dhanādhyakṣapadānugān <br />
               jīvagrāhānsa jagrāha baddhvā pāśaiḥ sahasraśaḥ //
                <span class="ref">MatsP_150.93</span></p>
            
            
            <p id="MatsP_150.94">
               mūrtimanti tu ratnāni vividhāni ca dānavāḥ <br />
               vāhanāni ca divyāni vimānāni sahasraśaḥ //
                <span class="ref">MatsP_150.94</span></p>
            
            
            <p id="MatsP_150.95">
               dhaneśo labdhasaṃjño 'tha tāmavasthāṃ vilokya tu <br />
               niḥśvasandīrghamuṣṇaṃ ca roṣāttāmravilocanaḥ //
                <span class="ref">MatsP_150.95</span></p>
            
            
            <p id="MatsP_150.96">
               dhyātvāstraṃ gāruḍaṃ divyaṃ bāṇaṃ saṃdhāya kārmuke <br />
               mumoca dānavānīke taṃ bāṇaṃ śatrudāraṇam //
                <span class="ref">MatsP_150.96</span></p>
            
            
            <p id="MatsP_150.97">
               prathamaṃ kārmukāttasya niścerurdhūmarājayaḥ <br />
               anantaraṃ sphuliṅgānāṃ koṭayo dīptavarcasām //
                <span class="ref">MatsP_150.97</span></p>
            
            
            <p id="MatsP_150.98">
               tato jvālākulaṃ vyoma cakārāstraṃ samantataḥ <br />
               tataḥ krameṇa durvāraṃ nānārūpaṃ tadābhavat //
                <span class="ref">MatsP_150.98</span></p>
            
            
            <p id="MatsP_150.99">
               amūrtaścābhavalloko hy andhakārasamāvṛtaḥ <br />
               tato 'ntarikṣe śaṃsanti tejaste tu pariṣkṛtam //
                <span class="ref">MatsP_150.99</span></p>
            
            
            <p id="MatsP_150.100">
               kujambhastatsamālocya dānavo 'tiparākramaḥ <br />
               abhidudrāva vegena padātirdhanadaṃ nadan //
                <span class="ref">MatsP_150.100</span></p>
            
            
            <p id="MatsP_150.101">
               athābhimukham āyāntaṃ daityaṃ dṛṣṭvā dhanādhipaḥ <br />
               babhūva sambhramāviṣṭaḥ palāyanaparāyaṇaḥ //
                <span class="ref">MatsP_150.101</span></p>
            
            
            <p id="MatsP_150.102">
               tataḥ palāyatastasya mukuṭaṃ ratnamaṇḍitam <br />
               papāta bhūtale dīptaṃ ravibimbamivāmbarāt //
                <span class="ref">MatsP_150.102</span></p>
            
            
            <p id="MatsP_150.103">
               śūrāṇāmabhijātānāṃ bhartaryapasṛte raṇāt <br />
               martuṃ saṃgrāmaśirasi yuktaṃ tadbhūṣaṇāgrataḥ //
                <span class="ref">MatsP_150.103</span></p>
            
            
            <p id="MatsP_150.104">
               iti vyavasya durdharṣā nānāśastrāstrapāṇayaḥ <br />
               yuyutsavaḥ sthitā yakṣā mukuṭaṃ parivārya tam //
                <span class="ref">MatsP_150.104</span></p>
            
            
            <p id="MatsP_150.105">
               abhimānadhanā vīrā dhanadasya padānugāḥ <br />
               tānamarṣācca samprekṣya dānavaścaṇḍapauruṣaḥ //
                <span class="ref">MatsP_150.105</span></p>
            
            
            <p id="MatsP_150.106">
               bhuśuṇḍīṃ bhairavākārāṃ gṛhītvā śailagauravām <br />
               rakṣiṇo mukuṭasyātha niṣpipeṣa niśācarān //
                <span class="ref">MatsP_150.106</span></p>
            
            
            <p id="MatsP_150.107">
               tānpramathyātha danujo mukuṭaṃ tatsvake rathe <br />
               samāropyāmararipur jitvā dhanadamāhave //
                <span class="ref">MatsP_150.107</span></p>
            
            
            <p id="MatsP_150.108">
               dhanāni ratnāni ca mūrtimanti tathā nidhānāni śarīriṇaśca <br />
               ādāya sarvāṇi jagāma daityo jambhaḥ svasainyaṃ danujendrasiṃhaḥ <br />
               dhanādhipo vai vinikīrṇamūrdhajo jagāma dīnaḥ surabharturantikam //
                <span class="ref">MatsP_150.108</span></p>
            
            
            <p id="MatsP_150.109">
               kujambhenātha saṃsakto rajanīcaranandanaḥ <br />
               māyāmamoghāmāśritya tāmasīṃ rākṣaseśvaraḥ //
                <span class="ref">MatsP_150.109</span></p>
            
            
            <p id="MatsP_150.110">
               mohayāmāsa daityendraṃ jagatkṛtvā tamomayam <br />
               tato viphalanetrāṇi dānavānāṃ balāni tu //
                <span class="ref">MatsP_150.110</span></p>
            
            
            <p id="MatsP_150.111">
               na śekuścalitaṃ tatra padādapi padaṃ tadā <br />
               tato nānāstravarṣeṇa dānavānāṃ mahācamūm //
                <span class="ref">MatsP_150.111</span></p>
            
            
            <p id="MatsP_150.112">
               jaghāna ghananīhāratimirāturavāhanām <br />
               vadhyamāneṣu daityeṣu kujambhe mūḍhacetasi //
                <span class="ref">MatsP_150.112</span></p>
            
            
            <p id="MatsP_150.113">
               mahiṣo dānavendrastu kalpāntāmbhodasaṃnibhaḥ <br />
               astraṃ cakāra sāvitram ulkāsaṃghātamaṇḍitam //
                <span class="ref">MatsP_150.113</span></p>
            
            
            <p id="MatsP_150.114">
               vijṛmbhatyatha sāvitre paramāstre pratāpini <br />
               praṇāśamagamattīvraṃ tamo ghoramanantaram //
                <span class="ref">MatsP_150.114</span></p>
            
            
            <p id="MatsP_150.115">
               tato 'straṃ visphuliṅgāṅkaṃ tamaḥ kṛtsnaṃ vyanāśayat <br />
               praphullāruṇapadmaughaṃ śaradīvāmalaṃ saraḥ //
                <span class="ref">MatsP_150.115</span></p>
            
            
            <p id="MatsP_150.116">
               tatastamasi saṃśānte daityendrāḥ prāptacakṣuṣaḥ <br />
               cakruḥ krūreṇa manasā devānīkaiḥ sahādbhutam //
                <span class="ref">MatsP_150.116</span></p>
            
            
            <p id="MatsP_150.117">
               śastrairamarṣānnirmuktair bhujaṃgāstraṃ vinoditam <br />
               athādāya dhanurghoram iṣūṃścāśīviṣopamān //
                <span class="ref">MatsP_150.117</span></p>
            
            
            <p id="MatsP_150.118">
               kujambho 'dhāvata kṣiptaṃ rakṣorājabalaṃ prati <br />
               rākṣasendrastam āyāntaṃ vilokya sapadānugaḥ //
                <span class="ref">MatsP_150.118</span></p>
            
            
            <p id="MatsP_150.119">
               vivyādha niśitairbāṇaiḥ krūrāśīviṣabhīṣaṇaiḥ <br />
               tadādānaṃ ca saṃdhānaṃ na mokṣaścāpi lakṣyate //
                <span class="ref">MatsP_150.119</span></p>
            
            
            <p id="MatsP_150.120">
               cichedāsya śaravrātān svaśarair atilāghavāt <br />
               dhvajaṃ paramatīkṣṇena citrakarmāmaradviṣaḥ //
                <span class="ref">MatsP_150.120</span></p>
            
            
            <p id="MatsP_150.121">
               sārathiṃ cāsya bhallena rathanīḍādapātayat <br />
               kujambhaḥ karma taddṛṣṭvā rākṣasendrasya saṃyuge //
                <span class="ref">MatsP_150.121</span></p>
            
            
            <p id="MatsP_150.122">
               roṣaraktekṣaṇayuto rathādāplutya dānavaḥ <br />
               khaḍgaṃ jagrāha vegena śaradambaranirmalam //
                <span class="ref">MatsP_150.122</span></p>
            
            
            <p id="MatsP_150.123">
               carma codayakhaṇḍendudaśakena vibhūṣitam <br />
               abhyadravadraṇe daityo rakṣo 'dhipatimojasā //
                <span class="ref">MatsP_150.123</span></p>
            
            
            <p id="MatsP_150.124">
               taṃ rakṣo 'dhipatiḥ prāptaṃ mudgareṇāhanaddhṛdi <br />
               sa tu tena prahāreṇa kṣīṇaḥ saṃbhrāntamānasaḥ //
                <span class="ref">MatsP_150.124</span></p>
            
            
            <p id="MatsP_150.125">
               tasthāvaceṣṭo danujo yathā dhīro dharādharaḥ <br />
               sa muhūrtaṃ samāśvasto dānavendro 'tidurjayaḥ //
                <span class="ref">MatsP_150.125</span></p>
            
            
            <p id="MatsP_150.126">
               rathamāruhya jagrāha rakṣo vāmakareṇa tu <br />
               keśeṣu nirṛtiṃ daityo jānunākramya dhiṣṭhitam //
                <span class="ref">MatsP_150.126</span></p>
            
            
            <p id="MatsP_150.127">
               tataḥ khaḍgena ca śiraś chettumaicchadamarṣaṇaḥ <br />
               tasmiṃstadantare devo varuṇo 'pāṃpatirdrutam //
                <span class="ref">MatsP_150.127</span></p>
            
            
            <p id="MatsP_150.128">
               pāśena dānavendrasya babandha ca bhujadvayam <br />
               tato baddhabhujaṃ daityaṃ viphalīkṛtapauruṣam //
                <span class="ref">MatsP_150.128</span></p>
            
            
            <p id="MatsP_150.129">
               tāḍayāmāsa gadayā dayāmutsṛjya pāśabhṛt <br />
               sa tu tena prahāreṇa srotobhiḥ kṣatajaṃ vaman //
                <span class="ref">MatsP_150.129</span></p>
            
            
            <p id="MatsP_150.130">
               dadhāra rūpaṃ meghasya vidyunmālālatāvṛtam <br />
               tadavasthāgataṃ dṛṣṭvā kujambhaṃ mahiṣāsuraḥ //
                <span class="ref">MatsP_150.130</span></p>
            
            
            <p id="MatsP_150.131">
               vyāvṛttavadane 'gādhe grastumaicchat surāvubhau <br />
               nirṛtiṃ varuṇaṃ caiva tīkṣṇadaṃṣṭrotkaṭānanaḥ //
                <span class="ref">MatsP_150.131</span></p>
            
            
            <p id="MatsP_150.132">
               tāvabhiprāyamālakṣya tasya daityasya dūṣitam <br />
               tyaktvā rathapathaṃ bhītau mahiṣasyātiraṃhasā //
                <span class="ref">MatsP_150.132</span></p>
            
            
            <p id="MatsP_150.133">
               bhṛśaṃ drutau javād digbhyām ubhābhyāṃ bhayavihvalau <br />
               jagāma nirṛtiḥ kṣipraṃ śaraṇaṃ pākaśāsanam //
                <span class="ref">MatsP_150.133</span></p>
            
            
            <p id="MatsP_150.134">
               kruddhastu mahiṣo daityo varuṇaṃ samabhidrutaḥ <br />
               tamantakamukhāsaktam ālokya himavaddyutiḥ //
                <span class="ref">MatsP_150.134</span></p>
            
            
            <p id="MatsP_150.135">
               cakre somāstraniḥsṛṣṭaṃ himasaṃghātakaṇṭakam <br />
               vāyavyaṃ cāstramatulaṃ candraścakre dvitīyakam //
                <span class="ref">MatsP_150.135</span></p>
            
            
            <p id="MatsP_150.136">
               vāyunā tena candreṇa saṃśuṣkeṇa himena ca <br />
               vyathitā dānavāḥ sarve śītocchinnā vipauruṣāḥ //
                <span class="ref">MatsP_150.136</span></p>
            
            
            <p id="MatsP_150.137">
               na śekuścalituṃ padbhyāṃ nāstrāṇyādātumeva ca <br />
               mahāhimanipātena śastraiścandrapracoditaiḥ //
                <span class="ref">MatsP_150.137</span></p>
            
            
            <p id="MatsP_150.138">
               gātrāṇyasurasainyānām adahyanta samantataḥ <br />
               mahiṣo niṣprayatnastu śītenākampitānanaḥ //
                <span class="ref">MatsP_150.138</span></p>
            
            
            <p id="MatsP_150.139">
               kakṣāvālambya pāṇibhyām upaviṣṭo hyadhomukhaḥ <br />
               sarve te niṣpratīkārā daityāścandramasā jitāḥ //
                <span class="ref">MatsP_150.139</span></p>
            
            
            <p id="MatsP_150.140">
               raṇecchāṃ dūratastyaktvā tasthuste jīvitārthinaḥ <br />
               tatrābravītkālanemir daityānkopena dīpitaḥ //
                <span class="ref">MatsP_150.140</span></p>
            
            
            <p id="MatsP_150.141">
               bho bhoḥ śṛṅgāriṇaḥ śarāḥ sarve śastrāstrapāragāḥ <br />
               ekaiko 'pi jagatsarvaṃ śaktastulayituṃ bhujaiḥ //
                <span class="ref">MatsP_150.141</span></p>
            
            
            <p id="MatsP_150.142">
               ekaiko 'pi kṣamo grastuṃ jagatsarvaṃ carācaram <br />
               ekaikasyāpi paryāptā na sarve 'pi divaukasaḥ //
                <span class="ref">MatsP_150.142</span></p>
            
            
            <p id="MatsP_150.143">
               kalāṃ pūrayituṃ yatnāt ṣoḍaśīmativikramāḥ <br />
               kiṃ prayātāśca tiṣṭhadhvaṃ samare 'maranirjitāḥ //
                <span class="ref">MatsP_150.143</span></p>
            
            
            <p id="MatsP_150.144">
               na yuktametacchūrāṇāṃ viśeṣāddaityajanmanām <br />
               rājā cāntarito 'smākaṃ tārako lokamārakaḥ //
                <span class="ref">MatsP_150.144</span></p>
            
            
            <p id="MatsP_150.145">
               viratānāṃ raṇādasmāt kruddhaḥ prāṇānhariṣyati <br />
               śītena naṣṭaśrutayo bhraṣṭavākpāṭavāstathā //
                <span class="ref">MatsP_150.145</span></p>
            
            
            <p id="MatsP_150.146">
               mūkāstadābhavandaityā raṇaddaśanapaṅktayaḥ <br />
               tāndṛṣṭvā naṣṭacetaskān daityāñchītena sāditān //
                <span class="ref">MatsP_150.146</span></p>
            
            
            <p id="MatsP_150.147">
               matvā kālakṣamaṃ kāryaṃ kālanemirmahāsuraḥ <br />
               āśritya dānavīṃ māyāṃ vitatya svaṃ mahāvapuḥ //
                <span class="ref">MatsP_150.147</span></p>
            
            
            <p id="MatsP_150.148">
               pūrayāmāsa gaganaṃ diśo vidiśa eva ca <br />
               nirmame dānavendreśaḥ śarīre bhāskarāyutam //
                <span class="ref">MatsP_150.148</span></p>
            
            
            <p id="MatsP_150.149">
               diśaśca māyayā caṇḍaiḥ pūrayāmāsa pāvakaiḥ <br />
               tato jvālākulaṃ sarvaṃ trailokyamabhavatkṣaṇāt //
                <span class="ref">MatsP_150.149</span></p>
            
            
            <p id="MatsP_150.150">
               tena jvālāsamūhena himāṃśuragamacchamam <br />
               tataḥ krameṇa vibhraṣṭaṃ śītadurdinam ābabhau //
                <span class="ref">MatsP_150.150</span></p>
            
            
            <p id="MatsP_150.151">
               tadbalaṃ dānavendrāṇāṃ māyayā kālaneminaḥ <br />
               taddṛṣṭvā dānavānīkaṃ labdhasaṃjñaṃ divākaraḥ <br />
               uvācāruṇamudbhrāntaḥ kopāllokaikalocanaḥ //
                <span class="ref">MatsP_150.151</span></p>
            
            *divākara uvāca
            
            
            <p id="MatsP_150.152">
               nayāruṇa rathaṃ śīghraṃ kālanemiratho yataḥ <br />
               vimardastatra viṣamo bhavitā śūrasaṃkṣayaḥ //
                <span class="ref">MatsP_150.152</span></p>
            
            
            <p id="MatsP_150.153">
               jita eṣa śaśāṅko 'tra yadbalaṃ vayamāśritāḥ <br />
               ityuktaścodayāmāsa rathaṃ garuḍapūrvajaḥ //
                <span class="ref">MatsP_150.153</span></p>
            
            
            <p id="MatsP_150.154">
               prayatnavidhṛtairaśvaiḥ sitacāmaramālibhiḥ <br />
               jagaddīpo 'tha bhagavāñ jagrāha vitataṃ dhanuḥ //
                <span class="ref">MatsP_150.154</span></p>
            
            
            <p id="MatsP_150.155">
               śarau ca dvau mahābhāgo divyāvāśīviṣadyutī <br />
               saṃcārāstreṇa saṃdhāya bāṇamekaṃ sasarja saḥ //
                <span class="ref">MatsP_150.155</span></p>
            
            
            <p id="MatsP_150.156">
               dvitīyamindrajālena yojitaṃ pramumoca ha <br />
               saṃcārāstreṇa rūpāṇāṃ kṣaṇāccakre viparyayam //
                <span class="ref">MatsP_150.156</span></p>
            
            
            <p id="MatsP_150.157">
               devānāṃ dānavaṃ rūpaṃ dānavānāṃ ca daivikam <br />
               matvā surānsvakāneva jaghne ghorāstralāghavāt //
                <span class="ref">MatsP_150.157</span></p>
            
            
            <p id="MatsP_150.158">
               kālanemī ruṣāviṣṭaḥ kṛtānta iva saṃkṣaye <br />
               kāṃścitkhaḍgena tīkṣṇena kāṃścin nārācavṛṣṭibhiḥ <br />
               kāṃścidgadābhirghorābhiḥ kāṃścidghoraiḥ paraśvadhaiḥ //
                <span class="ref">MatsP_150.158</span></p>
            
            
            <p id="MatsP_150.159">
               śirāṃsi keṣāṃcidapātayacca bhujānrathānsārathīṃścogravegaḥ <br />
               kāṃścit pipeṣātha rathasya vegāt kāṃścitkrudhā coddhatamuṣṭipātaiḥ //
                <span class="ref">MatsP_150.159</span></p>
            
            
            <p id="MatsP_150.160">
               raṇe vinihatāndṛṣṭvā nemiḥ svāndānavādhipaḥ <br />
               rūpaṃ svaṃ tu prapadyanta hy asurāḥ suradharṣitāḥ //
                <span class="ref">MatsP_150.160</span></p>
            
            
            <p id="MatsP_150.161">
               kālanemī ruṣāviṣṭas teṣāṃ rūpaṃ na buddhavān <br />
               nemidaityastu tāndṛṣṭvā kālanemimuvāca ha //
                <span class="ref">MatsP_150.161</span></p>
            
            
            <p id="MatsP_150.162">
               ahaṃ nemiḥ suro naiva kālaneme vidasva mām <br />
               bhavatā mohitenājau nihatā bhūrivikramāḥ //
                <span class="ref">MatsP_150.162</span></p>
            
            
            <p id="MatsP_150.163">
               daityānāṃ daśalakṣāṇi durjayānāṃ surairiha <br />
               sarvāstravāraṇaṃ muñca brāhmamastraṃ tvarānvitaḥ //
                <span class="ref">MatsP_150.163</span></p>
            
            
            <p id="MatsP_150.164">
               sa tena bodhito daityaḥ sambhramākulacetanaḥ <br />
               yojayāmāsa bāṇaṃ hi brahmāstravihitena tu //
                <span class="ref">MatsP_150.164</span></p>
            
            
            <p id="MatsP_150.165">
               mumoca cāpi daityendraḥ sa svayaṃ surakaṇṭakaḥ <br />
               tato 'stratejasā vyāptaṃ trailokyaṃ sacarācaram //
                <span class="ref">MatsP_150.165</span></p>
            
            
            <p id="MatsP_150.166">
               devānāṃ cābhavatsainyaṃ sarvameva bhayānvitam <br />
               saṃcarāstraṃ ca saṃśāntaṃ svayamāyodhane babhau //
                <span class="ref">MatsP_150.166</span></p>
            
            
            <p id="MatsP_150.167">
               tasminpratihate hyastre bhraṣṭatejā divākaraḥ <br />
               mahendrajālamāśritya cakre svāṃ koṭiśastanum //
                <span class="ref">MatsP_150.167</span></p>
            
            
            <p id="MatsP_150.168">
               visphūrjatkarasampātasamākrāntajagattrayam <br />
               tatāpa dānavānīkaṃ gatamajjaughaśoṇitam //
                <span class="ref">MatsP_150.168</span></p>
            
            
            <p id="MatsP_150.169">
               tataścāvarṣadanalaṃ samantād atisaṃhatam <br />
               cakṣūṃṣi dānavendrāṇāṃ cakārāndhāni ca prabhuḥ //
                <span class="ref">MatsP_150.169</span></p>
            
            
            <p id="MatsP_150.170">
               gajānāmagalanmedaḥ petuścāpyaravā bhuvi <br />
               turagā niḥśvasantaśca gharmārtā rathino 'pi ca //
                <span class="ref">MatsP_150.170</span></p>
            
            
            <p id="MatsP_150.171">
               itaścetaśca salilaṃ prārthayantastṛṣāturāḥ <br />
               pracchāyaviṭapāṃścaiva girīṇāṃ gahvarāṇi ca //
                <span class="ref">MatsP_150.171</span></p>
            
            
            <p id="MatsP_150.172">
               teṣāṃ prārthayatāṃ śītaṃ drumāntaravisarpiṇām <br />
               dāvāgniḥ prajvalaṃścaiva ghorārcirdagdhapādapaḥ <br />
               toyārthinaḥ puro dṛṣṭvā toyaṃ kallolamālinam //
                <span class="ref">MatsP_150.172</span></p>
            
            
            <p id="MatsP_150.173">
               puraḥsthitamapi prāptuṃ na śekuravamarditāḥ <br />
               aprāpya salilaṃ bhūmau vyāttāsyā gatacetasaḥ //
                <span class="ref">MatsP_150.173</span></p>
            
            
            <p id="MatsP_150.174">
               tatra tatra vyadṛśyanta mṛtā daityeśvarā bhuvi <br />
               rathā gajāśca patitās turagāśca samāpitāḥ //
                <span class="ref">MatsP_150.174</span></p>
            
            
            <p id="MatsP_150.175">
               sthitā vamanto dhāvanto galadraktavasāsṛjaḥ <br />
               dānavānāṃ sahasrāṇi vyadṛśyanta mṛtāni tu //
                <span class="ref">MatsP_150.175</span></p>
            
            
            <p id="MatsP_150.176">
               saṃkṣaye dānavendrāṇāṃ tasminmahati vartite <br />
               prakopodbhūtatāmrākṣaḥ kālanemī ruṣāturaḥ //
                <span class="ref">MatsP_150.176</span></p>
            
            
            <p id="MatsP_150.177">
               abhavatkalpameghābhaḥ sphuradbhūriśatahradaḥ <br />
               gambhīrāsphoṭanirhrādajagaddhṛdayaghaṭṭakaḥ //
                <span class="ref">MatsP_150.177</span></p>
            
            
            <p id="MatsP_150.178">
               pracchādya gaganābhogaṃ ravimāyāṃ vyanāśayat <br />
               śītaṃ vavarṣa salilaṃ dānavendrabalaṃ prati //
                <span class="ref">MatsP_150.178</span></p>
            
            
            <p id="MatsP_150.179">
               daityāstāṃ vṛṣṭimāsādya samāśvastāstataḥ kramāt <br />
               bījāṅkurā ivāmlānāḥ prāpya vṛṣṭiṃ dharātale //
                <span class="ref">MatsP_150.179</span></p>
            
            
            <p id="MatsP_150.180">
               tataḥ sa megharūpī tu kālanemirmahāsuraḥ <br />
               śastravṛṣṭiṃ vavarṣogrāṃ devānīkeṣu durjayām //
                <span class="ref">MatsP_150.180</span></p>
            
            
            <p id="MatsP_150.181">
               tayā vṛṣṭyā bādhyamānā daityendrāṇāṃ mahaujasām <br />
               gatiṃ kāṃ ca na paśyanto gāvaḥ śītārditā iva //
                <span class="ref">MatsP_150.181</span></p>
            
            
            <p id="MatsP_150.182">
               parasparaṃ vyalīyanta pṛṣṭheṣu vyastrapāṇayaḥ <br />
               sveṣu bādhe vyalīyanta gajeṣu turageṣu ca //
                <span class="ref">MatsP_150.182</span></p>
            
            
            <p id="MatsP_150.183">
               ratheṣu tvamarāstrastās tatra tatra nililyire <br />
               apare kuñcitairgātraiḥ svahastapihitānanāḥ //
                <span class="ref">MatsP_150.183</span></p>
            
            
            <p id="MatsP_150.184">
               itaścetaśca saṃbhrāntā babhramurvai diśo daśa <br />
               evaṃvidhe tu saṃgrāme tumule devasaṃkṣaye //
                <span class="ref">MatsP_150.184</span></p>
            
            
            <p id="MatsP_150.185">
               dṛśyante patitā bhūmau śastrabhinnāṅgasaṃdhayaḥ <br />
               vibhujā bhinnamūrdhānas tathā chinnorujānavaḥ //
                <span class="ref">MatsP_150.185</span></p>
            
            
            <p id="MatsP_150.186">
               viparyastarathāsaṅgā niṣpiṣṭadhvajapaṅktayaḥ <br />
               nirbhinnāṅgaisturaṃgaistu gajaiścācalasaṃnibhaiḥ //
                <span class="ref">MatsP_150.186</span></p>
            
            
            <p id="MatsP_150.187">
               srutaraktahradairbhūmir vikṛtāvikṛtā babhau <br />
               evamājau balī daityaḥ kālanemirmahāsuraḥ //
                <span class="ref">MatsP_150.187</span></p>
            
            
            <p id="MatsP_150.188">
               jaghne muhūrtamātreṇa gandharvāṇāṃ daśāyutam <br />
               yakṣāṇāṃ pañca lakṣāṇi rakṣasāmayutāni ṣaṭ //
                <span class="ref">MatsP_150.188</span></p>
            
            
            <p id="MatsP_150.189">
               trīṇi lakṣāṇi jaghne sa kiṃnarāṇāṃ tarasvinām <br />
               jaghne piśācamukhyānāṃ sapta lakṣāṇi nirbhayaḥ //
                <span class="ref">MatsP_150.189</span></p>
            
            
            <p id="MatsP_150.190">
               itareṣāmasaṃkhyātāḥ surajātinikāyinām <br />
               jaghne sa koṭīḥ saṃkruddhaś citrāstrairastrakovidaḥ //
                <span class="ref">MatsP_150.190</span></p>
            
            
            <p id="MatsP_150.191">
               evaṃ paribhave bhīme tadā tvamarasaṃkṣaye <br />
               saṃkruddhāvaśvinau devau citrāstrakavacojjvalau //
                <span class="ref">MatsP_150.191</span></p>
            
            
            <p id="MatsP_150.192">
               jaghnatuḥ samare daityaṃ kṛtāntānalasaṃnibham <br />
               tamāsādya raṇe ghoram ekaikaḥ ṣaṣṭibhiḥ śaraiḥ //
                <span class="ref">MatsP_150.192</span></p>
            
            
            <p id="MatsP_150.193">
               jaghne marmasu tīkṣṇāgrair asuraṃ bhīmadarśanam <br />
               tābhyāṃ bāṇaprahāraiḥ sa kiṃcidāyastacetanaḥ //
                <span class="ref">MatsP_150.193</span></p>
            
            
            <p id="MatsP_150.194">
               jagrāha cakramaṣṭāraṃ tailadhautaṃ raṇāntakam <br />
               tena cakreṇa so 'śvibhyāṃ cicheda rathakūbaram //
                <span class="ref">MatsP_150.194</span></p>
            
            
            <p id="MatsP_150.195">
               jagrāhātha dhanurdaityaḥ śarāṃścāśīviṣopamān <br />
               vavarṣa bhiṣajo mūrdhni saṃchādyākāśagocaram //
                <span class="ref">MatsP_150.195</span></p>
            
            
            <p id="MatsP_150.196">
               tāvapyastraiścichidatuḥ śitaistairdaityasāyakān <br />
               tacca karma tayordṛṣṭvā vismitaḥ kopamāviśat //
                <span class="ref">MatsP_150.196</span></p>
            
            
            <p id="MatsP_150.197">
               mahatā sa tu kopena sarvāyomayasādanam <br />
               jagrāha mudgaraṃ bhīmaṃ kāladaṇḍavibhīṣaṇam //
                <span class="ref">MatsP_150.197</span></p>
            
            
            <p id="MatsP_150.198">
               sa tato bhrāmya vegena cikṣepāśvirathaṃ prati <br />
               taṃ tu mudgaram āyāntam ālokyāmbaragocaram //
                <span class="ref">MatsP_150.198</span></p>
            
            
            <p id="MatsP_150.199">
               tyaktvā rathau tu tau vegād āplutau tarasāśvinau <br />
               tau rathau sa tu niṣpiṣya mudgaro 'calasaṃnibhaḥ //
                <span class="ref">MatsP_150.199</span></p>
            
            
            <p id="MatsP_150.200">
               dārayāmāsa dharaṇīṃ hemajālapariṣkṛtaḥ <br />
               tasya karmāśvinau dṛṣṭvā bhiṣajau citrayodhinau //
                <span class="ref">MatsP_150.200</span></p>
            
            
            <p id="MatsP_150.201">
               vajrāstraṃ tu prakurvāte dānavendranivāraṇam <br />
               tato vajramayaṃ varṣaṃ prāvartad atidāruṇam //
                <span class="ref">MatsP_150.201</span></p>
            
            
            <p id="MatsP_150.202">
               ghoravajraprahāraistu daityendraḥ sa pariṣkṛtaḥ <br />
               ratho dhvajo dhanuścakraṃ kavacaṃ cāpi kāñcanam //
                <span class="ref">MatsP_150.202</span></p>
            
            
            <p id="MatsP_150.203">
               kṣaṇena tilaśo jātaṃ sarvasainyasya paśyataḥ <br />
               taddṛṣṭvā duṣkaraṃ karma so 'śvibhyāṃ bhīmavikramaḥ //
                <span class="ref">MatsP_150.203</span></p>
            
            
            <p id="MatsP_150.204">
               nārāyaṇāstraṃ balavān mumoca raṇamūrdhani <br />
               vajrāstraṃ śamayāmāsa dānavendro 'stratejasā //
                <span class="ref">MatsP_150.204</span></p>
            
            
            <p id="MatsP_150.205">
               tasminpraśānte vajrāstre kālanemiranantaram <br />
               jīvagrāhaṃ grāhayitum aśvinau tu pracakrame //
                <span class="ref">MatsP_150.205</span></p>
            
            
            <p id="MatsP_150.206">
               tāvaśvinau raṇādbhītau sahasrākṣarathaṃ prati <br />
               prayātau vepamānau tu padā śastravivarjitau //
                <span class="ref">MatsP_150.206</span></p>
            
            
            <p id="MatsP_150.207">
               tayoranugato daityaḥ kālanemirmahābalaḥ <br />
               prāpyendrasya rathaṃ krūro daityānīkapadānugaḥ //
                <span class="ref">MatsP_150.207</span></p>
            
            
            <p id="MatsP_150.208">
               taṃ dṛṣṭvā sarvabhūtāni vitresurvihvalāni tu <br />
               dṛṣṭvā daityasya tatkrauryaṃ sarvabhūtāni menire //
                <span class="ref">MatsP_150.208</span></p>
            
            
            <p id="MatsP_150.209">
               parājayaṃ mahendrasya sarvalokakṣayāvaham <br />
               celuḥ śikhariṇo mukhyāḥ peturulkā nabhastalāt //
                <span class="ref">MatsP_150.209</span></p>
            
            
            <p id="MatsP_150.210">
               jagarjurjaladā dikṣu hy udbhūtāśca mahārṇavāḥ <br />
               tāṃ bhūtavikṛtiṃ dṛṣṭvā bhagavāngaruḍadhvajaḥ //
                <span class="ref">MatsP_150.210</span></p>
            
            
            <p id="MatsP_150.211">
               vyabudhyatāhiparyaṅke yoganidrāṃ vihāya tu <br />
               lakṣmīkarayugājasralālitāṅghrisaroruhaḥ //
                <span class="ref">MatsP_150.211</span></p>
            
            
            <p id="MatsP_150.212">
               śaradambaranīlābjakāntadehachavirvibhuḥ <br />
               kaustubhodbhāsitoraskaḥ kāntakeyūrabhāsvaraḥ //
                <span class="ref">MatsP_150.212</span></p>
            
            
            <p id="MatsP_150.213">
               vimṛśya surasaṃkṣobhaṃ vainateyaṃ samāhvayat <br />
               āhūte 'vasthite tasmin nāgāvasthitavarṣmaṇi //
                <span class="ref">MatsP_150.213</span></p>
            
            
            <p id="MatsP_150.214">
               divyanānāstratīkṣṇārcir āruhyāgāt surānsvayam <br />
               tatrāpaśyata devendram abhidrutamabhiplutaiḥ //
                <span class="ref">MatsP_150.214</span></p>
            
            
            <p id="MatsP_150.215">
               dānavendrairnavāmbhodasacchāyaiḥ pauruṣotkaṭaiḥ <br />
               yathā hi puruṣaṃ ghorair abhāgyairvaṃśaśālibhiḥ //
                <span class="ref">MatsP_150.215</span></p>
            
            
            <p id="MatsP_150.216">
               paritrāṇāyāśu kṛtaṃ sukṣetre karma nirmalam <br />
               athāpaśyanta daiteyā viyati jyotirmaṇḍalam //
                <span class="ref">MatsP_150.216</span></p>
            
            
            <p id="MatsP_150.217">
               sphurantamudayādristhaṃ sūryamuṣṇatviṣā iva <br />
               prabhāvaṃ jñātumicchanto dānavāstasya tejasaḥ //
                <span class="ref">MatsP_150.217</span></p>
            
            
            <p id="MatsP_150.218">
               garutmantamapaśyantaḥ kalpāntānalasaṃnibham <br />
               tamāsthitaṃ ca meghaughadyutimakṣayamacyutam //
                <span class="ref">MatsP_150.218</span></p>
            
            
            <p id="MatsP_150.219">
               tam ālokyāsurendrāstu harṣasampūrṇamānasāḥ <br />
               ayaṃ vai devasarvasvaṃ jite 'sminnirjitāḥ surāḥ //
                <span class="ref">MatsP_150.219</span></p>
            
            
            <p id="MatsP_150.220">
               ayaṃ sa daityacakrāṇāṃ kṛtāntaḥ keśavo 'rihā <br />
               enamāśritya lokeṣu yajñabhāgabhujo 'marāḥ //
                <span class="ref">MatsP_150.220</span></p>
            
            
            <p id="MatsP_150.221">
               ityuktvā dānavāḥ sarve parivārya samantataḥ <br />
               nijaghnurvividhairastrais te tam āyāntam āhave //
                <span class="ref">MatsP_150.221</span></p>
            
            
            <p id="MatsP_150.222">
               kālanemiprabhṛtayo daśa daityā mahārathāḥ <br />
               ṣaṣṭyā vivyādha bāṇānāṃ kālanemirjanārdanam //
                <span class="ref">MatsP_150.222</span></p>
            
            
            <p id="MatsP_150.223">
               nimiḥ śatena bāṇānāṃ mathano 'śītibhiḥ śaraiḥ <br />
               jambhakaścaiva saptatyā śumbho daśabhireva ca //
                <span class="ref">MatsP_150.223</span></p>
            
            
            <p id="MatsP_150.224">
               śeṣā daityeśvarāḥ sarve viṣṇumekaikaśaḥ śaraiḥ <br />
               daśabhiścaiva yattāste jaghnuḥ sagaruḍaṃ raṇe //
                <span class="ref">MatsP_150.224</span></p>
            
            
            <p id="MatsP_150.225">
               teṣām amṛṣya tatkarma viṣṇurdānavasūdanaḥ <br />
               ekaikaṃ dānavaṃ jaghne ṣaḍbhiḥ ṣaḍbhirajihmagaiḥ //
                <span class="ref">MatsP_150.225</span></p>
            
            
            <p id="MatsP_150.226">
               ākarṇakṛṣṭairbhūyaśca kālanemis tribhiḥ śaraiḥ <br />
               viṣṇuṃ vivyādha hṛdaye krodhādraktavilocanaḥ //
                <span class="ref">MatsP_150.226</span></p>
            
            
            <p id="MatsP_150.227">
               tasyāśobhanta te bāṇā hṛdaye taptakāñcanāḥ <br />
               mayūkhānīva dīptāni kaustubhasya sphuṭatviṣaḥ //
                <span class="ref">MatsP_150.227</span></p>
            
            
            <p id="MatsP_150.228">
               tairbāṇaiḥ kiṃcidāyasto harirjagrāha mudgaram <br />
               satataṃ bhrāmya vegena dānavāya vyasarjayat //
                <span class="ref">MatsP_150.228</span></p>
            
            
            <p id="MatsP_150.229">
               dānavendrastamaprāptaṃ viyatyeva śataiḥ śaraiḥ <br />
               cicheda tilaśaḥ kruddho darśayanpāṇilāghavam //
                <span class="ref">MatsP_150.229</span></p>
            
            
            <p id="MatsP_150.230">
               tato viṣṇuḥ prakupitaḥ prāsaṃ jagrāha bhairavam <br />
               tena daityasya hṛdayaṃ tāḍayāmāsa gāḍhataḥ //
                <span class="ref">MatsP_150.230</span></p>
            
            
            <p id="MatsP_150.231">
               kṣaṇena labdhasaṃjñastu kālanemirmahāsuraḥ <br />
               śaktiṃ jagrāha tīkṣṇāgrāṃ hemaghaṇṭāṭṭahāsinīm //
                <span class="ref">MatsP_150.231</span></p>
            
            
            <p id="MatsP_150.232">
               tayā vāmabhujaṃ viṣṇor bibheda ditinandanaḥ <br />
               bhinnaḥ śaktyā bhujastasya srutaśoṇita ābabhau //
                <span class="ref">MatsP_150.232</span></p>
            
            
            <p id="MatsP_150.233">
               padmarāgamayeneva keyūreṇa vibhūṣitaḥ <br />
               tato viṣṇuḥ prakupito jagrāha vipulaṃ dhanuḥ //
                <span class="ref">MatsP_150.233</span></p>
            
            
            <p id="MatsP_150.234">
               saptadaśa ca nārācāṃs tīkṣṇānmarmavibhedinaḥ <br />
               daityasya hṛdayaṃ ṣaḍbhir vivyādha ca tribhiḥ śaraiḥ //
                <span class="ref">MatsP_150.234</span></p>
            
            
            <p id="MatsP_150.235">
               caturbhiḥ sārathiṃ cāsya dhvajaṃ caikena pattriṇā <br />
               dvābhyāṃ jyādhanuṣī cāpi bhujaṃ savyaṃ ca pattriṇā //
                <span class="ref">MatsP_150.235</span></p>
            
            
            <p id="MatsP_150.236">
               sa viddho hṛdaye gāḍhaṃ daityo hariśilīmukhaiḥ <br />
               srutaraktāruṇaprāṃśuḥ pīḍākulitamānasaḥ //
                <span class="ref">MatsP_150.236</span></p>
            
            
            <p id="MatsP_150.237">
               cakampe māruteneva noditaḥ kiṃśukadrumaḥ <br />
               tamākampitamālakṣya gadāṃ jagrāha keśavaḥ //
                <span class="ref">MatsP_150.237</span></p>
            
            
            <p id="MatsP_150.238">
               tāṃ ca vegena cikṣepa kālanemirathaṃ prati <br />
               sā papāta śirasyugrā vipulā kālaneminaḥ //
                <span class="ref">MatsP_150.238</span></p>
            
            
            <p id="MatsP_150.239">
               saṃcūrṇitottamāṅgastu niṣpiṣṭamukuṭo 'suraḥ <br />
               srutaraktaugharandhrastu srutadhāturivācalaḥ //
                <span class="ref">MatsP_150.239</span></p>
            
            
            <p id="MatsP_150.240">
               prāpatatsve rathe bhagne visaṃjñaḥ śiṣṭajīvitaḥ <br />
               patitasya rathopasthe dānavasyācyuto 'rihā //
                <span class="ref">MatsP_150.240</span></p>
            
            
            <p id="MatsP_150.241">
               smitapūrvamuvācedaṃ vākyaṃ cakrāyudhaḥ prabhuḥ <br />
               gacchāsura vimukto 'si sāmprataṃ jīva nirbhayaḥ //
                <span class="ref">MatsP_150.241</span></p>
            
            
            <p id="MatsP_150.242">
               tataḥ svalpena kālena ahameva tavāntakaḥ <br />
               etacchrutvā vacastasya sārathiḥ kālaneminaḥ <br />
               apavāhya rathaṃ dūram anayatkālaneminaḥ //
                <span class="ref">MatsP_150.242</span></p>
            
            </div>
         
         <div id="d1e134717">
            
            <h3>Matsya-Purāṇa 151</h3>
            *sūta uvāca
            
            
            <p id="MatsP_151.1*">
               taṃ dṛṣṭvā dānavāḥ kruddhāśceruḥ svaiḥ svairbalairvṛtāḥ /<br />
               saraghā iva mākṣīkaharaṇe sarvatodiśam //
                <span class="ref">MatsP_151.1*</span></p>
            
            
            <p id="MatsP_151.2">
               kṛṣṇacāmarajālāḍhye sudhāviracitāṅkure <br />
               citrapañcapatāke tu prabhinnakaraṭāmukhe //
                <span class="ref">MatsP_151.2</span></p>
            
            
            <p id="MatsP_151.3">
               parvatābhe gaje bhīme madasrāviṇi durdhare <br />
               āruhyājau nimirdaityo hariṃ pratyudyayau balī //
                <span class="ref">MatsP_151.3</span></p>
            
            
            <p id="MatsP_151.4">
               tasyāsandānavā raudrā gajasya padarakṣiṇaḥ <br />
               saptaviṃśatisāhasrāḥ kirīṭakavacojjvalāḥ //
                <span class="ref">MatsP_151.4</span></p>
            
            
            <p id="MatsP_151.5">
               aśvārūḍhaśca mathano jambhakaścoṣṭravāhanaḥ <br />
               śumbho 'pi vipulaṃ meṣaṃ samāruhyāvrajadraṇam //
                <span class="ref">MatsP_151.5</span></p>
            
            
            <p id="MatsP_151.6">
               apare dānavendrāstu yattā nānāstrapāṇayaḥ <br />
               ājaghnuḥ samare kruddhā viṣṇumakliṣṭakāriṇam //
                <span class="ref">MatsP_151.6</span></p>
            
            
            <p id="MatsP_151.7">
               parigheṇa nimirdaityo mathano mudgareṇa tu <br />
               śumbhaḥ śūlena tīkṣṇena prāsena grasanastathā //
                <span class="ref">MatsP_151.7</span></p>
            
            
            <p id="MatsP_151.8">
               cakreṇa mahiṣaḥ kruddho jambhaḥ śaktyā mahāraṇe <br />
               jaghnurnārāyaṇaṃ sarve śeṣāstīkṣṇaiśca mārgaṇaiḥ //
                <span class="ref">MatsP_151.8</span></p>
            
            
            <p id="MatsP_151.9">
               tānyastrāṇi prayuktāni śarīraṃ viviśurhareḥ <br />
               gurūktānyupadiṣṭāni sacchiṣyasya śrutāviva //
                <span class="ref">MatsP_151.9</span></p>
            
            
            <p id="MatsP_151.10">
               asambhrānto raṇe viṣṇur atha jagrāha kārmukam <br />
               śarāṃścāśīviṣākārāṃs tailadhautānajihmagān //
                <span class="ref">MatsP_151.10</span></p>
            
            
            <p id="MatsP_151.11">
               tato 'bhisaṃdhya daityāṃstān ākarṇākṛṣṭakārmukaḥ <br />
               abhyadravadraṇe kruddho daityānīke tu pauruṣāt //
                <span class="ref">MatsP_151.11</span></p>
            
            
            <p id="MatsP_151.12">
               nimiṃ vivyādha viṃśatyā bāṇānāmagnivarcasām <br />
               mathanaṃ daśabhirbāṇaiḥ śumbhaṃ pañcabhireva ca //
                <span class="ref">MatsP_151.12</span></p>
            
            
            <p id="MatsP_151.13">
               ekena mahiṣaṃ kruddho vivyādhorasi pattriṇā <br />
               jambhaṃ dvādaśabhistīkṣṇaiḥ sarvāṃścaikaikaśo 'ṣṭabhiḥ //
                <span class="ref">MatsP_151.13</span></p>
            
            
            <p id="MatsP_151.14">
               tasya tallāghavaṃ dṛṣṭvā dānavāḥ krodhamūrchitāḥ <br />
               nardamānāḥ prayatnena cakruratyadbhutaṃ raṇam //
                <span class="ref">MatsP_151.14</span></p>
            
            
            <p id="MatsP_151.15">
               cichedātha dhanurviṣṇor nimirbhallena dānavaḥ <br />
               saṃdhyamānaṃ śaraṃ haste cicheda mahiṣāsuraḥ //
                <span class="ref">MatsP_151.15</span></p>
            
            
            <p id="MatsP_151.16">
               pīḍayāmāsa garuḍaṃ jambhastīkṣṇaistu sāyakaiḥ <br />
               bhujaṃ tasyāhanadgāḍhaṃ śumbho bhūdharasaṃnibhaḥ //
                <span class="ref">MatsP_151.16</span></p>
            
            
            <p id="MatsP_151.17">
               chinne dhanuṣi govindo gadāṃ jagrāha bhīṣaṇām <br />
               tāṃ prāhiṇotsa vegena mathanāya mahāhave //
                <span class="ref">MatsP_151.17</span></p>
            
            
            <p id="MatsP_151.18">
               tāmaprāptāṃ nimirbāṇaiś cicheda tilaśo raṇe <br />
               tāṃ nāśamāgatāṃ dṛṣṭvā hīnāgre prārthanāmiva //
                <span class="ref">MatsP_151.18</span></p>
            
            
            <p id="MatsP_151.19">
               jagrāha mudgaraṃ ghoraṃ divyaratnapariṣkṛtam <br />
               taṃ mumocātha vegena nimimuddiśya dānavam //
                <span class="ref">MatsP_151.19</span></p>
            
            
            <p id="MatsP_151.20">
               tam āyāntaṃ viyatyeva trayo daityā nyavārayan <br />
               gadayā jambhadaityastu grasanaḥ paṭṭiśena tu //
                <span class="ref">MatsP_151.20</span></p>
            
            
            <p id="MatsP_151.21">
               śaktyā ca mahiṣo daityaḥ svapakṣajayakāṅkṣayā <br />
               nirākṛtaṃ tamālokya durjane praṇayaṃ yathā //
                <span class="ref">MatsP_151.21</span></p>
            
            
            <p id="MatsP_151.22">
               jagrāha śaktimugrāgrām aṣṭaghaṇṭotkaṭasvanām <br />
               jambhāya tāṃ samuddiśya prāhiṇodraṇabhīṣaṇaḥ //
                <span class="ref">MatsP_151.22</span></p>
            
            
            <p id="MatsP_151.23">
               tāmambarasthāṃ jagrāha gajo dānavanandanaḥ <br />
               gṛhītāṃ tāṃ samālokya śikṣāmiva vivekibhiḥ //
                <span class="ref">MatsP_151.23</span></p>
            
            
            <p id="MatsP_151.24">
               dṛḍhaṃ bhārasahaṃ sāram anyadādāya kārmukam <br />
               raudrāstramabhisaṃdhāya tasminbāṇaṃ mumoca ha //
                <span class="ref">MatsP_151.24</span></p>
            
            
            <p id="MatsP_151.25">
               tato 'stratejasā sarvaṃ vyāptaṃ lokaṃ carācaram <br />
               tato bāṇamayaṃ sarvam ākāśaṃ samadṛśyata //
                <span class="ref">MatsP_151.25</span></p>
            
            
            <p id="MatsP_151.26">
               bhūrdiśo vidiśaścaiva bāṇajālamayā babhuḥ <br />
               dṛṣṭvā tadastramāhātmyaṃ senanīr grasano 'suraḥ //
                <span class="ref">MatsP_151.26</span></p>
            
            
            <p id="MatsP_151.27">
               brāhmamastraṃ cakārāsau sarvāstravinivāraṇam <br />
               tena tatpraśamaṃ yātaṃ raudrāstraṃ lokaghasmaram //
                <span class="ref">MatsP_151.27</span></p>
            
            
            <p id="MatsP_151.28">
               astre pratihate tasmin viṣṇurdānavasūdanaḥ <br />
               kāladaṇḍāstramakarot sarvalokabhayaṃkaram //
                <span class="ref">MatsP_151.28</span></p>
            
            
            <p id="MatsP_151.29">
               saṃdhīyamāne tasmiṃstu mārutaḥ paruṣo vavau <br />
               cakampe ca mahī devī daityā bhinnadhiyo 'bhavan //
                <span class="ref">MatsP_151.29</span></p>
            
            
            <p id="MatsP_151.30">
               tadastramugraṃ dṛṣṭvā tu dānavā yuddhadurmadāḥ <br />
               cakrurastrāṇi divyāni nānārūpāṇi saṃyuge //
                <span class="ref">MatsP_151.30</span></p>
            
            
            <p id="MatsP_151.31">
               nārāyaṇāstraṃ grasano gṛhītvā cakraṃ nimiḥ svāstravaraṃ mumoca <br />
               aiṣīkamastraṃ ca cakāra jambhas tatkāladaṇḍāstranivāraṇāya //
                <span class="ref">MatsP_151.31</span></p>
            
            
            <p id="MatsP_151.32">
               yāvanna saṃdhyā na daśāṃ prayānti daityeśvarāścāstranivāraṇāya <br />
               tāvatkṣaṇenaiva jaghāna koṭīr daityeśvarāṇāṃ sagajānsahāśvān //
                <span class="ref">MatsP_151.32</span></p>
            
            
            <p id="MatsP_151.33">
               anantaraṃ śāntamabhūttadastraṃ daityāstrayogeṇa tu kāladaṇḍam <br />
               śāntaṃ tadālokya hariḥ svaśastraṃ svavikrame manyuparītamūrtiḥ //
                <span class="ref">MatsP_151.33</span></p>
            
            
            <p id="MatsP_151.34">
               jagrāha cakraṃ tapanāyutābham ugrāramātmānamiva dvitīyam <br />
               cikṣepa senāpataye 'bhisaṃdhya kaṇṭhasthalaṃ vajrakaṭhoramugram //
                <span class="ref">MatsP_151.34</span></p>
            
            
            <p id="MatsP_151.35">
               cakraṃ tadākāśagataṃ vilokya sarvātmanā daityavarāḥ svavīryaiḥ <br />
               nāśaknuvanvārayituṃ pracaṇḍaṃ daivaṃ yathā karma mudhā prapannam //
                <span class="ref">MatsP_151.35</span></p>
            
            
            <p id="MatsP_151.36">
               tamapratarkyaṃ janayannajayyaṃ cakraṃ papāta grasanasya kaṇṭhe <br />
               dvidhā tu kṛtvā grasanasya kaṇṭhaṃ tadraktadhārāruṇaghoranābhi <br />
               jagāma bhūyo 'pi janārdanasya pāṇiṃ pravṛddhānalatulyadīpti //
                <span class="ref">MatsP_151.36</span></p>
            
            </div>
         
         <div id="d1e135410">
            
            <h3>Matsya-Purāṇa 152</h3>
            
            
            <p id="MatsP_152.1">
               tasminvinihate daitye grasane lokanāyake <br />
               nirmaryādamayudhyanta hariṇā saha dānavāḥ //
                <span class="ref">MatsP_152.1</span></p>
            
            
            <p id="MatsP_152.2">
               paṭṭiśairmuśalaiḥ pāśair gadābhiḥ kuṇapairapi <br />
               tīkṣṇānanaiśca nārācaiś cakraiḥ śaktibhireva ca //
                <span class="ref">MatsP_152.2</span></p>
            
            
            <p id="MatsP_152.3">
               tānastrāndānavairmuktāṃś citrayodhī janārdanaḥ <br />
               ekaikaṃ śataśaścakre bāṇairagniśikhopamaiḥ //
                <span class="ref">MatsP_152.3</span></p>
            
            
            <p id="MatsP_152.4">
               tataḥ kṣīṇāyudhaprāṇā dānavā bhrāntacetasaḥ <br />
               astrāṇyādātumabhavann asamarthā yadā raṇe //
                <span class="ref">MatsP_152.4</span></p>
            
            
            <p id="MatsP_152.5">
               tadā mṛtairgajairaśvair janārdanamayodhayan <br />
               samantātkoṭiśo daityāḥ sarvataḥ pratyayodhayan //
                <span class="ref">MatsP_152.5</span></p>
            
            
            <p id="MatsP_152.6">
               bahu kṛtvā vapurviṣṇuḥ kiṃcicchāntabhujo 'bhavat <br />
               uvāca ca garutmantaṃ tasminsutumule raṇe //
                <span class="ref">MatsP_152.6</span></p>
            
            
            <p id="MatsP_152.7">
               garutmankaccidaśrāntas tvamasminnapi sāmpratam <br />
               yadyaśrānto 'si tadyāhi mathanasya rathaṃ prati //
                <span class="ref">MatsP_152.7</span></p>
            
            
            <p id="MatsP_152.8">
               śrānto 'syatha muhūrtaṃ tvaṃ raṇādapasṛto bhava <br />
               ityukto garuḍastena viṣṇunā prabhaviṣṇunā //
                <span class="ref">MatsP_152.8</span></p>
            
            
            <p id="MatsP_152.9">
               āsasāda raṇe daityaṃ mathanaṃ ghoradarśanam <br />
               daityastvabhimukhaṃ dṛṣṭvā śaṅkhacakragadādharam //
                <span class="ref">MatsP_152.9</span></p>
            
            
            <p id="MatsP_152.10">
               jaghāna bhindipālena śitabāṇena vakṣasi <br />
               tatprahāramacintyaiva viṣṇustasminmahāhave //
                <span class="ref">MatsP_152.10</span></p>
            
            
            <p id="MatsP_152.11">
               jaghāna pañcabhirbāṇair mārjitaiśca śilāśitaiḥ <br />
               punardaśabhir ākṛṣṭais taṃ tatāḍa stanāntare //
                <span class="ref">MatsP_152.11</span></p>
            
            
            <p id="MatsP_152.12">
               viddho marmasu daityendro haribāṇairakampata <br />
               sa muhūrtaṃ samāśvāsya jagrāha parighaṃ tadā //
                <span class="ref">MatsP_152.12</span></p>
            
            
            <p id="MatsP_152.13">
               jaghne janārdanaṃ cāpi parigheṇāgnivarcasā <br />
               viṣṇustena prahāreṇa kiṃcidāghūrṇito 'bhavat //
                <span class="ref">MatsP_152.13</span></p>
            
            
            <p id="MatsP_152.14">
               tataḥ krodhavivṛttākṣo gadāṃ jagrāha mādhavaḥ <br />
               mathanaṃ sarathaṃ roṣān niṣpipeṣātha roṣataḥ //
                <span class="ref">MatsP_152.14</span></p>
            
            
            <p id="MatsP_152.15">
               sa papātātha daityendraḥ kṣayakāle 'calo yathā <br />
               tasminnipatite bhūmau dānave vīryaśālini //
                <span class="ref">MatsP_152.15</span></p>
            
            
            <p id="MatsP_152.16">
               avasādaṃ yayurdaityāḥ kardame kariṇo yathā <br />
               tatasteṣu vipanneṣu dānaveṣvatimāniṣu //
                <span class="ref">MatsP_152.16</span></p>
            
            
            <p id="MatsP_152.17">
               prakopādraktanayano mahiṣo dānaveśvaraḥ <br />
               pratyudyayau hariṃ raudraḥ svabāhubalamāsthitaḥ //
                <span class="ref">MatsP_152.17</span></p>
            
            
            <p id="MatsP_152.18">
               tīkṣṇadhāreṇa śūlena mahiṣo harimardayan <br />
               śaktyā ca garuḍaṃ vīro mahiṣo 'bhyahanaddhṛdi //
                <span class="ref">MatsP_152.18</span></p>
            
            
            <p id="MatsP_152.19">
               tato vyāvṛtya vadanaṃ mahācalaguhānibham <br />
               grastumaicchadraṇe daityaḥ sa garutmantamacyutam //
                <span class="ref">MatsP_152.19</span></p>
            
            
            <p id="MatsP_152.20">
               athācyuto 'pi vijñāya dānavasya cikīrṣitam <br />
               vadanaṃ pūrayāmāsa divyairastrairmahābalaḥ //
                <span class="ref">MatsP_152.20</span></p>
            
            
            <p id="MatsP_152.21">
               mahiṣasyātha sasṛje bāṇaughaṃ garuḍadhvajaḥ <br />
               pidhāya vadanaṃ divyair divyāstraparimantritaiḥ //
                <span class="ref">MatsP_152.21</span></p>
            
            
            <p id="MatsP_152.22">
               sa tairbāṇairabhihato mahiṣo 'calasaṃnibhaḥ <br />
               parivartitakāyo 'dhaḥ papāta na mamāra ca //
                <span class="ref">MatsP_152.22</span></p>
            
            
            <p id="MatsP_152.23">
               mahiṣaṃ patitaṃ dṛṣṭvā bhūmau provāca keśavaḥ <br />
               mahiṣāsura mattastvaṃ vadhaṃ nāstrairihārhasi //
                <span class="ref">MatsP_152.23</span></p>
            
            
            <p id="MatsP_152.24">
               yoṣidvadhyaḥ purokto 'si sākṣātkamalayoninā <br />
               uttiṣṭha jīvitaṃ rakṣa gacchāsmātsaṃgarāddrutam //
                <span class="ref">MatsP_152.24</span></p>
            
            
            <p id="MatsP_152.25">
               tasminparāṅmukhe daitye mahiṣe śumbhadānavaḥ <br />
               saṃdaṣṭauṣṭhapuṭaḥ kopād bhrukuṭīkuṭilānanaḥ //
                <span class="ref">MatsP_152.25</span></p>
            
            
            <p id="MatsP_152.26">
               nirmathya pāṇinā pāṇiṃ dhanurādāya bhairavam <br />
               sajyaṃ cakāra sa dhanuḥ śarāṃścāśīviṣopamān //
                <span class="ref">MatsP_152.26</span></p>
            
            
            <p id="MatsP_152.27">
               sa citrayodhī dṛḍhamuṣṭipātas tatastu viṣṇuṃ garuḍaṃ ca daityaḥ <br />
               bāṇairjvaladvahniśikhānikāśaiḥ kṣiptairasaṃkhyaiḥ parighātahīnaiḥ //
                <span class="ref">MatsP_152.27</span></p>
            
            
            <p id="MatsP_152.28">
               viṣṇuśca daityendraśarāhato 'pi bhuśuṇḍimādāya kṛtāntatulyām <br />
               tayā bhuśuṇḍyā ca pipeṣa meṣaṃ śumbhasya pattraṃ dharaṇīdharābham //
                <span class="ref">MatsP_152.28</span></p>
            
            
            <p id="MatsP_152.29">
               tasmādavaplutya hatācca meṣād bhūbhau padātiḥ sa tu daityanāthaḥ <br />
               tato mahīsthasya hariḥ śaraughān mumoca kālānalatulyabhāsaḥ //
                <span class="ref">MatsP_152.29</span></p>
            
            
            <p id="MatsP_152.30">
               śaraistribhistasya bhujaṃ bibheda ṣaḍbhiśca śīrṣaṃ daśabhiśca ketum <br />
               viṣṇurvikṛṣṭaiḥ śravaṇāvasānaṃ daityasya vivyādha vivṛttanetraḥ //
                <span class="ref">MatsP_152.30</span></p>
            
            
            <p id="MatsP_152.31">
               sa tena viddho vyathito babhūva daityeśvaro visrutaśoṇitaughaḥ <br />
               tato 'sya kiṃcic calitasya dhairyād uvāca śaṅkhāmbujaśārṅgapāṇiḥ //
                <span class="ref">MatsP_152.31</span></p>
            
            
            <p id="MatsP_152.32">
               kumārivadhyo 'si raṇaṃ vimuñca śumbhāsura svalpatarairahobhiḥ <br />
               vadhaṃ na matto 'rhasi ceha mūḍha vṛthaiva kiṃ yuddhasamutsuko 'si //
                <span class="ref">MatsP_152.32</span></p>
            
            
            <p id="MatsP_152.33">
               jambho vaco viṣṇumukhānniśamya nimiśca niṣpeṣṭumiyeṣa viṣṇum <br />
               gadāmathodyamya nimiḥ pracaṇḍāṃ jaghāna gāḍhāṃ garuḍaṃ śirastaḥ //
                <span class="ref">MatsP_152.33</span></p>
            
            
            <p id="MatsP_152.34">
               śumbho 'pi viṣṇuṃ parigheṇa mūrdhni pramṛṣṭaratnaughavicitrabhāsā <br />
               tau dānavābhyāṃ viṣamaiḥ prahārair nipetururvyāṃ ghanapāvakābhau //
                <span class="ref">MatsP_152.34</span></p>
            
            
            <p id="MatsP_152.35">
               tatkarma dṛṣṭvā ditijāstu sarve jagarjuruccaiḥ kṛtasiṃhanādāḥ <br />
               dhanūṃṣi cāsphoṭya surābhighātair vyadārayanbhūmimapi pracaṇḍāḥ <br />
               vāsāṃsi caivādudhuvuḥ pare tu dadhmuśca śaṅkhānakagomukhaughān //
                <span class="ref">MatsP_152.35</span></p>
            
            
            <p id="MatsP_152.36">
               atha saṃjñāmavāpyāśu garuḍo 'pi sakeśavaḥ <br />
               parāṅmukho raṇāttasmāt palāyata mahājavaḥ //
                <span class="ref">MatsP_152.36</span></p>
            
            </div>
         
         <div id="d1e136113">
            
            <h3>Matsya-Purāṇa 153</h3>
            *sūta uvāca
            
            
            <p id="MatsP_153.1">
               tamālokya palāyantaṃ vibhraṣṭadhvajakārmukam <br />
               hariṃ devaḥ sahasrākṣo mene bhagnaṃ durāhave //
                <span class="ref">MatsP_153.1</span></p>
            
            
            <p id="MatsP_153.2">
               daityāṃśca muditāndṛṣṭvā kartavyaṃ nādhyagacchata <br />
               athāyānnikaṭe viṣṇoḥ sureśaḥ pākaśāsanaḥ //
                <span class="ref">MatsP_153.2</span></p>
            
            
            <p id="MatsP_153.3">
               uvāca cainaṃ madhuraṃ protsāhaparibṛṃhakam <br />
               kimebhiḥ krīḍase deva dānavairduṣṭamānasaiḥ //
                <span class="ref">MatsP_153.3</span></p>
            
            
            <p id="MatsP_153.4">
               durjanairlabdharandhrasya puruṣasya kutaḥ kriyāḥ <br />
               śaktenopekṣito nīco manyate balamātmanaḥ //
                <span class="ref">MatsP_153.4</span></p>
            
            
            <p id="MatsP_153.5">
               tasmānna nīcaṃ matimān durgahīnaṃ hi saṃtyajet <br />
               athāgresarasaṃpattyā rathino jayamāpnuyuḥ //
                <span class="ref">MatsP_153.5</span></p>
            
            
            <p id="MatsP_153.6">
               kaste sakhābhavaccāgre hiraṇyākṣavadhe vibho <br />
               hiraṇyakaśipurdaityo vīryaśālī madoddhataḥ //
                <span class="ref">MatsP_153.6</span></p>
            
            
            <p id="MatsP_153.7">
               tvāṃ prāpyāpaśyadasuro viṣamaṃ smṛtivibhramam <br />
               pūrve 'pyatibalā ye ca daityendrāḥ suravidviṣaḥ //
                <span class="ref">MatsP_153.7</span></p>
            
            
            <p id="MatsP_153.8">
               vināśamāgatāḥ prāpya śalabhā iva pāvakam <br />
               yuge yuge ca daityānāṃ tvamevāntakaro hare //
                <span class="ref">MatsP_153.8</span></p>
            
            
            <p id="MatsP_153.9">
               tathaivādyeha magnānāṃ bhava viṣṇo surāśrayaḥ <br />
               evamuktastato viṣṇur vyavardhata mahābhujaḥ //
                <span class="ref">MatsP_153.9</span></p>
            
            
            <p id="MatsP_153.10">
               ṛddhyā paramayā yuktaḥ sarvabhūtāśrayo 'rihā <br />
               athovāca sahasrākṣaṃ kālakṣamam adhokṣajaḥ //
                <span class="ref">MatsP_153.10</span></p>
            
            
            <p id="MatsP_153.11">
               daityendrāḥ svairvadhopāyaiḥ śakyā hantuṃ hi nānyataḥ <br />
               durjayastārako daityo muktvā saptadinaṃ śiśum //
                <span class="ref">MatsP_153.11</span></p>
            
            
            <p id="MatsP_153.12">
               kaścitstrīvadhyatāṃ prāpto vadhe 'nyasya kumārikā <br />
               jambhastu vadhyatāṃ prāpto dānavaḥ krūravikramaḥ //
                <span class="ref">MatsP_153.12</span></p>
            
            
            <p id="MatsP_153.13">
               tasmādvīryeṇa divyena jahi jambhaṃ jagadvaram <br />
               avadhyaḥ sarvabhūtānāṃ tvāṃ vinā sa tu dānavaḥ //
                <span class="ref">MatsP_153.13</span></p>
            
            
            <p id="MatsP_153.14">
               mayā gupto raṇe jambhaṃ jagatkaṇṭakamuddhara <br />
               tadvaikuṇṭhavacaḥ śrutvā sahasrākṣo 'marārihā //
                <span class="ref">MatsP_153.14</span></p>
            
            
            <p id="MatsP_153.15">
               samādiśatsurānsarvān sainyasya racanāṃ prati <br />
               yatsāraṃ sarvalokeṣu vīryasya tapaso 'pi ca //
                <span class="ref">MatsP_153.15</span></p>
            
            
            <p id="MatsP_153.16">
               tadekādaśa rudrāṃstu cakārāgresarānhariḥ <br />
               vyālabhogāṅgasaṃnaddhā balino nīlakaṃdharāḥ //
                <span class="ref">MatsP_153.16</span></p>
            
            
            <p id="MatsP_153.17">
               candrakhaṇḍanṛmuṇḍālīmaṇḍitoruśikhaṇḍinaḥ <br />
               śūlajvālāvaliptāṅgā bhujamaṇḍalabhairavāḥ //
                <span class="ref">MatsP_153.17</span></p>
            
            
            <p id="MatsP_153.18">
               piṅgottuṅgajaṭājūṭāḥ siṃhacarmānuṣaṅgiṇaḥ <br />
               kapālīśādayo rudrā vidrāvitamahāsurāḥ //
                <span class="ref">MatsP_153.18</span></p>
            
            
            <p id="MatsP_153.19">
               kapālī piṅgalo bhīmo virūpākṣo vilohitaḥ <br />
               ajeśaḥ śāsanaḥ śāstā śaṃbhuścaṇḍo dhruvastathā //
                <span class="ref">MatsP_153.19</span></p>
            
            
            <p id="MatsP_153.20">
               eta ekādaśānantabalā rudrāḥ prabhāviṇaḥ <br />
               pālayanto balasyāgre dārayantaśca dānavān //
                <span class="ref">MatsP_153.20</span></p>
            
            
            <p id="MatsP_153.21">
               āpyāyayantastridaśān garjanta iva cāmbudāḥ <br />
               himācalābhe mahati kāñcanāmburuhasraji //
                <span class="ref">MatsP_153.21</span></p>
            
            
            <p id="MatsP_153.22">
               pracalaccāmare hemaghaṇṭāsaṃghātamaṇḍite <br />
               airāvate caturdante mātaṅge 'calasaṃsthite //
                <span class="ref">MatsP_153.22</span></p>
            
            
            <p id="MatsP_153.23">
               mahāmadajalasrāve kāmarūpe śatakratuḥ <br />
               tasthau himagireḥ śṛṅge bhānumāniva dīptimān //
                <span class="ref">MatsP_153.23</span></p>
            
            
            <p id="MatsP_153.24">
               tasyārakṣatpadaṃ savyaṃ māruto 'mitavikramaḥ <br />
               jugopāparamagnistu jvālāpūritadiṅmukhaḥ //
                <span class="ref">MatsP_153.24</span></p>
            
            
            <p id="MatsP_153.25">
               pṛṣṭharakṣo 'bhavadviṣṇuḥ sasainyasya śatakratoḥ <br />
               ādityā vasavo viśve marutaścāśvināvapi //
                <span class="ref">MatsP_153.25</span></p>
            
            
            <p id="MatsP_153.26">
               gandharvā rākṣasā yakṣāḥ sakiṃnaramahoragāḥ <br />
               nānāvidhāyudhāścitrā dadhānā hemabhūṣaṇāḥ //
                <span class="ref">MatsP_153.26</span></p>
            
            
            <p id="MatsP_153.27">
               koṭiśaḥ koṭiśaḥ kṛtvā vṛndaṃ cihnopalakṣitam <br />
               viśrāmayantaḥ svāṃ kīrtiṃ bandivṛndapuraḥsarāḥ <br />
               cerurdaityavadhe hṛṣṭāḥ sahendrāḥ surajātayaḥ //
                <span class="ref">MatsP_153.27</span></p>
            
            
            <p id="MatsP_153.28">
               śatakratoramaranikāyapālitā patākinī gajaśatavājināditā <br />
               sitonnatadhvajapaṭakoṭimaṇḍitā babhūva sā ditisutaśokavardhinī //
                <span class="ref">MatsP_153.28</span></p>
            
            
            <p id="MatsP_153.29">
               āyāntīm avalokyātha surasenāṃ gajāsuraḥ <br />
               gajarūpī mahāmbhodasaṃghāto bhāti bhairavaḥ //
                <span class="ref">MatsP_153.29</span></p>
            
            
            <p id="MatsP_153.30">
               paraśvadhāyudho daityo daṃśitoṣṭhakasaṃpuṭaḥ <br />
               mamarda ca raṇe devāṃś cikṣepānyānkareṇa tu //
                <span class="ref">MatsP_153.30</span></p>
            
            
            <p id="MatsP_153.31">
               parānparaśunā jaghne daityendro raudravikramaḥ <br />
               tasya pātayataḥ senāṃ yakṣagandharvakiṃnarāḥ //
                <span class="ref">MatsP_153.31</span></p>
            
            
            <p id="MatsP_153.32">
               mumucuḥ saṃhatāḥ sarve citraśastrāstrasaṃhatim <br />
               pāśān paraśvadhāṃścakrān bhindipālān samudgarān //
                <span class="ref">MatsP_153.32</span></p>
            
            
            <p id="MatsP_153.33">
               kuntānprāsān asīṃstīkṣṇān mudgarāṃścāpi duḥsahān <br />
               tānsarvānso 'grasaddaityaḥ kavalāniva yūthapaḥ //
                <span class="ref">MatsP_153.33</span></p>
            
            
            <p id="MatsP_153.34">
               kopāsphālitadīrghāgrakarāsphoṭena pātayan <br />
               vicacāra raṇe devān duṣprekṣye gajadānavaḥ //
                <span class="ref">MatsP_153.34</span></p>
            
            
            <p id="MatsP_153.35">
               yasminyasminnipatati suravṛnde gajāsuraḥ <br />
               tasmiṃstasminmahāśabdo hāhākārakṛto 'bhavat //
                <span class="ref">MatsP_153.35</span></p>
            
            
            <p id="MatsP_153.36">
               atha vidravamāṇaṃ tad balaṃ prekṣya samantataḥ <br />
               rudrāḥ parasparaṃ procur ahaṃkārotthitārciṣaḥ //
                <span class="ref">MatsP_153.36</span></p>
            
            
            <p id="MatsP_153.37">
               bho bho gṛhṇīta daityendraṃ mardatainaṃ hatāśrayam <br />
               karṣatainaṃ śitaiḥ śūlair bhañjatainaṃ ca marmasu //
                <span class="ref">MatsP_153.37</span></p>
            
            
            <p id="MatsP_153.38">
               kapālī vākyamākarṇya śūlaṃ śitaśikhāmukham <br />
               saṃmārjya vāmahastena saṃrambhavivṛtekṣaṇaḥ //
                <span class="ref">MatsP_153.38</span></p>
            
            
            <p id="MatsP_153.39">
               adhāvadbhṛkuṭīvakro daityendrābhimukho raṇe <br />
               dṛḍhena muṣṭibandhena śūlaṃ viṣṭabhya nirmalam //
                <span class="ref">MatsP_153.39</span></p>
            
            
            <p id="MatsP_153.40">
               jaghāna kumbhadeśe tu kapālī gajadānavam <br />
               tato daśāpi te rudrā nirmalāyomayai raṇe //
                <span class="ref">MatsP_153.40</span></p>
            
            
            <p id="MatsP_153.41">
               jaghnuḥ śūlaiśca daityendraṃ śailavarṣmāṇamāhave <br />
               srutaśoṇitarandhrastu śitaśūlamukhārditaḥ //
                <span class="ref">MatsP_153.41</span></p>
            
            
            <p id="MatsP_153.42">
               babhau kṛṣṇacchavir daityaḥ śaradīvāmalaṃ saraḥ <br />
               protphullāruṇanīlābjasaṃghātaḥ sarvatodiśam //
                <span class="ref">MatsP_153.42</span></p>
            
            
            <p id="MatsP_153.43">
               bhasmaśubhratanuchāyai rudrairhaṃsairivāvṛtaḥ <br />
               upasthitārtirdaityo 'tha pracalatkarṇapallavaḥ //
                <span class="ref">MatsP_153.43</span></p>
            
            
            <p id="MatsP_153.44">
               śaṃbhuṃ bibheda daśanair nābhideśe gajāsuraḥ <br />
               dṛṣṭvā saktaṃ tu rudrābhyāṃ nava rudrāstato 'dbhutam //
                <span class="ref">MatsP_153.44</span></p>
            
            
            <p id="MatsP_153.45">
               tatakṣurvividhaiḥ śastraiḥ śarīramamaradviṣaḥ <br />
               nirbhayā balino yuddhe raṇabhūmau vyavasthitāḥ //
                <span class="ref">MatsP_153.45</span></p>
            
            
            <p id="MatsP_153.46">
               mṛtaṃ mahiṣamāsādya vane gomāyavo yathā <br />
               kapālinaṃ parityajya gataścāsurapuṃgavaḥ //
                <span class="ref">MatsP_153.46</span></p>
            
            
            <p id="MatsP_153.47">
               vegena kupito daityo nava rudrānupādravat <br />
               mamarda caraṇāghātair dantaiścāpi kareṇa ca //
                <span class="ref">MatsP_153.47</span></p>
            
            
            <p id="MatsP_153.48">
               sa taistumulayuddhena śramamāsādito yadā <br />
               tadā kapālī jagrāha karaṃ tasyāmaradviṣaḥ //
                <span class="ref">MatsP_153.48</span></p>
            
            
            <p id="MatsP_153.49">
               bhrāmayāmāsa vegena hy atīva ca gajāsuram <br />
               dṛṣṭvā śramāturaṃ daityaṃ kiṃcitsphuritajīvitam //
                <span class="ref">MatsP_153.49</span></p>
            
            
            <p id="MatsP_153.50">
               nirutsāhaṃ raṇe tasmin gatayuddhotsavodyamam <br />
               tataḥ patata evāsya carma cotkṛtya bhairavam //
                <span class="ref">MatsP_153.50</span></p>
            
            
            <p id="MatsP_153.51">
               sravatsarvāṅgaraktaughaṃ cakārāmbaramātmanaḥ <br />
               dṛṣṭvā vinihataṃ daityaṃ dānavendrā mahābalāḥ //
                <span class="ref">MatsP_153.51</span></p>
            
            
            <p id="MatsP_153.52">
               vitresurdudruvurjagmur nipetuśca sahasraśaḥ <br />
               dṛṣṭvā kapālino rūpaṃ gajacarmāmbarāvṛtam //
                <span class="ref">MatsP_153.52</span></p>
            
            
            <p id="MatsP_153.53">
               dikṣu bhūmau tamevograṃ rudraṃ daityā vyalokayan <br />
               evaṃ vilulite tasmin dānavendre mahābale //
                <span class="ref">MatsP_153.53</span></p>
            
            
            <p id="MatsP_153.54">
               dvipādhirūḍho daityendro hatadundubhinā tataḥ <br />
               kalpāntāmbudharābheṇa durdhareṇāpi dānavaḥ //
                <span class="ref">MatsP_153.54</span></p>
            
            
            <p id="MatsP_153.55">
               nimirabhyapatattūrṇaṃ surasainyāni loḍayan //
                <span class="ref">MatsP_153.55</span></p>
            
            
            <p id="MatsP_153.56">
               yāṃ yāṃ nimigajo yāti diśaṃ tāṃ tāṃ savāhanā <br />
               saṃtyajya dudruvurdevā bhayārtāstyaktahetayaḥ <br />
               gandhena suramātaṅgā dudruvustasya hastinaḥ //
                <span class="ref">MatsP_153.56</span></p>
            
            
            <p id="MatsP_153.57">
               palāyiteṣu sainyeṣu surāṇāṃ pākaśāsanaḥ <br />
               tasthau dikpālakaiḥ sārdham aṣṭabhiḥ keśavena ca //
                <span class="ref">MatsP_153.57</span></p>
            
            
            <p id="MatsP_153.58">
               samprāpto nimimātaṅgo yāvacchakragajaṃ prati <br />
               tāvacchakragajo yāto muktvā nādaṃ sa bhairavam //
                <span class="ref">MatsP_153.58</span></p>
            
            
            <p id="MatsP_153.59">
               dhriyamāṇo 'pi yatnena sa raṇe naiva tiṣṭhati <br />
               palāyite gaje tasminn ārūḍhaḥ pākaśāsanaḥ //
                <span class="ref">MatsP_153.59</span></p>
            
            
            <p id="MatsP_153.60">
               viparītamukho 'yudhyad dānavendrabalaṃ prati <br />
               śatakratustu vajreṇa nimiṃ vakṣasyatāḍayat //
                <span class="ref">MatsP_153.60</span></p>
            
            
            <p id="MatsP_153.61">
               gadayā dantinaścāsya gaṇḍadeśe 'hanaddṛḍham <br />
               tatprahāramacintyaiva nimirnirbhayapauruṣaḥ //
                <span class="ref">MatsP_153.61</span></p>
            
            
            <p id="MatsP_153.62">
               airāvaṇaṃ kaṭīdeśe mudgareṇābhyatāḍayat <br />
               sa hato mudgareṇātha śakrakuñjara āhave //
                <span class="ref">MatsP_153.62</span></p>
            
            
            <p id="MatsP_153.63">
               jagāma paścāccaraṇair dharaṇīṃ bhūdharākṛtiḥ <br />
               lāghavātkṣipramutthāya tato 'maramahāgajaḥ //
                <span class="ref">MatsP_153.63</span></p>
            
            
            <p id="MatsP_153.64">
               raṇādapasasarpāśu bhīṣito nimihastinā <br />
               tato vāyurvavau rūkṣo bahuśarkarapāṃsulaḥ //
                <span class="ref">MatsP_153.64</span></p>
            
            
            <p id="MatsP_153.65">
               saṃmukho nimimātaṅgo javanācalakampanaḥ <br />
               srutarakto babhau śailo ghanadhātuhrado yathā //
                <span class="ref">MatsP_153.65</span></p>
            
            
            <p id="MatsP_153.66">
               dhaneśo 'pi gadāṃ gurvīṃ tasya dānavahastinaḥ <br />
               cikṣepa vegāddaityendro nipapātāsya mūrdhani //
                <span class="ref">MatsP_153.66</span></p>
            
            
            <p id="MatsP_153.67">
               gajo gadānipātena sa tena parimūrchitaḥ <br />
               dantairbhittvā dharāṃ vegāt papātācalasaṃnibhaḥ //
                <span class="ref">MatsP_153.67</span></p>
            
            
            <p id="MatsP_153.68">
               patite tu gaje tasmin siṃhanādo mahānabhūt <br />
               sarvataḥ surasainyānāṃ gajabṛṃhitabṛṃhitaiḥ //
                <span class="ref">MatsP_153.68</span></p>
            
            
            <p id="MatsP_153.69">
               hreṣāraveṇa cāśvānāṃ guṇāsphoṭaiśca dhanvinām <br />
               gajaṃ taṃ nihataṃ dṛṣṭvā nimiṃ cāpi parāṅmukham //
                <span class="ref">MatsP_153.69</span></p>
            
            
            <p id="MatsP_153.70">
               śrutvā ca siṃhanādaṃ ca surāṇāmatikopanaḥ <br />
               jambho jajvāla kopena pītājya iva pāvakaḥ //
                <span class="ref">MatsP_153.70</span></p>
            
            
            <p id="MatsP_153.71">
               sa surānkoparaktākṣo dhanuṣyāropya sāyakam <br />
               tiṣṭhatetyabravīttāvat sārathiṃ cāpyacodayat //
                <span class="ref">MatsP_153.71</span></p>
            
            
            <p id="MatsP_153.72">
               vegena calatastasya tadrathasyābhavaddyutiḥ <br />
               yathādityasahasrasyābhuditasyodayācale //
                <span class="ref">MatsP_153.72</span></p>
            
            
            <p id="MatsP_153.73">
               patākinā rathenājau kiṅkiṇījālamālinā <br />
               śaśiśubhrātapatreṇa sa tena syandanena tu //
                <span class="ref">MatsP_153.73</span></p>
            
            
            <p id="MatsP_153.74">
               ghaṭṭayansurasainyānāṃ hṛdayaṃ samadṛśyata <br />
               tam āyāntam abhiprekṣya dhanuṣyāhitasāyakaḥ //
                <span class="ref">MatsP_153.74</span></p>
            
            
            <p id="MatsP_153.75">
               śatakraturadīnātmā dṛḍhamādhatta kārmukam <br />
               bāṇaṃ ca tailadhautāgram ardhacandramajihmagam //
                <span class="ref">MatsP_153.75</span></p>
            
            
            <p id="MatsP_153.76">
               tenāsya saśaraṃ cāpaṃ raṇe cicheda vṛtrahā <br />
               kṣipraṃ saṃtyajya taccāpaṃ jambho dānavanandanaḥ //
                <span class="ref">MatsP_153.76</span></p>
            
            
            <p id="MatsP_153.77">
               anyatkārmukamādāya vegavadbhārasādhanam <br />
               śarāṃścāśīviṣākārāṃs tailadhautānajihmagān //
                <span class="ref">MatsP_153.77</span></p>
            
            
            <p id="MatsP_153.78">
               śakraṃ vivyādha daśabhir jatrudeśe tu pattribhiḥ <br />
               hṛdaye ca tribhiścāpi dvābhyāṃ ca skandhayor dvayoḥ //
                <span class="ref">MatsP_153.78</span></p>
            
            
            <p id="MatsP_153.79">
               śakro 'pi dānavendrāya bāṇajālamapīdṛśam <br />
               aprāptāndānavendrastu śarāñchakrabhujeritān //
                <span class="ref">MatsP_153.79</span></p>
            
            
            <p id="MatsP_153.80">
               cicheda daśadhākāśe śarairagniśikhopamaiḥ <br />
               tatastu śarajālena devendro dānaveśvaram //
                <span class="ref">MatsP_153.80</span></p>
            
            
            <p id="MatsP_153.81">
               ācchādayata yatnena varṣāsviva ghanairnabhaḥ <br />
               daityo 'pi bāṇajālaṃ tad vyadhamatsāyakaiḥ śitaiḥ //
                <span class="ref">MatsP_153.81</span></p>
            
            
            <p id="MatsP_153.82">
               yathā vāyurghanāṭopaṃ parivārya diśo mukhe <br />
               śakro 'tha krodhasaṃrambhān na viśeṣayate yadā //
                <span class="ref">MatsP_153.82</span></p>
            
            
            <p id="MatsP_153.83">
               dānavendraṃ tadā cakre gandharvāstraṃ mahādbhutam <br />
               tadutthatejasā vyāptam abhūdgamanagocaram //
                <span class="ref">MatsP_153.83</span></p>
            
            
            <p id="MatsP_153.84">
               gandharvanagaraiś cāpi nānāprākāratoraṇaiḥ <br />
               muñcadbhiradbhutākārair astravṛṣṭiṃ samantataḥ //
                <span class="ref">MatsP_153.84</span></p>
            
            
            <p id="MatsP_153.85">
               athāstravṛṣṭyā daityānāṃ hanyamānā mahācamūḥ <br />
               jambhaṃ śaraṇamāgacchad aprameyaparākramam //
                <span class="ref">MatsP_153.85</span></p>
            
            
            <p id="MatsP_153.86">
               vyākulo 'pi svayaṃ daityaḥ sahasrākṣāstrapīḍitaḥ <br />
               smaransādhusamācāraṃ bhītatrāṇaparo 'bhavat //
                <span class="ref">MatsP_153.86</span></p>
            
            
            <p id="MatsP_153.87">
               athāstraṃ mausalaṃ nāma mumoca ditinandanaḥ <br />
               tato 'yomusalaiḥ sarvam abhavatpūritaṃ jagat //
                <span class="ref">MatsP_153.87</span></p>
            
            
            <p id="MatsP_153.88">
               ekaprahārakaraṇair apradhṛṣyaiḥ samantataḥ <br />
               gandharvanagaraṃ teṣu gandharvāstravinirmitam //
                <span class="ref">MatsP_153.88</span></p>
            
            
            <p id="MatsP_153.89">
               gāndharvamastraṃ saṃdhāya surasainyeṣu cāparam <br />
               ekaikena prahāreṇa gajānaśvānmahārathān //
                <span class="ref">MatsP_153.89</span></p>
            
            
            <p id="MatsP_153.90">
               rathāśvānso 'hanatkṣipraṃ śataśo 'tha sahasraśaḥ <br />
               tataḥ surādhipastvāṣṭram astraṃ ca samudīrayat //
                <span class="ref">MatsP_153.90</span></p>
            
            
            <p id="MatsP_153.91">
               saṃdhyamāne tatastvāṣṭre niśceruḥ pāvakārciṣaḥ <br />
               tato yantramayān divyān āyudhānduṣpradharṣiṇaḥ //
                <span class="ref">MatsP_153.91</span></p>
            
            
            <p id="MatsP_153.92">
               tairyantrairabhavadbaddham antarikṣe vitānakam <br />
               vitānakena tenātha praśamaṃ mausale gate //
                <span class="ref">MatsP_153.92</span></p>
            
            
            <p id="MatsP_153.93">
               śailāstraṃ mumuce jambho yantrasaṃghātatāḍanam <br />
               vyāmapramāṇairupalais tato varṣamavartata //
                <span class="ref">MatsP_153.93</span></p>
            
            
            <p id="MatsP_153.94">
               tvāṣṭrasya nirmitānyāśu yantrāṇi tadanantaram <br />
               tenopalanipātena gatāni tilaśastataḥ //
                <span class="ref">MatsP_153.94</span></p>
            
            
            <p id="MatsP_153.95">
               yantrāṇi tilaśaḥ kṛtvā śailāstraṃ paramūrdhasu <br />
               nipapātātivegenā-dārayatpṛthivīṃ tataḥ //
                <span class="ref">MatsP_153.95</span></p>
            
            
            <p id="MatsP_153.96">
               tato vajrāstram akarot sahasrākṣaḥ puraṃdaraḥ <br />
               tadopalamahāvarṣaṃ vyaśīryata samantataḥ //
                <span class="ref">MatsP_153.96</span></p>
            
            
            <p id="MatsP_153.97">
               tataḥ praśānte śailāstre jambho bhūdharasaṃnibhaḥ <br />
               aiṣīkamastramakarod abhīto 'tiparākramaḥ //
                <span class="ref">MatsP_153.97</span></p>
            
            
            <p id="MatsP_153.98">
               aiṣīkeṇāgamannāśaṃ vajrāstraṃ śakravallabham <br />
               vijṛmbhatyatha caiṣīke paramāstre 'tidurdhare //
                <span class="ref">MatsP_153.98</span></p>
            
            
            <p id="MatsP_153.99">
               jajvalurdevasainyāni sasyandanagajāni tu <br />
               dahyamāneṣvanīkeṣu tejasā surasattamaḥ //
                <span class="ref">MatsP_153.99</span></p>
            
            
            <p id="MatsP_153.100">
               āgneyamastramakarod balavānpākaśāsanaḥ <br />
               tenāstreṇa tadastraṃ ca babhraṃśe tadanantaram //
                <span class="ref">MatsP_153.100</span></p>
            
            
            <p id="MatsP_153.101">
               tasminpratihate cāstre pāvakāstraṃ vyajṛmbhata <br />
               jajvāla kāyaṃ jambhasya sarathaṃ ca sasārathim //
                <span class="ref">MatsP_153.101</span></p>
            
            
            <p id="MatsP_153.102">
               tataḥ pratihataḥ so 'tha daityendraḥ pratibhānavān <br />
               vāruṇāstraṃ mumocātha śamanaṃ pāvakārciṣām //
                <span class="ref">MatsP_153.102</span></p>
            
            
            <p id="MatsP_153.103">
               tato jaladharairvyoma sphuradvidyullatākulaiḥ <br />
               gambhīramurajadhvānair āpūritam ivāmbaram //
                <span class="ref">MatsP_153.103</span></p>
            
            
            <p id="MatsP_153.104">
               karīndrakaratulyābhir jaladhārābhir ambarāt <br />
               patantībhirjagatsarvaṃ kṣaṇenāpūritaṃ babhau //
                <span class="ref">MatsP_153.104</span></p>
            
            
            <p id="MatsP_153.105">
               śāntamāgneyamastraṃ tat pravilokya surādhipaḥ <br />
               vāyavyam astram akaron meghasaṃghātanāśanam //
                <span class="ref">MatsP_153.105</span></p>
            
            
            <p id="MatsP_153.106">
               vāyavyāstrabalenātha nirdhūte meghamaṇḍale <br />
               babhūva vimalaṃ vyoma nīlotpaladalaprabham //
                <span class="ref">MatsP_153.106</span></p>
            
            
            <p id="MatsP_153.107">
               vāyunā cātighoreṇa kampitāste tu dānavāḥ <br />
               na śekustatra te sthātuṃ raṇe 'tibalino 'pi ye //
                <span class="ref">MatsP_153.107</span></p>
            
            
            <p id="MatsP_153.108">
               tadā jambho 'bhavacchailo daśayojanavistṛtaḥ <br />
               mārutapratighātārthaṃ dānavānāṃ bhayāpahaḥ //
                <span class="ref">MatsP_153.108</span></p>
            
            
            <p id="MatsP_153.109">
               muktanānāyudhodagratejo 'bhijvalitadrumaḥ <br />
               tataḥ praśamite vāyau daityendre parvatākṛtau //
                <span class="ref">MatsP_153.109</span></p>
            
            
            <p id="MatsP_153.110">
               mahāśanīṃ vajramayīṃ mumocāśu śatakratuḥ <br />
               tayāśanyā patitayā daityasyācalarūpiṇaḥ //
                <span class="ref">MatsP_153.110</span></p>
            
            
            <p id="MatsP_153.111">
               kandarāṇi vyaśīryanta samantānnirjharāṇi tu <br />
               tataḥ sā dānavendrasya śailamāyā nyavartata //
                <span class="ref">MatsP_153.111</span></p>
            
            
            <p id="MatsP_153.112">
               nivṛttaśailamāyo 'tha dānavendro madotkaṭaḥ <br />
               babhūva kuñjaro bhīmo mahāśailasamākṛtiḥ //
                <span class="ref">MatsP_153.112</span></p>
            
            
            <p id="MatsP_153.113">
               sa mamarda surānīkaṃ dantaiścāpyahanatsurān <br />
               babhañja pṛṣṭhataḥ kāṃścit kareṇāveṣṭya dānavaḥ //
                <span class="ref">MatsP_153.113</span></p>
            
            
            <p id="MatsP_153.114">
               tataḥ kṣapayatastasya surasainyāni vṛtrahā <br />
               astraṃ trailokyadurdharṣaṃ nārasiṃhaṃ mumoca ha //
                <span class="ref">MatsP_153.114</span></p>
            
            
            <p id="MatsP_153.115">
               tataḥ siṃhasahasrāṇi niścerurmantratejasā <br />
               kṛṣṇadaṃṣṭrāṭṭahāsāni krakacābhanakhāni ca //
                <span class="ref">MatsP_153.115</span></p>
            
            
            <p id="MatsP_153.116">
               tairvipāṭitagātro 'sau gajamāyāṃ vyapothayat <br />
               tataścāśīviṣo ghoro 'bhavatphaṇaśatākulaḥ //
                <span class="ref">MatsP_153.116</span></p>
            
            
            <p id="MatsP_153.117">
               viṣaniḥśvāsanirdagdhaṃ surasainyaṃ mahārathaḥ <br />
               tato 'straṃ gāruḍaṃ cakre śakraścārubhujastadā //
                <span class="ref">MatsP_153.117</span></p>
            
            
            <p id="MatsP_153.118">
               tato garutmatastasmāt sahasrāṇi viniryayuḥ <br />
               tairgarutmadbhirāsādya jambho bhujagarūpavān <br />
               kṛtastu khaṇḍaśo daityaḥ sāsya māyā vyanaśyata //
                <span class="ref">MatsP_153.118</span></p>
            
            
            <p id="MatsP_153.119">
               pranaṣṭāyāṃ tu māyāyāṃ tato jambho mahāsuraḥ <br />
               cakāra rūpamatulaṃ candrādityapathānugam <br />
               vivṛttavadano grastum iyeṣa surapuṃgavān //
                <span class="ref">MatsP_153.119</span></p>
            
            
            <p id="MatsP_153.120">
               tato 'sya viviśurvaktraṃ samahārathakuñjarā <br />
               surasenāviśadbhīmaṃ pātālottānatālukam //
                <span class="ref">MatsP_153.120</span></p>
            
            
            <p id="MatsP_153.121">
               sainyeṣu grasyamāneṣu dānavena balīyasā <br />
               śakro dainyaṃ samāpannaḥ śrāntabāhuḥ savāhanaḥ //
                <span class="ref">MatsP_153.121</span></p>
            
            
            <p id="MatsP_153.122">
               kartavyatāṃ nādhyagacchat provācedaṃ janārdanam <br />
               kimanantaramatrāsti kartavyasyāvaśeṣitam //
                <span class="ref">MatsP_153.122</span></p>
            
            
            <p id="MatsP_153.123">
               yadāśritya ghaṭāmo 'sya dānavasya yuyutsavaḥ <br />
               tato hariruvācedaṃ vajrāyudhamudāradhīḥ //
                <span class="ref">MatsP_153.123</span></p>
            
            
            <p id="MatsP_153.124">
               na sāṃprataṃ raṇastyājyas tvayā kātarabhairavaḥ <br />
               vardhasvāśu mahāmāyāṃ puraṃdara ripuṃ prati //
                <span class="ref">MatsP_153.124</span></p>
            
            
            <p id="MatsP_153.125">
               mayaiṣa lakṣito daityo 'dhiṣṭhitaḥ prāptapauruṣaḥ <br />
               mā śakra mohamāgaccha kṣipramastraṃ smara prabho //
                <span class="ref">MatsP_153.125</span></p>
            
            
            <p id="MatsP_153.126">
               tataḥ śakraḥ prakupito dānavaṃ prati devarāṭ <br />
               nārāyaṇāstraṃ prayato mumocāsuravakṣasi //
                <span class="ref">MatsP_153.126</span></p>
            
            
            <p id="MatsP_153.126*">
               etasminnantare daityo vivṛtāsyo 'grasatkṣaṇāt <br />
               trīṇi lakṣāṇi gandharvīkiṃnaroragarākṣasān //
                <span class="ref">MatsP_153.126*</span></p>
            
            
            <p id="MatsP_153.127">
               tato nārāyaṇāstraṃ tat papātāsuravakṣasi <br />
               mahāstrabhinnahṛdayaḥ susrāva rudhiraṃ ca saḥ //
                <span class="ref">MatsP_153.127</span></p>
            
            
            <p id="MatsP_153.128">
               raṇāgāramivodgāraṃ tatyājāsuranandanaḥ <br />
               tadastratejasā tasya rūpaṃ daityasya nāśitam //
                <span class="ref">MatsP_153.128</span></p>
            
            
            <p id="MatsP_153.129">
               tataścāntardadhe daityo viyatyanupalakṣitaḥ <br />
               gaganasthaḥ sa daityendraḥ śastrāsanamatīndriyam //
                <span class="ref">MatsP_153.129</span></p>
            
            
            <p id="MatsP_153.130">
               mumoca surasainyānāṃ saṃhāre kāraṇaṃ param <br />
               prāsānparaśvadhāṃścakrān bāṇānvajrānsamudgarān //
                <span class="ref">MatsP_153.130</span></p>
            
            
            <p id="MatsP_153.131">
               kuṭhārānsaha khaḍgaiśca bhindipālānayoguḍān <br />
               vavarṣa dānavo raudro hy abandhyānakṣayānapi //
                <span class="ref">MatsP_153.131</span></p>
            
            
            <p id="MatsP_153.132">
               tairastrairdānavairmuktair devānīkeṣu bhīṣaṇaiḥ <br />
               bāhubhirdharaṇiḥ pūrṇā śirobhiśca sakuṇḍalaiḥ //
                <span class="ref">MatsP_153.132</span></p>
            
            
            <p id="MatsP_153.133">
               ūrubhir gajahastābhaiḥ karīndrairvācalopamaiḥ <br />
               bhagneṣādaṇḍacakrākṣai rathaiḥ sārathibhiḥ saha //
                <span class="ref">MatsP_153.133</span></p>
            
            
            <p id="MatsP_153.134">
               duḥsaṃcārābhavatpṛthvī māṃsaśoṇitakardamā <br />
               rudhiraughahradāvartā śavarāśiśiloccayaiḥ //
                <span class="ref">MatsP_153.134</span></p>
            
            
            <p id="MatsP_153.135">
               kabandhanṛtyasaṃkule sravadvasāsrakardame jagattrayopasaṃhṛtau same samastadehinām <br />
               śṛgālagṛdhravāyasāḥ paraṃ pramodamādadhuḥ kvacidvikṛṣṭalocanaḥ śavasya rauti vāyasaḥ //
                <span class="ref">MatsP_153.135</span></p>
            
            
            <p id="MatsP_153.136">
               vikṛṣṭapīvarāntrakāḥ prayānti jambukāḥ kvacit kvacitsthito 'tibhīṣaṇaḥ śvacañcucarvito bakaḥ <br />
               mṛtasya māṃsamāharañchvajātayaśca saṃsthitāḥ kvacidvṛko gajāsṛjaṃ papau nilīyatāntrataḥ //
                <span class="ref">MatsP_153.136</span></p>
            
            
            <p id="MatsP_153.137">
               kvacit turaṃgamaṇḍalī vikṛṣyate śvajātibhiḥ kvacitpiśācajātakaiḥ prapītaśoṇitāsavaiḥ <br />
               svakāminīyutairdrutaṃ pramodamattasaṃbhramair mamaitadānayānanaṃ khuro 'yamastu me priyaḥ //
                <span class="ref">MatsP_153.137</span></p>
            
            
            <p id="MatsP_153.138">
               karo 'yamabjasaṃnibho mamāstu karṇapūrakaḥ saroṣamīkṣate 'parā vapāṃ vinā priyaṃ tadā <br />
               parā priyā hyavāpa yadbhṛtoṣṇaśoṇitāsavaṃ vikṛṣya śavacarma tatprabaddhasāndrapallavam //
                <span class="ref">MatsP_153.138</span></p>
            
            
            <p id="MatsP_153.139">
               cakāra yakṣakāminī taruṃ kuṭhārapāṭitaṃ gajasya dantamātmajaṃ pragṛhya kumbhasaṃpuṭam <br />
               vipāṭya mauktikaṃ paraṃ priyaprasādamicchate samāṃsaśoṇitāsavaṃ papuśca yakṣarākṣasāḥ //
                <span class="ref">MatsP_153.139</span></p>
            
            
            <p id="MatsP_153.140">
               mṛtāśvakeśavāsitaṃ rasaṃ pragṛhya pāṇinā priyāvimuktajīvitaṃ samānayāsṛgāsavam <br />
               na pathyatāṃ prayāti me gataṃ śmaśānagocaraṃ narasya tajjahātyasau praśasya kiṃnarānanam //
                <span class="ref">MatsP_153.140</span></p>
            
            
            <p id="MatsP_153.141">
               sa nāga eṣa no bhayaṃ dadhāti muktajīvito na dānavasya śakyate mayā tadekayānanam <br />
               iti priyāya vallabhā vadanti yakṣayoṣitaḥ pare kapālapāṇayaḥ piśācayakṣarākṣasāḥ //
                <span class="ref">MatsP_153.141</span></p>
            
            
            <p id="MatsP_153.142">
               vadanti dehi dehi me mamātibhakṣyacāriṇaḥ pare 'vatīrya śoṇitāpagāsu dhautamūrtayā <br />
               pitṝn pratarpya devatāḥ samarcayanti cāmiṣair gajoḍupe susaṃsthitāstaranti śoṇitaṃ hradam //
                <span class="ref">MatsP_153.142</span></p>
            
            
            <p id="MatsP_153.143">
               iti pragāḍhasaṃkaṭe surāsure susaṃgare bhayaṃ samujhya durjayā bhaṭāḥ sphuṭanti māninaḥ //
                <span class="ref">MatsP_153.143</span></p>
            
            
            <p id="MatsP_153.144">
               tata śakro dhaneśaśca varuṇaḥ pavano 'nalaḥ <br />
               yamo 'pi nirṛtiścāpi divyāstrāṇi mahābalāḥ //
                <span class="ref">MatsP_153.144</span></p>
            
            
            <p id="MatsP_153.145">
               ākāśe mumucuḥ sarve dānavānabhisaṃdhya te <br />
               astrāṇi vyarthatāṃ jagmur devānāṃ dānavānprati //
                <span class="ref">MatsP_153.145</span></p>
            
            
            <p id="MatsP_153.146">
               saṃrambheṇāpyayudhyanta saṃhatāstumulena ca <br />
               gatiṃ na vividuścāpi śrāntā daityasya devatāḥ //
                <span class="ref">MatsP_153.146</span></p>
            
            
            <p id="MatsP_153.147">
               daityāstrabhinnasarvāṅgā hy akiṃcitkaratāṃ gatāḥ <br />
               parasparaṃ vyalīyanta gāvaḥ śītārditā iva //
                <span class="ref">MatsP_153.147</span></p>
            
            
            <p id="MatsP_153.148">
               tadavasthānharirdṛṣṭvā devāñchakramuvāca ha <br />
               brahmāstraṃ smara devendra yasyāvadhyo na vidyate <br />
               viṣṇunā coditaḥ śakraḥ sasmārāstraṃ mahaujasam //
                <span class="ref">MatsP_153.148</span></p>
            
            
            <p id="MatsP_153.149">
               sampūjitaṃ nityamarātināśanaṃ samāhitaṃ bāṇamamitraghātane <br />
               dhanuṣyajayye viniyojya buddhimān abhūttato mantrasamādhimānasaḥ //
                <span class="ref">MatsP_153.149</span></p>
            
            
            <p id="MatsP_153.150">
               sa mantramuccārya yatāntarāśayo vadhāya daityasya dhiyābhisaṃdhya tu <br />
               vikṛṣya karṇāntam akuṇṭhadīdhitiṃ mumoca vīkṣyāmbaramārgamunmukhaḥ //
                <span class="ref">MatsP_153.150</span></p>
            
            
            <p id="MatsP_153.151">
               athāsuraḥ prekṣya mahāstramāhitaṃ vihāya māyāmavanau vyatiṣṭhata <br />
               pravepamānena mukhena śuṣyatā balena gātreṇa ca saṃbhramākulaḥ //
                <span class="ref">MatsP_153.151</span></p>
            
            
            <p id="MatsP_153.152">
               tatastu tasyāstravarābhimantritaḥ śaro 'rdhacandrapratimo mahāraṇe <br />
               puraṃdarasyāsanabandhutāṃ gato navārkabimbaṃ vapuṣā viḍambayan //
                <span class="ref">MatsP_153.152</span></p>
            
            
            <p id="MatsP_153.153">
               kirīṭakoṭisphuṭakāntisaṃkaṭaṃ sugandhinānākusumādhivāsitam <br />
               prakīrṇadhūmajvalanābhamūrdhajaṃ papāta jambhasya śiraḥ sakuṇḍalam //
                <span class="ref">MatsP_153.153</span></p>
            
            
            <p id="MatsP_153.154">
               tasminvinihate jambhe dānavendrāḥ parāṅmukhāḥ <br />
               tataste bhagnasaṃkalpāḥ prayayuryatra tārakaḥ //
                <span class="ref">MatsP_153.154</span></p>
            
            
            <p id="MatsP_153.155">
               tāṃstu trastānsamālokya śrutvāroṣamagātparam <br />
               sa jambhadānavendraṃ tu surai raṇamukhe hatam //
                <span class="ref">MatsP_153.155</span></p>
            
            
            <p id="MatsP_153.156">
               sāvalepaṃ sasaṃrambhaṃ sagarvaṃ saparākramam <br />
               sāviṣkāramanākāraṃ tārako bhāvamāviśat //
                <span class="ref">MatsP_153.156</span></p>
            
            
            <p id="MatsP_153.157">
               sa jaitraṃ rathamāsthāya sahasreṇa garutmatām <br />
               saṃrambhāddānavendrastu surai raṇamukhe gataḥ //
                <span class="ref">MatsP_153.157</span></p>
            
            
            <p id="MatsP_153.158">
               sarvāyudhapariṣkāraḥ sarvāstraparirakṣitaḥ <br />
               trailokyaṛddhisampannaḥ suvistṛtamahānanaḥ //
                <span class="ref">MatsP_153.158</span></p>
            
            
            <p id="MatsP_153.159">
               raṇāyābhyapatattūrṇaṃ sainyena mahatā vṛtaḥ <br />
               jambhāstrakṣatasarvāṅgaṃ tyaktvairāvatadantinam //
                <span class="ref">MatsP_153.159</span></p>
            
            
            <p id="MatsP_153.160">
               sajjaṃ mātalinā guptaṃ rathamindrasya tejasā <br />
               taptahemapariṣkāraṃ mahāratnasamanvitam //
                <span class="ref">MatsP_153.160</span></p>
            
            
            <p id="MatsP_153.161">
               caturyojanavistīrṇaṃ siddhasaṃghapariṣkṛtam <br />
               gandharvakiṃnarodgītam apsaronṛtyasaṃkulam //
                <span class="ref">MatsP_153.161</span></p>
            
            
            <p id="MatsP_153.162">
               sarvāyudham asaṃbādhaṃ vicitraracanojjvalam <br />
               taṃ rathaṃ devarājasya parivārya samantataḥ //
                <span class="ref">MatsP_153.162</span></p>
            
            
            <p id="MatsP_153.163">
               daṃśitā lokapālāstu tasthuḥ sagaruḍadhvajāḥ <br />
               tataścacāla vasudhā tato rūkṣo marudvavau //
                <span class="ref">MatsP_153.163</span></p>
            
            
            <p id="MatsP_153.164">
               tato 'mbudhaya udbhūtās tato naṣṭā raviprabhā <br />
               tatastamaḥ samudbhūtaṃ nāto 'dṛśyanta tārakāḥ //
                <span class="ref">MatsP_153.164</span></p>
            
            
            <p id="MatsP_153.165">
               tato jajvalurastrāṇi tato 'kampata vāhinī <br />
               ekatastārako daityaḥ surasaṃghastu caikataḥ //
                <span class="ref">MatsP_153.165</span></p>
            
            
            <p id="MatsP_153.166">
               lokāvasādamekatra jagatpālanamekataḥ <br />
               carācarāṇi bhūtāni surāsuravibhedataḥ //
                <span class="ref">MatsP_153.166</span></p>
            
            
            <p id="MatsP_153.167">
               taddvidhāpyekatāṃ yātaṃ dadṛśuḥ prekṣakā iva <br />
               yadvastu kiṃcil lokeṣu triṣu sattāsvarūpakam <br />
               tat tatrādṛśyad akhilaṃ khilībhūtavibhūtikam //
                <span class="ref">MatsP_153.167</span></p>
            
            
            <p id="MatsP_153.168">
               astrāṇi tejāṃsi dhanāni dhairyaṃ senābalaṃ vīryaparākramau ca <br />
               sattvaujasāṃ tannikaraṃ babhūva surāsurāṇāṃ tapaso balena //
                <span class="ref">MatsP_153.168</span></p>
            
            
            <p id="MatsP_153.169">
               athābhimukham āyāntaṃ navabhirnataparvabhiḥ <br />
               bāṇairanalakalpāgrair bibhidustārakaṃ hṛdi //
                <span class="ref">MatsP_153.169</span></p>
            
            
            <p id="MatsP_153.170">
               sa tānacintya daityendraḥ surabāṇāngatānhṛdi <br />
               navabhirnavabhirbāṇaiḥ surānvivyādha dānavaḥ //
                <span class="ref">MatsP_153.170</span></p>
            
            
            <p id="MatsP_153.171">
               jagaddharaṇasambhūtaiḥ śalyairiva puraḥsaraiḥ <br />
               tato 'cchinnaṃ śaravrātaṃ saṃgrāme mumucuḥ surāḥ //
                <span class="ref">MatsP_153.171</span></p>
            
            
            <p id="MatsP_153.172">
               anantaraṃ ca kāntānām aśrupātamivāniśam <br />
               tadaprāptaṃ viyatyeva nāśayāmāsa dānavaḥ //
                <span class="ref">MatsP_153.172</span></p>
            
            
            <p id="MatsP_153.173">
               śarairyathā kucaritaiḥ prakhyātaṃ paramāgatam <br />
               sunirmalaṃ kramāyātaṃ kuputraḥ svaṃ mahākulam //
                <span class="ref">MatsP_153.173</span></p>
            
            
            <p id="MatsP_153.174">
               tato nivārya tadbāṇajālaṃ surabhujeritam <br />
               bāṇairvyoma diśaḥ pṛthvīṃ pūrayāmāsa dānavaḥ //
                <span class="ref">MatsP_153.174</span></p>
            
            
            <p id="MatsP_153.175">
               cicheda puṅkhadeśeṣu svake sthāne ca lāghavāt <br />
               bāṇajālaiḥ sutīkṣṇāgraiḥ kaṅkabarhiṇavājitaiḥ //
                <span class="ref">MatsP_153.175</span></p>
            
            
            <p id="MatsP_153.176">
               karṇāntakṛṣṭairvimalaiḥ suvarṇarajatojjvalaiḥ <br />
               śāstrārthaiḥ saṃśayaprāptān yathārthānvai vikalpitaiḥ //
                <span class="ref">MatsP_153.176</span></p>
            
            
            <p id="MatsP_153.177">
               tataḥ śatena bāṇānāṃ śakraṃ vivyādha dānavaḥ <br />
               nārāyaṇaṃ ca saptatyā navatyā ca hutāśanam //
                <span class="ref">MatsP_153.177</span></p>
            
            
            <p id="MatsP_153.178">
               daśabhirmārutaṃ mūrdhni yamaṃ daśabhireva ca <br />
               dhanadaṃ caiva saptatyā varuṇaṃ ca tathāṣṭabhiḥ //
                <span class="ref">MatsP_153.178</span></p>
            
            
            <p id="MatsP_153.179">
               viṃśatyā nirṛtiṃ daityaḥ punaścāṣṭābhireva ca <br />
               vivyādha punarekaikaṃ daśabhirdaśabhiḥ śaraiḥ //
                <span class="ref">MatsP_153.179</span></p>
            
            
            <p id="MatsP_153.180">
               tathā ca mātaliṃ daityo vivyādha tribhirāśugaiḥ <br />
               garuḍaṃ daśabhiścaiva sa vivyādha patatribhiḥ //
                <span class="ref">MatsP_153.180</span></p>
            
            
            <p id="MatsP_153.181">
               punaśca daityo devānāṃ tilaśo nataparvabhiḥ <br />
               cakāra varmajātāni cicheda ca dhanūṃṣi tu <br />
               tato vikavacā devā vidhanuṣkāḥ śaraiḥ kṛtāḥ //
                <span class="ref">MatsP_153.181</span></p>
            
            
            <p id="MatsP_153.182">
               athānyāni cāpāni tasminsaroṣā raṇe lokapālā gṛhītvā samantāt <br />
               śarairakṣayairdānavendraṃ tatakṣus tadā dānavo 'marṣasaṃraktanetraḥ //
                <span class="ref">MatsP_153.182</span></p>
            
            
            <p id="MatsP_153.183">
               śarānagnikalpānvavarṣāmarāṇāṃ tato bāṇamādāya kalpānalābham <br />
               jaghānorasi kṣipramindraṃ subāhuṃ mahendro vyakampadrathopastha eva //
                <span class="ref">MatsP_153.183</span></p>
            
            
            <p id="MatsP_153.184">
               vilokyāntarikṣe sahasrārkabimbaṃ punardānavo viṣṇumudbhūtavīryam <br />
               śarābhyāṃ jaghānāṃsamūle salīlaṃ tataḥ keśavasyāpatacchārṅgamagre //
                <span class="ref">MatsP_153.184</span></p>
            
            
            <p id="MatsP_153.185">
               tatastārakaḥ pretanāthaṃ pṛṣatkair vasuṃ tasya savye smarankṣudrabhāvam <br />
               śarairagnikalpairjaleśasya kāyaṃ raṇe 'śoṣayaddurjayo daityarājaḥ //
                <span class="ref">MatsP_153.185</span></p>
            
            
            <p id="MatsP_153.186">
               śarairagnikalpaiścakārāśu daityas tathā rākṣasānbhītabhītāndiśāsu <br />
               pṛṣatkaiśca rūkṣairvikāraprayuktaṃ cakārānilaṃ līlayaivāsureśaḥ //
                <span class="ref">MatsP_153.186</span></p>
            
            
            <p id="MatsP_153.187*">
               kṣaṇāllabdhacittāḥ svayaṃ viṣṇuśakrānalādyāḥ susaṃhatya tīkṣṇaiḥ pṛṣatkaiḥ /<br />
               pracakruḥ pracaṇḍena daityena sārdhaṃ mahāsaṃgaraṃ saṃgaragrāsakalpam //
                <span class="ref">MatsP_153.187*</span></p>
            
            
            <p id="MatsP_153.188">
               athānamya cāpaṃ haristīkṣṇabāṇair hanatsārathiṃ daityarājasya hṛdyam <br />
               dhvajaṃ dhūmaketuḥ kirīṭaṃ mahendro dhaneśo dhanuḥ kāñcanānaddhapṛṣṭham <br />
               yamo bāhudaṇḍaṃ rathāṅgāni vāyur niśācāriṇām īśvarasyāpi varma //
                <span class="ref">MatsP_153.188</span></p>
            
            
            <p id="MatsP_153.189">
               dṛṣṭvā tadyuddhamamarair akṛtrimaparākramam <br />
               daityanāthaḥ kṛtaṃ saṃkhye svabāhuyugabāndhavaḥ //
                <span class="ref">MatsP_153.189</span></p>
            
            
            <p id="MatsP_153.190">
               mumoca mudgaraṃ bhīmaṃ sahasrākṣāya saṃgare <br />
               dṛṣṭvā mudgaram āyāntam anivāryamathāmbare //
                <span class="ref">MatsP_153.190</span></p>
            
            
            <p id="MatsP_153.191">
               rathādāplutya dharaṇīm agamatpākaśāsanaḥ <br />
               mudgaro 'pi rathopasthe papāta paruṣasvanaḥ //
                <span class="ref">MatsP_153.191</span></p>
            
            
            <p id="MatsP_153.192">
               sa rathaṃ cūrṇayāmāsa na mamāra ca mātaliḥ <br />
               gṛhītvā paṭṭiśaṃ daityo jaghānorasi keśavam //
                <span class="ref">MatsP_153.192</span></p>
            
            
            <p id="MatsP_153.193">
               skandhe garutmataḥ so 'pi niṣasāda vicetanaḥ <br />
               khaḍgena rākṣasendrasya nicakarta ca vāhanam //
                <span class="ref">MatsP_153.193</span></p>
            
            
            <p id="MatsP_153.194">
               yamaṃ ca pātayāmāsa bhūmau daityo bhuśuṇḍinā <br />
               vahniṃ ca bhindipālena tāḍayāmāsa mūrdhani //
                <span class="ref">MatsP_153.194</span></p>
            
            
            <p id="MatsP_153.195">
               vāyuṃ ca dorbhyāmutkṣipya pātayāmāsa bhūtale <br />
               dhaneśaṃ ca dhanuṣkoṭyā kuṭṭayāmāsa kopanaḥ //
                <span class="ref">MatsP_153.195</span></p>
            
            
            <p id="MatsP_153.196">
               tato devanikāyānām ekaikaṃ samare tataḥ <br />
               jaghānāstrairasaṃkhyeyair daityendro 'mitavikramaḥ //
                <span class="ref">MatsP_153.196</span></p>
            
            
            <p id="MatsP_153.197">
               labdhasaṃjñaḥ kṣaṇādviṣṇuś cakraṃ jagrāha durdharam <br />
               dānavendravasāsiktaṃ piśitāśanakonmukham //
                <span class="ref">MatsP_153.197</span></p>
            
            
            <p id="MatsP_153.198">
               mumoca dānavendrasya dṛḍhaṃ vakṣasi keśavaḥ <br />
               papāta cakraṃ daityasya hṛdaye bhāskaradyuti //
                <span class="ref">MatsP_153.198</span></p>
            
            
            <p id="MatsP_153.199">
               vyaśīryata tataḥ kāye nīlotpalamivāśmani <br />
               tato vajraṃ mahendrastu pramumocārcitaṃ ciram //
                <span class="ref">MatsP_153.199</span></p>
            
            
            <p id="MatsP_153.200">
               yasmiñjayāśā śakrasya dānavendraraṇe tvabhūt <br />
               tārakasya susaṃprāpya śarīraṃ śauryaśālinaḥ //
                <span class="ref">MatsP_153.200</span></p>
            
            
            <p id="MatsP_153.201">
               vyaśīryata vikīrṇārciḥ śatadhā khaṇḍatāṃ gatam <br />
               vināśamagamanmuktaṃ vāyunāsuravakṣasi //
                <span class="ref">MatsP_153.201</span></p>
            
            
            <p id="MatsP_153.202">
               jvalitaṃ jvalanābhāsam aṅkuśaṃ kuliśaṃ yathā <br />
               vināśamāgataṃ dṛṣṭvā vāyuścāṅkuśamāhave //
                <span class="ref">MatsP_153.202</span></p>
            
            
            <p id="MatsP_153.203">
               ruṣṭaḥ śailendramutpāṭya puṣpitadrumakandaram <br />
               cikṣepa dānavendrāya pañcayojanavistṛtam //
                <span class="ref">MatsP_153.203</span></p>
            
            
            <p id="MatsP_153.204">
               mahīdharaṃ tam āyāntaṃ daityaḥ smitamukhastadā <br />
               jagrāha vāmahastena bālakandukalīlayā //
                <span class="ref">MatsP_153.204</span></p>
            
            
            <p id="MatsP_153.205">
               tato daṇḍaṃ samudyamya kṛtāntaḥ krodhamūrchitaḥ <br />
               daityendraṃ mūrdhni cikṣepa bhrāmya vegena durjayaḥ //
                <span class="ref">MatsP_153.205</span></p>
            
            
            <p id="MatsP_153.206">
               so 'surasyāpatanmūrdhni daityastaṃ ca na buddhavān <br />
               kalpāntadahanālokām ajayyāṃ jvalanastataḥ //
                <span class="ref">MatsP_153.206</span></p>
            
            
            <p id="MatsP_153.207">
               śaktiṃ cikṣepa durdharṣāṃ dānavendrāya saṃyuge <br />
               navā śirīṣamāleva sāsya vakṣasyarājata //
                <span class="ref">MatsP_153.207</span></p>
            
            
            <p id="MatsP_153.208">
               tataḥ khaḍgaṃ samākṛṣya kośād ākāśanirmalam <br />
               bhāsitāsitadigbhāgaṃ lokapālo 'pi nirṛtiḥ //
                <span class="ref">MatsP_153.208</span></p>
            
            
            <p id="MatsP_153.209">
               cikṣepa dānavendrāya tasya mūrdhni papāta ca <br />
               patitaścāgamatkhaḍgaḥ sa śīghraṃ śatakhaṇḍatām //
                <span class="ref">MatsP_153.209</span></p>
            
            
            <p id="MatsP_153.210">
               jaleśastūgradurdharṣaṃ viṣapāvakabhairavam <br />
               mumoca pāśaṃ daityasya bhujabandhābhilāṣukaḥ //
                <span class="ref">MatsP_153.210</span></p>
            
            
            <p id="MatsP_153.211">
               sa daityabhujamāsādya sarpaḥ sadyo vyapadyata <br />
               sphuṭitakrakacakrūradaśanālir mahāhanuḥ //
                <span class="ref">MatsP_153.211</span></p>
            
            
            <p id="MatsP_153.212">
               tato 'śvinau samarutaḥ sasādhyāḥ samahoragāḥ <br />
               yakṣarākṣasagandharvā divyanānāstrapāṇayaḥ //
                <span class="ref">MatsP_153.212</span></p>
            
            
            <p id="MatsP_153.213">
               jaghnurdaityeśvaraṃ sarve sambhūya sumahābalāḥ <br />
               na cāstrāṇyasya sajanti gātre vajrācalopame //
                <span class="ref">MatsP_153.213</span></p>
            
            
            <p id="MatsP_153.214">
               tato rathādavaplutya tārako dānavādhipaḥ <br />
               jaghāna koṭiśo devān karapārṣṇibhireva ca //
                <span class="ref">MatsP_153.214</span></p>
            
            
            <p id="MatsP_153.215">
               hataśeṣāṇi sainyāni devānāṃ vipradudruvuḥ <br />
               diśo bhītāni saṃtyajya raṇopakaraṇāni tu //
                <span class="ref">MatsP_153.215</span></p>
            
            
            <p id="MatsP_153.216">
               lokapālāṃstato daityo babandhendramukhānraṇe <br />
               sakeśavāndṛḍhaiḥ pāśaiḥ paśumāraḥ paśūniva //
                <span class="ref">MatsP_153.216</span></p>
            
            
            <p id="MatsP_153.217">
               sa bhūyo rathamāsthāya jagāma svakamālayam <br />
               siddhagandharvasaṃghuṣṭavipulācalamastakam //
                <span class="ref">MatsP_153.217</span></p>
            
            
            <p id="MatsP_153.218">
               stūyamāno ditisutair apsarobhirvinoditaḥ <br />
               trailokyalakṣmīstaddeśe prāviśatsvapuraṃ yathā //
                <span class="ref">MatsP_153.218</span></p>
            
            
            <p id="MatsP_153.219">
               niṣasādāsane padmarāgaratnavinirmite <br />
               tataḥ kiṃnaragandharvanāganārīvinoditaiḥ <br />
               kṣaṇaṃ vinodyamānastu pracalanmaṇikuṇḍalaḥ //
                <span class="ref">MatsP_153.219</span></p>
            
            </div>
         
         <div id="d1e140366">
            
            <h3>Matsya-Purāṇa 154</h3>
            *sūta uvāca
            
            
            <p id="MatsP_154.1">
               prādurāsītpratīhāraḥ śubhranīlāmbujāmbaraḥ <br />
               sa jānubhyāṃ mahīṃ gatvā pihitāsyaḥ svapāṇinā //
                <span class="ref">MatsP_154.1</span></p>
            
            
            <p id="MatsP_154.2">
               uvācānāvilaṃ vākyam alpākṣaraparisphuṭam <br />
               daityendramarkavṛndānāṃ bibhrataṃ bhāsvaraṃ vapuḥ //
                <span class="ref">MatsP_154.2</span></p>
            
            
            <p id="MatsP_154.3">
               kālanemiḥ surānbaddhāṃś cādāya dvāri tiṣṭhati <br />
               sa vijñāpayati stheyaṃ kva bandibhiriti prabho //
                <span class="ref">MatsP_154.3</span></p>
            
            
            <p id="MatsP_154.4">
               tanniśamyābravīddaityaḥ pratīhārasya bhāṣitam <br />
               yatheṣṭaṃ sthīyatāmebhir gṛhaṃ me bhuvanatrayam //
                <span class="ref">MatsP_154.4</span></p>
            
            
            <p id="MatsP_154.5">
               kevalaṃ pāśabandhena vimuktairavilambitam <br />
               evaṃ kṛte tato devā dūyamānena cetasā //
                <span class="ref">MatsP_154.5</span></p>
            
            
            <p id="MatsP_154.6">
               jagmurjagadguruṃ draṣṭuṃ śaraṇaṃ kamalodbhavam <br />
               niveditāste śakrādyāḥ śirobhirdharaṇiṃ gatāḥ <br />
               tuṣṭuvuḥ spaṣṭavarṇārthair vacobhiḥ kamalāsanam //
                <span class="ref">MatsP_154.6</span></p>
            
            *devā ūcuḥ
            
            
            <p id="MatsP_154.7">
               tvamoṃkāro 'syaṅkurāya prasūto viśvasyātmānantabhedasya pūrvam <br />
               sambhūtasyānantaraṃ sattvamūrte saṃhārecchoste namo rudramūrte //
                <span class="ref">MatsP_154.7</span></p>
            
            
            <p id="MatsP_154.8">
               vyaktiṃ nītvā tvaṃ vapuḥ svaṃ mahimnā tasmādaṇḍāt sābhidhānādacintyaḥ <br />
               dyāvāpṛthvyor ūrdhvakhaṇḍāvarāmyāṃ hy aṇḍādasmāttvaṃ vibhāgaṃ karoṣi //
                <span class="ref">MatsP_154.8</span></p>
            
            
            <p id="MatsP_154.9">
               vyaktaṃ merau yajjanāyustavābhūd evaṃ vidmastvatpraṇītaścakāsti <br />
               vyaktaṃ devā janmanaḥ śāśvatasya dyauste mūrdhā locane candrasūryau //
                <span class="ref">MatsP_154.9</span></p>
            
            
            <p id="MatsP_154.10">
               vyālāḥ keśāḥ śrotrarandhrā diśaste pādau bhūmirnābhirandhre samudrāḥ <br />
               māyākāraḥ kāraṇaṃ tvaṃ prasiddho vedaiḥ śānto jyotiṣā tvaṃ vimuktaḥ //
                <span class="ref">MatsP_154.10</span></p>
            
            
            <p id="MatsP_154.11">
               vedārtheṣu tvāṃ vivṛṇvanti buddhvā hṛtpadmāntaḥsaṃniviṣṭaṃ purāṇam <br />
               tvāmātmānaṃ labdhayogā gṛṇanti sāṃkhyairyāstāḥ sapta sūkṣmāḥ praṇītāḥ //
                <span class="ref">MatsP_154.11</span></p>
            
            
            <p id="MatsP_154.12">
               tāsāṃ heturyāṣṭamī cāpi gītā tasyāṃ tasyāṃ gīyase vai tvamantam <br />
               dṛṣṭvā mūrtiṃ sthūlasūkṣmāṃ cakāra devairbhāvāḥ kāraṇaiḥ kaiściduktāḥ //
                <span class="ref">MatsP_154.12</span></p>
            
            
            <p id="MatsP_154.13">
               sambhūtāste tvatta evādisarge bhūyastāṃ tāṃ vāsanāṃ te 'bhyupeyuḥ <br />
               tvatsaṃkalpenāntamāyāptigūḍhaḥ kālo meyo dhvastasaṃkhyāvikalpaḥ //
                <span class="ref">MatsP_154.13</span></p>
            
            
            <p id="MatsP_154.14">
               bhāvābhāvavyaktisaṃhārahetus tvaṃ so 'nantastasya kartāsi cātman <br />
               ye 'nye sūkṣmāḥ santi tebhyo 'bhigītaḥ sthūlā bhāvāścāvṛtāraśca teṣām //
                <span class="ref">MatsP_154.14</span></p>
            
            
            <p id="MatsP_154.15">
               tebhyaḥ sthūlaistaiḥ purāṇaiḥ pratīto bhūtaṃ bhavyaṃ caivamudbhūtibhājām <br />
               bhāve bhāve bhāvitaṃ tvā yunakti yuktaṃ yuktaṃ vyaktibhāvānnirasya <br />
               itthaṃ devo bhaktibhājāṃ śaraṇyas trātā goptā no bhavānantamūrtiḥ //
                <span class="ref">MatsP_154.15</span></p>
            
            
            <p id="MatsP_154.16">
               viremuramarāḥ stutvā brahmāṇamavikāriṇam <br />
               tasthurmanobhir iṣṭārthasamprāptiprārthanāstataḥ //
                <span class="ref">MatsP_154.16</span></p>
            
            
            <p id="MatsP_154.17">
               evaṃ stuto viriñcistu prasādaṃ paramaṃ gataḥ <br />
               amarānvaradenāha vāmahastena nirdiśan //
                <span class="ref">MatsP_154.17</span></p>
            
            *brahmovāca
            
            
            <p id="MatsP_154.18">
               nārī yābhartṛkākasmāt tanuste tyaktabhūṣaṇā <br />
               na rājate tathā śakra mlānavaktraśiroruhā //
                <span class="ref">MatsP_154.18</span></p>
            
            
            <p id="MatsP_154.19">
               hutāśanavimukto 'pi na dhūmena virājase <br />
               bhasmaneva praticchanno dagdhadāvaściroṣitaḥ //
                <span class="ref">MatsP_154.19</span></p>
            
            
            <p id="MatsP_154.20">
               yamāmayamaye naiva śarīre tvaṃ virājase <br />
               daṇḍasyālambaneneva hy akṛcchrastu pade pade //
                <span class="ref">MatsP_154.20</span></p>
            
            
            <p id="MatsP_154.21">
               rajanīcaranātho 'pi kiṃ bhīta iva bhāṣase <br />
               rākṣasendra kṣatārāte tvamarātikṣato yathā //
                <span class="ref">MatsP_154.21</span></p>
            
            
            <p id="MatsP_154.22">
               tanuste varuṇocchuṣkā parītasyeva vahninā <br />
               vimuktarudhiraṃ pāśaṃ phaṇibhiḥ pravilokayan //
                <span class="ref">MatsP_154.22</span></p>
            
            
            <p id="MatsP_154.23">
               vāyo bhavān vicetaskas tvaṃ snigdhairiva nirjitaḥ <br />
               kiṃ tvaṃ bibheṣi dhanada saṃnyasyaiva kuberatām //
                <span class="ref">MatsP_154.23</span></p>
            
            
            <p id="MatsP_154.24">
               rudrāstriśūlinaḥ santo vadadhvaṃ bahuśūlatām <br />
               bhavantaḥ kena tatkṣiptaṃ tejastu bhavatāmapi //
                <span class="ref">MatsP_154.24</span></p>
            
            
            <p id="MatsP_154.25">
               akiṃcitkaratāṃ yātaḥ karaste na vibhāsate <br />
               alaṃ nīlotpalābhena cakreṇa madhusūdana //
                <span class="ref">MatsP_154.25</span></p>
            
            
            <p id="MatsP_154.26">
               kiṃ tvayānudarālīnabhuvanapravilokanam <br />
               kriyate stimitākṣeṇa bhavatā viśvatomukha //
                <span class="ref">MatsP_154.26</span></p>
            
            
            <p id="MatsP_154.27">
               evamuktāḥ surāstena brahmaṇā brahmamūrtinā <br />
               vācāṃ pradhānabhūtatvān mārutaṃ tamacodayan //
                <span class="ref">MatsP_154.27</span></p>
            
            
            <p id="MatsP_154.28">
               atha viṣṇumukhairdevaiḥ śvasanaḥ pratibodhitaḥ <br />
               caturmukhaṃ tadā prāha carācaraguruṃ vibhum //
                <span class="ref">MatsP_154.28</span></p>
            
            
            <p id="MatsP_154.29*">
               na tu vetsi carācarabhūtagataṃ bhavabhāvamatīva mahānucchritaḥ prabhavaḥ /<br />
               punararthivaco 'bhivistṛtaśravaṇopamakautukabhāvakṛtaḥ //
                <span class="ref">MatsP_154.29*</span></p>
            
            
            <p id="MatsP_154.30">
               tvamananta karoṣi jagadbhavatāṃ sacarācaragarbhavibhinnaguṇām <br />
               amarāsurametadaśeṣamapi tvayi tulyamaho janako 'si yataḥ //
                <span class="ref">MatsP_154.30</span></p>
            
            
            <p id="MatsP_154.31">
               piturasti tathāpi manovikṛtiḥ saguṇo viguṇo balavānabalaḥ <br />
               bhavato varalābhanivṛttabhayaḥ kuliśāṅgasuto ditijo 'tibalaḥ //
                <span class="ref">MatsP_154.31</span></p>
            
            
            <p id="MatsP_154.32">
               sacarācaranirmathane kimiti kitavastu kṛto vihito bhavatā <br />
               kila deva tvayā sthitaye jagatāṃ mahadadbhutacitraviciguṇāḥ //
                <span class="ref">MatsP_154.32</span></p>
            
            
            <p id="MatsP_154.33">
               api tuṣṭikṛtaḥ śrutakāmaphalā vihitā dvijanāyaka devagaṇāḥ <br />
               api nākamabhūtkila yajñabhujāṃ bhavato viniyogavaśātsatatam //
                <span class="ref">MatsP_154.33</span></p>
            
            
            <p id="MatsP_154.34">
               apahṛtya vimānagaṇaṃ sa kṛto ditijena mahāmarubhūmisamaḥ <br />
               kṛtavānasi sarvaguṇātiśayaṃ yamaśeṣamahīdhararājatayā //
                <span class="ref">MatsP_154.34</span></p>
            
            
            <p id="MatsP_154.35">
               samamiṅgitabhāvavidhiḥ sa girir gaganena sadocchrayatāṃ hi gataḥ <br />
               adhivāsavihāravidhāvucito ditijane pavikṣataśṛṅgataṭaḥ //
                <span class="ref">MatsP_154.35</span></p>
            
            
            <p id="MatsP_154.36">
               pariluṇṭhitaratnaguhānivaho bahudaityasabhāśrayatāṃ gamitaḥ <br />
               surarāja sa tasya bhayena gataṃ vyadadhādaśarīra ito 'pi vṛthā //
                <span class="ref">MatsP_154.36</span></p>
            
            
            <p id="MatsP_154.37">
               upayogyatayā vivṛtaṃ suciraṃ vimaladyutipūritadigvadanam <br />
               bhavataiva vinirmitamādiyuge surahetisamūham anutthamidam //
                <span class="ref">MatsP_154.37</span></p>
            
            
            <p id="MatsP_154.38">
               ditijasya śarīramavāpya gataṃ śatadhā matibhedamivālpamanāḥ <br />
               āsāradhūlidhvastāṅgā dvārasthāḥ smaḥ kadarthinaḥ <br />
               labdhapraveśāḥ kṛcchreṇa vayaṃ tasyāmaradviṣaḥ //
                <span class="ref">MatsP_154.38</span></p>
            
            
            <p id="MatsP_154.39">
               sabhāyāmamarā deva nikṛṣṭe 'pyupaveśitāḥ <br />
               vetrahastair ajalpantas tato 'pahasitāstu taiḥ //
                <span class="ref">MatsP_154.39</span></p>
            
            
            <p id="MatsP_154.40">
               mahārthāḥ siddhasarvārthā bhavantaḥ svalpabhāṣiṇaḥ <br />
               cāṭuyuktamatho karma hy amarā bahu bhāṣata //
                <span class="ref">MatsP_154.40</span></p>
            
            
            <p id="MatsP_154.41">
               samayaṃ daityasiṃhasya saśakrasya nu saṃsthitāḥ <br />
               vadateti ca daityasya preṣyairvihasitā bahu //
                <span class="ref">MatsP_154.41</span></p>
            
            
            <p id="MatsP_154.42">
               ṛtavo mūrtimantastam upāsante hyaharniśam <br />
               kṛtāparādhasaṃtrāsaṃ na tyajanti kadācana //
                <span class="ref">MatsP_154.42</span></p>
            
            
            <p id="MatsP_154.43">
               tantrītrayalayopetaṃ siddhagandharvakiṃnaraiḥ <br />
               surāgam upadhā nityaṃ gīyate tasya veśmasu //
                <span class="ref">MatsP_154.43</span></p>
            
            
            <p id="MatsP_154.44">
               hantākṛtopakaraṇair mitrāṇi gurulāghavaiḥ <br />
               śaraṇāgatasaṃtyāgī tyaktasatyapariśrayaḥ //
                <span class="ref">MatsP_154.44</span></p>
            
            
            <p id="MatsP_154.45">
               iti niḥśeṣamathavā niḥśeṣaṃ vai na śakyate <br />
               tasyāvinayamākhyātuṃ sraṣṭā tatra parāyaṇam //
                <span class="ref">MatsP_154.45</span></p>
            
            
            <p id="MatsP_154.46">
               ityuktaḥ svātmabhūrdevaḥ surairdaityaviceṣṭitam <br />
               surānuvāca bhagavāṃs tataḥ smitamukhāmbujaḥ //
                <span class="ref">MatsP_154.46</span></p>
            
            *brahmovāca
            
            
            <p id="MatsP_154.47">
               avadhyastārako daityaḥ sarvairapi surāsuraiḥ <br />
               yasya vadhyaḥ sa nādyāpi jātastribhuvane pumān //
                <span class="ref">MatsP_154.47</span></p>
            
            
            <p id="MatsP_154.48">
               mayā sa varadānena chandayitvā nivāritaḥ <br />
               tapasaḥ sāṃprataṃ rājā trailokyadahanātmakāt //
                <span class="ref">MatsP_154.48</span></p>
            
            
            <p id="MatsP_154.49">
               sa ca vavre vadhaṃ daityaḥ śiśutaḥ saptavāsarāt <br />
               sa saptadivaso bālaḥ śaṃkarādyo bhaviṣyati //
                <span class="ref">MatsP_154.49</span></p>
            
            
            <p id="MatsP_154.50">
               tārakasya nihantā sa bhāskarābho bhaviṣyati <br />
               sāṃprataṃ cāpyapatnīkaḥ śaṃkaro bhagavānprabhuḥ //
                <span class="ref">MatsP_154.50</span></p>
            
            
            <p id="MatsP_154.51">
               yaccāhamuktavānyasyā hy uttānakaratā sadā <br />
               uttāno varadaḥ pāṇir eṣa devyāḥ sadaiva tu //
                <span class="ref">MatsP_154.51</span></p>
            
            
            <p id="MatsP_154.52">
               himācalasya duhitā sā tu devī bhaviṣyati <br />
               tasyāḥ sakāśādyaḥ śarvas tv araṇyāṃ pāvako yathā //
                <span class="ref">MatsP_154.52</span></p>
            
            
            <p id="MatsP_154.53">
               janayiṣyati taṃ prāpya tārako 'bhibhaviṣyati <br />
               mayāpyupāyaḥ sa kṛto yathaivaṃ hi bhaviṣyati //
                <span class="ref">MatsP_154.53</span></p>
            
            
            <p id="MatsP_154.54">
               śeṣaścāpyasya vibhavo vinaśyettadanantaram <br />
               stokakālaṃ pratīkṣadhvaṃ nirviśaṅkena cetasā //
                <span class="ref">MatsP_154.54</span></p>
            
            
            <p id="MatsP_154.55">
               ityuktāstridaśāstena sākṣātkamalajanmanā <br />
               jagmustaṃ praṇipatyeśaṃ yathāyogaṃ divaukasaḥ //
                <span class="ref">MatsP_154.55</span></p>
            
            
            <p id="MatsP_154.56">
               tato gateṣu deveṣu brahmā lokapitāmahaḥ <br />
               niśāṃ sasmāra bhagavān svatanoḥ pūrvasaṃbhavām //
                <span class="ref">MatsP_154.56</span></p>
            
            
            <p id="MatsP_154.57">
               tato bhagavatī rātrir upatasthe pitāmaham <br />
               tāṃ vivikte samālokya brahmovāca vibhāvarīm //
                <span class="ref">MatsP_154.57</span></p>
            
            *brahmovāca
            
            
            <p id="MatsP_154.58">
               vibhāvari mahatkāyaṃ vibudhānāmupasthitam <br />
               tatkartavyaṃ tvayā devi śṛṇu kāryasya niścayam //
                <span class="ref">MatsP_154.58</span></p>
            
            
            <p id="MatsP_154.59">
               tārako nāma daityendraḥ suraketuranirjitaḥ <br />
               tasyābhāvāya bhagavāñ janayiṣyati ceśvaraḥ //
                <span class="ref">MatsP_154.59</span></p>
            
            
            <p id="MatsP_154.60">
               sutaṃ sa bhavitā tasya tārakasyāntakārakaḥ <br />
               śaṃkarasyābhavatpatnī satī dakṣasutā tu yā //
                <span class="ref">MatsP_154.60</span></p>
            
            
            <p id="MatsP_154.61">
               sā mṛtā kupitā devī kasmiṃścitkāraṇāntare <br />
               bhavitā himaśailasya duhitā lokabhāvinī //
                <span class="ref">MatsP_154.61</span></p>
            
            
            <p id="MatsP_154.62">
               viraheṇa harastasyā matvā śūnyaṃ jagattrayam <br />
               tapasyanhimaśailasya kandare siddhasevite //
                <span class="ref">MatsP_154.62</span></p>
            
            
            <p id="MatsP_154.63">
               pratīkṣamāṇastajjanma kaṃcitkālaṃ nivatsyati <br />
               tayoḥ sutaptatapasor bhavitā yo mahābalaḥ //
                <span class="ref">MatsP_154.63</span></p>
            
            
            <p id="MatsP_154.64">
               sa bhaviṣyati daityasya tārakasya vināśakaḥ <br />
               jātamātrā tu sā devī svalpasaṃjñā ca bhāminī //
                <span class="ref">MatsP_154.64</span></p>
            
            
            <p id="MatsP_154.65">
               virahotkaṇṭhitā gāḍhaṃ harasaṃgamalālasā <br />
               tayoḥ sutaptatapasoḥ saṃyogaḥ syācchubhānane //
                <span class="ref">MatsP_154.65</span></p>
            
            
            <p id="MatsP_154.66">
               tatastābhyāṃ tu janitaḥ svalpo vākkalaho bhavet <br />
               tato 'pi saṃśayo bhūyas tārakaṃ prati dṛśyate //
                <span class="ref">MatsP_154.66</span></p>
            
            
            <p id="MatsP_154.67">
               tayoḥ saṃyuktayostasmāt suratāsaktikāraṇe <br />
               vighnastvayā vidhātavyo yathā tābhyāṃ tathā śṛṇu //
                <span class="ref">MatsP_154.67</span></p>
            
            
            <p id="MatsP_154.68">
               garbhasthāne ca tanmātuḥ svena rūpeṇa rañjaya <br />
               tato vihāya śarvastāṃ viśrānto narmapūrvakam //
                <span class="ref">MatsP_154.68</span></p>
            
            
            <p id="MatsP_154.69">
               bhartsayiṣyati tāṃ devīṃ tataḥ sā kupitā satī <br />
               prayāsyati tapaścartuṃ tattasmāttapase punaḥ //
                <span class="ref">MatsP_154.69</span></p>
            
            
            <p id="MatsP_154.70">
               janayiṣyati yaṃ śarvā dayitadyutimaṇḍitam <br />
               sa bhaviṣyati hantā vai surārīṇāmasaṃśayam //
                <span class="ref">MatsP_154.70</span></p>
            
            
            <p id="MatsP_154.71">
               tvayāpi dānavā devi hantavyā lokadurjayāḥ <br />
               yāvacca na satī dehasaṃkrāntaguṇasaṃcayā //
                <span class="ref">MatsP_154.71</span></p>
            
            
            <p id="MatsP_154.72">
               tatsaṃgamena tāvattvaṃ daityānhantuṃ na śakṣyase <br />
               evaṃ kṛte tapastaptvā sṛṣṭisaṃhārakāriṇī //
                <span class="ref">MatsP_154.72</span></p>
            
            
            <p id="MatsP_154.73">
               samāptaniyamā devī yadā comā bhaviṣyati <br />
               tadā svameva tadrūpaṃ śailajā pratipatsyate //
                <span class="ref">MatsP_154.73</span></p>
            
            
            <p id="MatsP_154.74">
               tanustavāpi sahajā saikānaṃśā bhaviṣyati <br />
               rūpāṃśena tu saṃyuktā tvamumāyāṃ bhaviṣyasi //
                <span class="ref">MatsP_154.74</span></p>
            
            
            <p id="MatsP_154.75">
               ekānaṃśeti lokastvāṃ varade pūjayiṣyati <br />
               bhedairbahuvidhākāraiḥ sarvagā kāmasādhinī //
                <span class="ref">MatsP_154.75</span></p>
            
            
            <p id="MatsP_154.76">
               oṃkāravaktrā gāyatrī tvamiti brahmavādibhiḥ <br />
               ākrāntirūrjitākārā rājabhiśca mahābhujaiḥ //
                <span class="ref">MatsP_154.76</span></p>
            
            
            <p id="MatsP_154.77">
               tvaṃ bhūriti viśāṃ mātā śūdraiḥ śaivīti pūjitā <br />
               kṣāntirmunīnāmakṣobhyā dayā niyamināmiti //
                <span class="ref">MatsP_154.77</span></p>
            
            
            <p id="MatsP_154.78">
               tvaṃ mahopāyasaṃdohā nītirnayavisarpiṇām <br />
               paricchittistvamarthānāṃ tvamīhā prāṇihṛcchayā //
                <span class="ref">MatsP_154.78</span></p>
            
            
            <p id="MatsP_154.79">
               tvaṃ muktiḥ sarvabhūtānāṃ tvaṃ gatiḥ sarvadehinām <br />
               tvaṃ ca kīrtimatāṃ kīrtis tvaṃ mūrtiḥ sarvadehinām //
                <span class="ref">MatsP_154.79</span></p>
            
            
            <p id="MatsP_154.80">
               ratistvaṃ raktacittānāṃ prītistvaṃ hṛṣṭadarśinām <br />
               tvaṃ kāntiḥ kṛtabhūṣāṇāṃ tvaṃ śāntirduḥkhakarmaṇām //
                <span class="ref">MatsP_154.80</span></p>
            
            
            <p id="MatsP_154.81">
               tvaṃ bhrāntiḥ sarvabodhānāṃ tvaṃ gatiḥ kratuyājinām <br />
               jaladhīnāṃ mahāvelā tvaṃ ca līlā vilāsinām //
                <span class="ref">MatsP_154.81</span></p>
            
            
            <p id="MatsP_154.82">
               saṃbhūtistvaṃ padārthānāṃ sthitistvaṃ lokapālinī <br />
               tvaṃ kālarātrirniḥśeṣabhuvanāvalināśinī //
                <span class="ref">MatsP_154.82</span></p>
            
            
            <p id="MatsP_154.83">
               priyakaṇṭhagrahānandadāyinī tvaṃ vibhāvarī <br />
               ityanekavidhairdevi rūpairloke tvamarcitā //
                <span class="ref">MatsP_154.83</span></p>
            
            
            <p id="MatsP_154.84">
               ye tvāṃ stoṣyanti varade pūjayiṣyanti vāpi ye <br />
               te sarvakāmānāpsyanti niyatā nātra saṃśayaḥ //
                <span class="ref">MatsP_154.84</span></p>
            
            
            <p id="MatsP_154.85">
               ityuktā tu niśā devī tathetyuktvā kṛtāñjaliḥ <br />
               jagāma tvaritā tūrṇaṃ gṛhaṃ himagireḥ param //
                <span class="ref">MatsP_154.85</span></p>
            
            
            <p id="MatsP_154.86">
               tatrāsīnāṃ mahāharmye ratnabhittisamāśrayām <br />
               dadarśa menāmāpāṇḍucchavivaktrasaroruhām //
                <span class="ref">MatsP_154.86</span></p>
            
            
            <p id="MatsP_154.87">
               kiṃcic chyāmamukhodagrastanabhārāvanāmitām <br />
               mahauṣadhigaṇābaddhamantrarājaniṣevitām //
                <span class="ref">MatsP_154.87</span></p>
            
            
            <p id="MatsP_154.88">
               udvahatkanakonnaddhajīvarakṣāmahoragām <br />
               maṇidīpagaṇajyotir mahālokaprakāśite //
                <span class="ref">MatsP_154.88</span></p>
            
            
            <p id="MatsP_154.89">
               prakīrṇabahusiddhārthe manojaparivārake <br />
               śucinyaṃśukasaṃchannabhūśayyāstaraṇojjvale //
                <span class="ref">MatsP_154.89</span></p>
            
            
            <p id="MatsP_154.90">
               dhūpāmodamanoramye sarjagandhopayogike <br />
               tataḥ krameṇa divase gate dūraṃ vibhāvarī //
                <span class="ref">MatsP_154.90</span></p>
            
            
            <p id="MatsP_154.91">
               vyajṛmbhata sukhodarke tato menā mahāgṛhe <br />
               prasuptaprāyapuruṣe nidrābhūtopacārike //
                <span class="ref">MatsP_154.91</span></p>
            
            
            <p id="MatsP_154.92">
               sphuṭāloke śaśabhṛti bhrāntirātrivihaṃgame <br />
               rajanīcarabhūtānāṃ saṃghairāvṛtacatvare //
                <span class="ref">MatsP_154.92</span></p>
            
            
            <p id="MatsP_154.93">
               gāḍhakaṇṭhagrahālagnasubhageṣṭajane tataḥ <br />
               kiṃcidākulatāṃ prāpte menānetrāmbujadvaye //
                <span class="ref">MatsP_154.93</span></p>
            
            
            <p id="MatsP_154.94">
               āviveśa mukhe rātriḥ sucirasphuṭasaṃgamā <br />
               janmadāyā jaganmātuḥ krameṇa jaṭharāntare //
                <span class="ref">MatsP_154.94</span></p>
            
            
            <p id="MatsP_154.95">
               āviveśāntaraṃ janma manyamānā kṣapā tu vai <br />
               arañjayacchaviṃ devyā guhāraṇye vibhāvarī //
                <span class="ref">MatsP_154.95</span></p>
            
            
            <p id="MatsP_154.96">
               tato jagatpatiprāṇaheturhimagiripriyā <br />
               brāhme muhūrte subhage vyasūyata guhāraṇim //
                <span class="ref">MatsP_154.96</span></p>
            
            
            <p id="MatsP_154.97">
               tasyāṃ tu jāyamānāyāṃ jantavaḥ sthāṇujaṅgamāḥ <br />
               abhavansukhinaḥ sarve sarvalokanivāsinaḥ //
                <span class="ref">MatsP_154.97</span></p>
            
            
            <p id="MatsP_154.98">
               nārakāṇāmapi tadā sukhaṃ svargasamaṃ mahat <br />
               abhavatkrūrasattvānāṃ cetaḥ śāntaṃ ca dehinām //
                <span class="ref">MatsP_154.98</span></p>
            
            
            <p id="MatsP_154.99">
               jyotiṣāmapi tejastvam abhavatsuratonnatā <br />
               vanāśritāścauṣadhayaḥ svāduvanti phalāni ca //
                <span class="ref">MatsP_154.99</span></p>
            
            
            <p id="MatsP_154.100">
               gandhavanti ca mālyāni vimalaṃ ca nabho 'bhavat <br />
               mārutaśca sukhasparśo diśaśca sumanoharā //
                <span class="ref">MatsP_154.100</span></p>
            
            
            <p id="MatsP_154.101">
               tena codbhūtaphalitaparipākaguṇojjvalāḥ <br />
               abhavatpṛthivī devī śālimālākulāpi ca //
                <span class="ref">MatsP_154.101</span></p>
            
            
            <p id="MatsP_154.102">
               tapāṃsi dīrghacīrṇāni munīnāṃ bhāvitātmanām <br />
               tasmingatāni sāphalyaṃ kāle nirmalacetasām //
                <span class="ref">MatsP_154.102</span></p>
            
            
            <p id="MatsP_154.103">
               vismṛtāni ca śastrāṇi prādurbhāvaṃ prapedire <br />
               prabhāvastīrthamukhyānāṃ tadā puṇyatamo 'bhavat //
                <span class="ref">MatsP_154.103</span></p>
            
            
            <p id="MatsP_154.104">
               antarikṣe surāścāsan vimāneṣu sahasraśaḥ <br />
               samahendraharibrahmavāyuvahnipurogamāḥ //
                <span class="ref">MatsP_154.104</span></p>
            
            
            <p id="MatsP_154.105">
               puṣpavṛṣṭiṃ pramumucus tasmiṃstu himabhūdhare <br />
               jagurgandharvamukhyāśca nanṛtuścāpsarogaṇāḥ //
                <span class="ref">MatsP_154.105</span></p>
            
            
            <p id="MatsP_154.106">
               meruprabhṛtayaścāpi mūrtimanto mahābalāḥ <br />
               tasminmahotsave prāpte divyaprabhṛtapāṇayaḥ //
                <span class="ref">MatsP_154.106</span></p>
            
            
            <p id="MatsP_154.107">
               saritaḥ sāgarāścaiva samājagmuśca sarvaśaḥ <br />
               himaśailo 'bhavalloke tathā sarvaiścarācaraiḥ //
                <span class="ref">MatsP_154.107</span></p>
            
            
            <p id="MatsP_154.108">
               sevyaścāpyabhigamyaśca sa śreyāṃścācalottamaḥ <br />
               anubhūyotsavaṃ devā jagmuḥ svānālayānmudā //
                <span class="ref">MatsP_154.108</span></p>
            
            
            <p id="MatsP_154.109">
               devagandharvanāgendraśailaśīlāvanīguṇaiḥ <br />
               himaśailasutā devī svayaṃpūrvikayā tataḥ //
                <span class="ref">MatsP_154.109</span></p>
            
            
            <p id="MatsP_154.110">
               krameṇa vṛddhimānītā lakṣmīvānalasairbudhaiḥ <br />
               krameṇa rūpasaubhāgyaprabodhairbhuvanatrayam //
                <span class="ref">MatsP_154.110</span></p>
            
            
            <p id="MatsP_154.111">
               ajayadbhūṣayaccāpi niḥsādhārairnagātmajā <br />
               etasminnantare śakro nāradaṃ devasaṃmatam //
                <span class="ref">MatsP_154.111</span></p>
            
            
            <p id="MatsP_154.112">
               devarṣimatha sasmāra kāryasādhanasatvaram <br />
               smṛtiṃ śakrasya vijñāya jātāṃ tu bhagavāṃstadā //
                <span class="ref">MatsP_154.112</span></p>
            
            
            <p id="MatsP_154.113">
               ājagāma mudā yukto mahendrasya niveśanam <br />
               taṃ sa dṛṣṭvā sahasrākṣaḥ samutthāya mahāsanāt //
                <span class="ref">MatsP_154.113</span></p>
            
            
            <p id="MatsP_154.114">
               yathārheṇa tu pādyena pūjayāmāsa vāsavaḥ <br />
               śakrapraṇītāṃ tāṃ pūjāṃ pratigṛhya yathāvidhi //
                <span class="ref">MatsP_154.114</span></p>
            
            
            <p id="MatsP_154.115">
               nāradaḥ kuśalaṃ devam apṛcchatpākaśāsanam <br />
               pṛṣṭe ca kuśale śakraḥ provāca vacanaṃ prabhuḥ //
                <span class="ref">MatsP_154.115</span></p>
            
            *indra uvāca
            
            
            <p id="MatsP_154.116">
               kuśalasyāṅkure tāvat sambhūte bhuvanatraye <br />
               tatphalodbhavasaṃpattau tvaṃ bhavātandrito mune //
                <span class="ref">MatsP_154.116</span></p>
            
            
            <p id="MatsP_154.117">
               vetsi caitatsamastaṃ tvaṃ tathāpi paricodakaḥ <br />
               nirvṛtiṃ paramāṃ yāti nivedyārthaṃ suhṛjjane //
                <span class="ref">MatsP_154.117</span></p>
            
            
            <p id="MatsP_154.118">
               tadyathā śailajā devī yogaṃ yāyātpinākinā <br />
               śīghraṃ tadudyamaḥ sarvair asmatpakṣairvidhīyatām //
                <span class="ref">MatsP_154.118</span></p>
            
            
            <p id="MatsP_154.119">
               avagamyārthamakhilaṃ tata āmantrya nāradaḥ <br />
               śakraṃ jagāma bhagavān himaśailaniveśanam //
                <span class="ref">MatsP_154.119</span></p>
            
            
            <p id="MatsP_154.120">
               tatra dvāre sa viprendraś citravetralatākule <br />
               vandito himaśailena nirgatena puro muniḥ //
                <span class="ref">MatsP_154.120</span></p>
            
            
            <p id="MatsP_154.121">
               saha praviśya bhavanaṃ bhuvo bhūṣaṇatāṃ gatam <br />
               nivedite svayaṃ haime himaśaile na vistṛte //
                <span class="ref">MatsP_154.121</span></p>
            
            
            <p id="MatsP_154.122">
               mahāsane munivaro niṣasādātuladyutiḥ <br />
               yathārhaṃ cārghyapādyaṃ ca śailastasmai nyavedayat //
                <span class="ref">MatsP_154.122</span></p>
            
            
            <p id="MatsP_154.123">
               munistu pratijagrāha tamarghaṃ vidhivattadā <br />
               gṛhītārghaṃ munivaram apṛcchacchlakṣṇayā girā //
                <span class="ref">MatsP_154.123</span></p>
            
            
            <p id="MatsP_154.124">
               kuśalaṃ tapasaḥ śailaḥ śanaiḥ phullānanāmbujaḥ <br />
               munirapyadrirājānam apṛcchatkuśalaṃ tadā //
                <span class="ref">MatsP_154.124</span></p>
            
            *nārada uvāca
            
            
            <p id="MatsP_154.125">
               aho 'vatāritāḥ sarve saṃniveśe mahāgire <br />
               pṛthutvaṃ manasā tulyaṃ kandarāṇāṃ tathācala //
                <span class="ref">MatsP_154.125</span></p>
            
            
            <p id="MatsP_154.126">
               gurutvaṃ te guṇaughānāṃ sthāvarādatiricyate <br />
               prasannatā ca toyasya manaso 'pyadhikā ca te //
                <span class="ref">MatsP_154.126</span></p>
            
            
            <p id="MatsP_154.127">
               na lakṣayāmaḥ śailendra śiṣyate kandarodarāt <br />
               na ca lakṣmīstathā svarge kutrādhikatayā sthitā //
                <span class="ref">MatsP_154.127</span></p>
            
            
            <p id="MatsP_154.128">
               nānātapobhirmunibhir jvalanārkasamaprabhaiḥ <br />
               pāvanaiḥ pāvito nityaṃ tvatkandarasamāśritaiḥ //
                <span class="ref">MatsP_154.128</span></p>
            
            
            <p id="MatsP_154.129">
               avamatya vimānāni svargavāsavirāgiṇaḥ <br />
               piturgṛha ivāsannā devagandharvakiṃnarāḥ //
                <span class="ref">MatsP_154.129</span></p>
            
            
            <p id="MatsP_154.130">
               aho dhanyo 'si śailendra yasya te kandaraṃ haraḥ <br />
               adhyāste lokanātho 'pi samādhānaparāyaṇaḥ //
                <span class="ref">MatsP_154.130</span></p>
            
            
            <p id="MatsP_154.131">
               ityuktavati devarṣau nārade sādaraṃ girā <br />
               himaśailasya mahiṣī menā munididṛkṣayā //
                <span class="ref">MatsP_154.131</span></p>
            
            
            <p id="MatsP_154.132">
               anuyātā duhitrā tu svalpāliparicārikā <br />
               lajjāpraṇayanamrāṅgī praviveśa niveśanam //
                <span class="ref">MatsP_154.132</span></p>
            
            
            <p id="MatsP_154.133">
               tatra sthito munivaraḥ śailena sahito vaśī <br />
               dṛṣṭvā tu tejaso rāśiṃ muniṃ śailapriyā tadā //
                <span class="ref">MatsP_154.133</span></p>
            
            
            <p id="MatsP_154.134">
               vavande gūḍhavadanā pāṇipadmakṛtāñjaliḥ <br />
               tāṃ vilokya mahābhāgo maharṣir amitadyutiḥ //
                <span class="ref">MatsP_154.134</span></p>
            
            
            <p id="MatsP_154.135">
               āśīrbhir amṛtodgārarūpābhistāṃ vyavardhayat <br />
               tato vismitacittā tu himavadgiriputrikā //
                <span class="ref">MatsP_154.135</span></p>
            
            
            <p id="MatsP_154.136">
               udaikṣannāradaṃ devī munimadbhutarūpiṇam <br />
               ehi vatseti cāpyuktā ṛṣiṇā snigdhayā girā //
                <span class="ref">MatsP_154.136</span></p>
            
            
            <p id="MatsP_154.137">
               kaṇṭhe gṛhītvā pitaram utsaṅge samupāviśat <br />
               uvāca mātā tāṃ devīm abhivandaya putrike //
                <span class="ref">MatsP_154.137</span></p>
            
            
            <p id="MatsP_154.138">
               bhagavantaṃ tato dhanyaṃ patimāpsyasi saṃmatam <br />
               ityuktā tu tato mātrā vastrāntapihitānanā //
                <span class="ref">MatsP_154.138</span></p>
            
            
            <p id="MatsP_154.139">
               kiṃcitkampitamūrdhā tu vākyaṃ novāca kiṃcana <br />
               tataḥ punaruvācedaṃ vākyaṃ mātā sutāṃ tadā //
                <span class="ref">MatsP_154.139</span></p>
            
            
            <p id="MatsP_154.140">
               vatse vandaya devarṣiṃ tato dāsyāmi te śubham <br />
               ratnakrīḍanakaṃ ramyaṃ sthāpitaṃ yacciraṃ mayā //
                <span class="ref">MatsP_154.140</span></p>
            
            
            <p id="MatsP_154.141">
               ityuktā tu tato vegād uddhṛtya caraṇau tadā <br />
               vavande mūrdhni saṃdhāya karapaṅkajakuḍmalam //
                <span class="ref">MatsP_154.141</span></p>
            
            
            <p id="MatsP_154.142">
               kṛte tu vandane tasyā mātā sakhīmukhena tu <br />
               codayāmāsa śanakais tasyāḥ saubhāgyaśaṃsinām //
                <span class="ref">MatsP_154.142</span></p>
            
            
            <p id="MatsP_154.143">
               śarīralakṣaṇānāṃ tu vijñānāya tu kautukāt <br />
               strīsvabhāvādyadduhituś cintāṃ hṛdi samudvahan //
                <span class="ref">MatsP_154.143</span></p>
            
            
            <p id="MatsP_154.144">
               jñātvā tadiṅgitaṃ śailo mahiṣyā hṛdayena tu <br />
               anudgīrṇo 'kṣatirmene ramyametadupasthitam //
                <span class="ref">MatsP_154.144</span></p>
            
            
            <p id="MatsP_154.145">
               coditaḥ śailamahiṣīsakhyā munivarastadā <br />
               smitānano mahābhāgo vākyaṃ provāca nāradaḥ //
                <span class="ref">MatsP_154.145</span></p>
            
            
            <p id="MatsP_154.146">
               na jāto 'syāḥ patirbhadre lakṣaṇaiśca vivarjitā <br />
               uttānahastā satataṃ caraṇairvyabhicāribhiḥ <br />
               svachāyayā bhaviṣyeyaṃ kimanyadbahu bhāṣyate //
                <span class="ref">MatsP_154.146</span></p>
            
            
            <p id="MatsP_154.147">
               śrutvaitatsaṃbhramāviṣṭo dhvastadhairyo mahābalaḥ <br />
               nāradaṃ pratyuvācātha sāśrukaṇṭho mahāgiriḥ //
                <span class="ref">MatsP_154.147</span></p>
            
            *himavānuvāca
            
            
            <p id="MatsP_154.148">
               saṃsārasyātidoṣasya durvijñeyā gatiryataḥ <br />
               sṛṣṭyāṃ cāvaśyabhāvinyāṃ kenāpyatiśayātmanā //
                <span class="ref">MatsP_154.148</span></p>
            
            
            <p id="MatsP_154.149">
               kartrā praṇītā maryādā sthitā saṃsāriṇāmiyam <br />
               yo jāyate hi yadbījo janituḥ sa hyasārthakaḥ //
                <span class="ref">MatsP_154.149</span></p>
            
            
            <p id="MatsP_154.150">
               janitā cāpi jātasya na kaściditi yatsphuṭam <br />
               svakarmaṇaiva jāyante vividhā bhūtajātayaḥ //
                <span class="ref">MatsP_154.150</span></p>
            
            
            <p id="MatsP_154.151">
               aṇḍajo hyaṇḍajājjātaḥ punarjāyeta mānavaḥ <br />
               mānuṣācca sarīsṛpyāṃ manuṣyatvena jāyate //
                <span class="ref">MatsP_154.151</span></p>
            
            
            <p id="MatsP_154.152">
               tatrāpi jātau śreṣṭhāyāṃ dharmasyotkarṣaṇena tu <br />
               aputrajanminaḥ śeṣāḥ prāṇinaḥ samavasthitāḥ //
                <span class="ref">MatsP_154.152</span></p>
            
            
            <p id="MatsP_154.153">
               manujāstatra jāyante yato na gṛhadharmiṇaḥ <br />
               krameṇāśramasaṃprāptir brahmacārivratādanu //
                <span class="ref">MatsP_154.153</span></p>
            
            
            <p id="MatsP_154.154">
               tasya karturniyogena saṃsāro yena vardhitaḥ <br />
               saṃsārasya kuto vṛddhiḥ sarve syuryadatigrahāḥ //
                <span class="ref">MatsP_154.154</span></p>
            
            
            <p id="MatsP_154.155">
               ataḥ kartrā tu śāstreṣu sutalābhaḥ praśaṃsitaḥ <br />
               prāṇināṃ mohanārthāya narakatrāṇasaṃśrayāt //
                <span class="ref">MatsP_154.155</span></p>
            
            
            <p id="MatsP_154.156">
               striyā virahitā sṛṣṭir jantūnāṃ nopapadyate <br />
               strījātistu prakṛtyaiva kṛpaṇā dainyabhāṣiṇī <br />
               śāstrālocanasāmarthyam ujjhitaṃ tāsu vedhasā //
                <span class="ref">MatsP_154.156</span></p>
            
            
            <p id="MatsP_154.157">
               śāstreṣūktamasaṃdigdhaṃ bahuvāraṃ mahāphalam <br />
               daśaputrasamā kanyā yā na syācchīlavarjitā //
                <span class="ref">MatsP_154.157</span></p>
            
            
            <p id="MatsP_154.158">
               vākyametatphalabhraṣṭaṃ puṃsi glānikaraṃ param <br />
               kanyā hi kṛpaṇā śocyā piturduḥkhavivardhinī //
                <span class="ref">MatsP_154.158</span></p>
            
            
            <p id="MatsP_154.159">
               yāpi syātpūrṇasarvāḍhyā patiputradhanādibhiḥ <br />
               kiṃ punardurbhagā hīnā patiputradhanādibhiḥ //
                <span class="ref">MatsP_154.159</span></p>
            
            
            <p id="MatsP_154.160">
               tvaṃ coktavānsutāyā me śarīre doṣasaṃgraham <br />
               aho muhyāmi śuṣyāmi glāmi sīdāmi nārada //
                <span class="ref">MatsP_154.160</span></p>
            
            
            <p id="MatsP_154.161">
               ayuktamatha vaktavyam aprāpyamapi sāṃpratam <br />
               anugraheṇa me chinddhi duḥkhaṃ kanyāśrayaṃ mune //
                <span class="ref">MatsP_154.161</span></p>
            
            
            <p id="MatsP_154.162">
               paricchinne 'pyasaṃdigdhe manaḥ paribhavāśrayam <br />
               tṛṣṇā muṣṇāti niṣṇātā phalalobhāśrayāśubhā //
                <span class="ref">MatsP_154.162</span></p>
            
            
            <p id="MatsP_154.163">
               strīṇāṃ hi paramaṃ janma kulānāmubhayātmanām <br />
               ihāmutra sukhāyoktaṃ satpatiprāptisaṃjñitam //
                <span class="ref">MatsP_154.163</span></p>
            
            
            <p id="MatsP_154.164">
               durlabhaḥ satpatiḥ strīṇāṃ viguṇo 'pi patiḥ kila <br />
               na prāpyate vinā puṇyaiḥ patirnāryā kadācana //
                <span class="ref">MatsP_154.164</span></p>
            
            
            <p id="MatsP_154.165">
               yato niḥsādhano dharmaḥ parimāṇojjhitā ratiḥ <br />
               dhanaṃ jīvitaparyāptaṃ patyau nāryāḥ pratiṣṭhitam //
                <span class="ref">MatsP_154.165</span></p>
            
            
            <p id="MatsP_154.166">
               nirdhano durbhago mūrkhaḥ sarvalakṣaṇavarjitaḥ <br />
               daivataṃ paramaṃ nāryāḥ patiruktaḥ sadaiva hi //
                <span class="ref">MatsP_154.166</span></p>
            
            
            <p id="MatsP_154.167">
               tvayā coktaṃ hi devarṣe na jāto 'syāḥ patiḥ kila <br />
               etaddaurbhāgyamatulam asaṃkhyaṃ guru duḥsaham //
                <span class="ref">MatsP_154.167</span></p>
            
            
            <p id="MatsP_154.168">
               carācare bhūtasarge yadadyāpi ca no mune <br />
               na sa jāta iti brūṣe tena me vyākulaṃ manaḥ //
                <span class="ref">MatsP_154.168</span></p>
            
            
            <p id="MatsP_154.169">
               manuṣyadevajātīnāṃ śubhāśubhanivedakam <br />
               lakṣaṇaṃ hastapādādau vihitairlakṣaṇaiḥ kila //
                <span class="ref">MatsP_154.169</span></p>
            
            
            <p id="MatsP_154.170">
               seyam uttānahasteti tvayoktā munipuṃgava <br />
               uttānahastatā proktā yācatāmeva nityadā //
                <span class="ref">MatsP_154.170</span></p>
            
            
            <p id="MatsP_154.171">
               śubhodayānāṃ dhanyānāṃ na kadācitprayacchatām <br />
               svachāyayāsyāścaraṇau tvayoktau vyabhicāriṇau //
                <span class="ref">MatsP_154.171</span></p>
            
            
            <p id="MatsP_154.172">
               tatrāpi śreyasāṃ hyāśā mune na pratibhāti naḥ <br />
               śarīralakṣaṇāścānye pṛthakphalanivedinaḥ //
                <span class="ref">MatsP_154.172</span></p>
            
            
            <p id="MatsP_154.173">
               saubhāgyadhanaputrāyuḥ patilābhānuśaṃsanam <br />
               taiśca sarvairvihīneyaṃ tvamāttha munipuṃgava //
                <span class="ref">MatsP_154.173</span></p>
            
            
            <p id="MatsP_154.174">
               tvaṃ me sarvaṃ vijānāsi satyavāgasi cāpyataḥ <br />
               muhyāmi muniśārdūla hṛdayaṃ dīryatīva me //
                <span class="ref">MatsP_154.174</span></p>
            
            
            <p id="MatsP_154.175">
               ityuktvā virataḥ śailo mahāduḥkhavicāraṇāt <br />
               śrutvaitadakhilaṃ tasmāc chailarājamukhāmbujāt <br />
               smitapūrvamuvācedaṃ nārado devacoditaḥ //
                <span class="ref">MatsP_154.175</span></p>
            
            *nārada uvāca
            
            
            <p id="MatsP_154.176">
               harṣasthāne 'pi mahati tvayā duḥkhaṃ nirūpyate <br />
               aparicchinnavākyārthe mohaṃ yāsi mahāgire //
                <span class="ref">MatsP_154.176</span></p>
            
            
            <p id="MatsP_154.177">
               imāṃ śṛṇu giraṃ matto rahasyapariniṣṭhitām <br />
               samāhito mahāśaila mayoktasya vicāraṇe //
                <span class="ref">MatsP_154.177</span></p>
            
            
            <p id="MatsP_154.178">
               na jāto 'syāḥ patirdevyā yanmayoktaṃ himācala <br />
               na sa jāto mahādevo bhūtabhavyabhavodbhavaḥ <br />
               śaraṇyaḥ śāśvataḥ śāstā śaṃkaraḥ parameśvaraḥ //
                <span class="ref">MatsP_154.178</span></p>
            
            
            <p id="MatsP_154.179">
               brahmaviṣṇvindramunayo janmamṛtyujarārditāḥ <br />
               tasyaite parameśasya sarve krīḍanakā gire //
                <span class="ref">MatsP_154.179</span></p>
            
            
            <p id="MatsP_154.180">
               āste brahmā tadicchātaḥ sambhūto bhuvanaprabhuḥ <br />
               viṣṇuryuge yuge jāto nānājātirmahātanuḥ //
                <span class="ref">MatsP_154.180</span></p>
            
            
            <p id="MatsP_154.181">
               manyase māyayā jātaṃ viṣṇuṃ cāpi yuge yuge <br />
               ātmano na vināśo 'sti sthāvarānte 'pi bhūdhara //
                <span class="ref">MatsP_154.181</span></p>
            
            
            <p id="MatsP_154.182">
               saṃsāre jāyamānasya bhriyamāṇasya dehinaḥ <br />
               naśyate deha evātra nātmano nāśa ucyate //
                <span class="ref">MatsP_154.182</span></p>
            
            
            <p id="MatsP_154.183">
               brahmādisthāvarānto 'yaṃ saṃsāro yaḥ prakīrtitaḥ <br />
               sa janmamṛtyuduḥkhārto hy avaśaḥ parivartate //
                <span class="ref">MatsP_154.183</span></p>
            
            
            <p id="MatsP_154.184">
               mahādevo 'calaḥ sthāṇur na jāto janako 'jaraḥ <br />
               bhaviṣyati patiḥ so 'syā jagannātho nirāmayaḥ //
                <span class="ref">MatsP_154.184</span></p>
            
            
            <p id="MatsP_154.185">
               yaduktaṃ ca mayā devī lakṣaṇairvarjitā tava <br />
               śṛṇu tasyāpi vākyasya samyaktvena vicāraṇam //
                <span class="ref">MatsP_154.185</span></p>
            
            
            <p id="MatsP_154.186">
               lakṣaṇaṃ daiviko hyaṅkaḥ śarīrāvayavāśrayaḥ <br />
               sarvāyurdhanasaubhāgyaparimāṇaprakāśakaḥ //
                <span class="ref">MatsP_154.186</span></p>
            
            
            <p id="MatsP_154.187">
               anantasyāprameyasya saubhāgyasyāsya bhūdhara <br />
               naivāṅko lakṣaṇākāraḥ śarīre saṃvidhīyate //
                <span class="ref">MatsP_154.187</span></p>
            
            
            <p id="MatsP_154.188">
               ato 'syā lakṣaṇaṃ gātre śaila nāsti mahāmate <br />
               yathāhamuktavānasyā hy uttānakaratāṃ sadā //
                <span class="ref">MatsP_154.188</span></p>
            
            
            <p id="MatsP_154.189">
               uttāno varadaḥ pāṇir eṣa devyāḥ sadaiva tu <br />
               surāsuramunivrātavaradeyaṃ bhaviṣyati //
                <span class="ref">MatsP_154.189</span></p>
            
            
            <p id="MatsP_154.190">
               yathā proktaṃ tadā pādau svacchāyāvyabhicāriṇau <br />
               asyāḥ śṛṇu mamātrāpi vāgyuktiṃ śailasattama //
                <span class="ref">MatsP_154.190</span></p>
            
            
            <p id="MatsP_154.191">
               caraṇau padmasaṃkāśāv asyāḥ svacchanakhojjvalau <br />
               surāsurāṇāṃ namatāṃ kirīṭamaṇikāntibhiḥ //
                <span class="ref">MatsP_154.191</span></p>
            
            
            <p id="MatsP_154.192">
               vicitravarṇairbhāsantau svacchāyāpratibimbitau <br />
               bhāryā jagadgurorhyeṣā vṛṣāṅkasya mahīdhara //
                <span class="ref">MatsP_154.192</span></p>
            
            
            <p id="MatsP_154.193">
               jananī lokadharmasya sambhūtā bhūtabhāvanī <br />
               śiveyaṃ pāvanāyaiva tvatkṣetre pāvakadyutiḥ //
                <span class="ref">MatsP_154.193</span></p>
            
            
            <p id="MatsP_154.194">
               tadyathā śīghramevaiṣāṃ yogaṃ yāyātpinākinā <br />
               tathā vidheyaṃ vidhivat tvayā śailendrasattama <br />
               atyantaṃ hi mahatkāryaṃ devānāṃ himabhūdhara //
                <span class="ref">MatsP_154.194</span></p>
            
            *sūta uvāca
            
            
            <p id="MatsP_154.195">
               evaṃ śrutvā tu śailendro nāradātsarvameva hi <br />
               ātmānaṃ sa punarjātaṃ mene menāpatistadā //
                <span class="ref">MatsP_154.195</span></p>
            
            
            <p id="MatsP_154.196">
               namaskṛtya vṛṣāṅkāya tadā devāya dhīmate <br />
               uvāca so 'pi saṃhṛṣṭo nāradaṃ tu himācalaḥ //
                <span class="ref">MatsP_154.196</span></p>
            
            *himavānuvāca
            
            
            <p id="MatsP_154.197">
               dustarānnarakādghorād uddhṛto 'smi tvayā mune <br />
               pātālādahamuddhṛtya saptalokādhipaḥ kṛtaḥ //
                <span class="ref">MatsP_154.197</span></p>
            
            
            <p id="MatsP_154.198">
               himācalo 'smi vikhyātas tvayā munivarādhunā <br />
               himācale 'calaguṇāṃ prāpito 'smi samunnatim //
                <span class="ref">MatsP_154.198</span></p>
            
            
            <p id="MatsP_154.199">
               ānandadivasāhāri hṛdayaṃ me 'dhunā mune <br />
               nādhyavasyati kṛtyānāṃ pravibhāgavicāraṇam <br />
               yadi vācāmadhīśaḥ syāṃ tvadguṇānāṃ vicāraṇe //
                <span class="ref">MatsP_154.199</span></p>
            
            
            <p id="MatsP_154.200">
               bhavadvidhānāṃ niyatam amoghaṃ darśanaṃ mune <br />
               tavāsmānprati cāpalyaṃ vyaktaṃ mama mahāmune //
                <span class="ref">MatsP_154.200</span></p>
            
            
            <p id="MatsP_154.201">
               bhavadbhireva kṛtyo 'haṃ nivāsāyātmarūpiṇām <br />
               munīnāṃ devatānāṃ ca svayaṃkartāpi kalmaṣam //
                <span class="ref">MatsP_154.201</span></p>
            
            
            <p id="MatsP_154.202">
               tathāpi vastunyekasminn ājñā me sampradīyatām <br />
               ityuktavati śailendre sa tadā harṣanirbhare //
                <span class="ref">MatsP_154.202</span></p>
            
            
            <p id="MatsP_154.203">
               tathā ca nārado vākyaṃ kṛtaṃ sarvamiti prabho <br />
               surakārye ya evārthas tavāpi sumahattaraḥ //
                <span class="ref">MatsP_154.203</span></p>
            
            
            <p id="MatsP_154.204">
               ityuktvā nāradaḥ śīghraṃ jagāma tridivaṃ prati <br />
               sa gatvā śakrabhavanam amareśaṃ dadarśa ha //
                <span class="ref">MatsP_154.204</span></p>
            
            
            <p id="MatsP_154.205">
               tato 'bhirūpe sa munir upaviṣṭo mahāsane <br />
               pṛṣṭaḥ śakreṇa provāca himajāsaṃśrayāṃ kathām //
                <span class="ref">MatsP_154.205</span></p>
            
            *nārada uvāca
            
            
            <p id="MatsP_154.206">
               samūhya yattu kartavyaṃ tanmayā kṛtameva hi <br />
               kiṃ tu pañcaśarasyaiva samayo 'yamupasthitaḥ //
                <span class="ref">MatsP_154.206</span></p>
            
            
            <p id="MatsP_154.207">
               ityukto devarājastu muninā kāryadarśinā <br />
               cūtāṅkurāstraṃ sasmāra bhagavānpākaśāsanaḥ //
                <span class="ref">MatsP_154.207</span></p>
            
            
            <p id="MatsP_154.208">
               saṃsmṛtastu tadā kṣipraṃ sahasrākṣeṇa dhīmatā <br />
               upatasthe ratiyutaḥ savilāso jhaṣadhvajaḥ <br />
               prādurbhūtaṃ tu taṃ dṛṣṭvā śakraḥ provāca sādaram //
                <span class="ref">MatsP_154.208</span></p>
            
            *śakra uvāca
            
            
            <p id="MatsP_154.209">
               upadeśena bahunā kiṃ tvāṃ prati vade priyam <br />
               manobhavo 'si tena tvaṃ vetsi bhūtamanogatam //
                <span class="ref">MatsP_154.209</span></p>
            
            
            <p id="MatsP_154.210">
               tadyathārthakameva tvaṃ kuru nākasadāṃ priyam <br />
               śaṃkaraṃ yojaya kṣipraṃ giriputryā manobhava <br />
               saṃyuto madhunā caiva ṛturājena durjaya //
                <span class="ref">MatsP_154.210</span></p>
            
            
            <p id="MatsP_154.211">
               ityukto madanastena śakreṇa svārthasiddhaye <br />
               provāca pañcabāṇo 'tha vākyaṃ bhītaḥ śatakratum //
                <span class="ref">MatsP_154.211</span></p>
            
            *kāma uvāca
            
            
            <p id="MatsP_154.212">
               anayā devasāmagryā munidānavabhīmayā <br />
               duḥsādhyaḥ śaṃkaro devaḥ kiṃ na vetsi jagatprabho //
                <span class="ref">MatsP_154.212</span></p>
            
            
            <p id="MatsP_154.213">
               tasya devasya vettha tvaṃ kāraṇaṃ tu yadavyayam <br />
               prāyaḥ prasādaḥ kopo 'pi sarvo hi mahatāṃ mahān //
                <span class="ref">MatsP_154.213</span></p>
            
            
            <p id="MatsP_154.214">
               sarvopabhogasārā hi sundaryaḥ svargasaṃbhavāḥ <br />
               adhyāśritaṃ ca yatsaukhyaṃ bhavatā naṣṭaceṣṭitam //
                <span class="ref">MatsP_154.214</span></p>
            
            
            <p id="MatsP_154.215">
               pramādādatha vibhraśyed īśaṃ prati vicintyatām <br />
               prāgeva ceha dṛśyante bhūtānāṃ kāryasaṃbhavāḥ //
                <span class="ref">MatsP_154.215</span></p>
            
            
            <p id="MatsP_154.216">
               viśeṣaṃ kāṅkṣatāṃ śakra sāmānyādbhraṃśanaṃ phalam <br />
               śrutvaitadvacanaṃ śakras tamuvācāmarairyutaḥ //
                <span class="ref">MatsP_154.216</span></p>
            
            *śakra uvāca
            
            
            <p id="MatsP_154.217">
               vayaṃ pramāṇāste hyatra ratikānta na saṃśayaḥ <br />
               saṃdeśena vinā śaktir apakārasya neṣyate <br />
               kasyacic ca kvaciddṛṣṭaṃ sāmarthyaṃ na tu sarvataḥ //
                <span class="ref">MatsP_154.217</span></p>
            
            
            <p id="MatsP_154.218">
               ityuktaḥ prayayau kāmaḥ sakhāyaṃ madhumāśritaḥ <br />
               ratiyukto jagāmāśu prasthaṃ tu himabhūbhṛtaḥ //
                <span class="ref">MatsP_154.218</span></p>
            
            
            <p id="MatsP_154.219">
               sa tu tatrākaroccintāṃ kāryasyopāyapūrvikām <br />
               mahārthā ye hi niṣkampā manasteṣāṃ sudurjayam //
                <span class="ref">MatsP_154.219</span></p>
            
            
            <p id="MatsP_154.220">
               tadādāveva saṃkṣobhya niyataṃ sujayo bhavet <br />
               saṃsiddhiṃ prāpnuyuścaiva pūrvaṃ saṃśodhya mānasam //
                <span class="ref">MatsP_154.220</span></p>
            
            
            <p id="MatsP_154.221">
               kathaṃ ca vividhairbhāvair dveṣānugamanaṃ vinā <br />
               krodhaḥ krūratarāsaṅgād bhīṣaṇerṣyāṃ mahāsakhīm //
                <span class="ref">MatsP_154.221</span></p>
            
            
            <p id="MatsP_154.222">
               cāpalyamūrdhni vidhvastadhairyādhārāṃ mahābalām <br />
               tāmasya viniyokṣyāmi manaso vikṛtiṃ parām //
                <span class="ref">MatsP_154.222</span></p>
            
            
            <p id="MatsP_154.223">
               pidhāya dhairyadvārāṇi saṃtoṣamapakṛṣya ca <br />
               avagantuṃ hi māṃ tatra na kaścidatipaṇḍitaḥ //
                <span class="ref">MatsP_154.223</span></p>
            
            
            <p id="MatsP_154.224">
               vikalpamātrāvasthāne vairūpyaṃ manaso bhavet <br />
               paścānmūlakriyārambhagambhīrāvartadustaraḥ //
                <span class="ref">MatsP_154.224</span></p>
            
            
            <p id="MatsP_154.225">
               hariṣyāmi harasyāhaṃ tapastasya sthirātmanaḥ <br />
               indriyagrāmamāvṛtya ramyasādhanasaṃvidhiḥ //
                <span class="ref">MatsP_154.225</span></p>
            
            
            <p id="MatsP_154.226">
               cintayitveti madano bhūtabhartustadāśramam <br />
               jagāma jagatīsāraṃ saraladrumavedikam //
                <span class="ref">MatsP_154.226</span></p>
            
            
            <p id="MatsP_154.227">
               śāntasattvasamākīrṇam acalaprāṇisaṃkulam <br />
               nānāpuṣpalatājālaṃ gaganasthagaṇeśvaram //
                <span class="ref">MatsP_154.227</span></p>
            
            
            <p id="MatsP_154.228">
               nirvyagravṛṣabhādhyuṣṭanīlaśādvalasānukam <br />
               tatrāpaśyattrinetrasya ramyaṃ kaṃciddvitīyakam //
                <span class="ref">MatsP_154.228</span></p>
            
            
            <p id="MatsP_154.229">
               vīrakaṃ lokavīreśam īśānasadṛśadyutim <br />
               yakṣakuṅkumakiñjalkapuñjapiṅgajaṭāsaṭam //
                <span class="ref">MatsP_154.229</span></p>
            
            
            <p id="MatsP_154.230">
               vetrapāṇinam avyagram ugrabhogīndrabhūṣaṇam <br />
               tato nimīlitonnidrapadmapatrābhalocanam //
                <span class="ref">MatsP_154.230</span></p>
            
            
            <p id="MatsP_154.231">
               prekṣamāṇamṛjusthānaṃ nāsikāgraṃ sulocanaiḥ <br />
               śravastarasasiṃhendracarmalambottarīyakam //
                <span class="ref">MatsP_154.231</span></p>
            
            
            <p id="MatsP_154.232">
               śravaṇāhiphalanmuktaniḥśvāsānalapiṅgalam <br />
               preṅkhatkapālaparyantatumbilambijaṭācayam //
                <span class="ref">MatsP_154.232</span></p>
            
            
            <p id="MatsP_154.233">
               kṛtavāsukiparyaṅkanābhimūlaniveśitam <br />
               brahmāñjalisthapucchāgranibaddhoragabhūṣaṇam //
                <span class="ref">MatsP_154.233</span></p>
            
            
            <p id="MatsP_154.234">
               dadarśa śaṃkaraṃ kāmaḥ kramaprāptāntikaṃ śanaiḥ <br />
               tato bhramarajhaṅkāramālambidrumasānukam //
                <span class="ref">MatsP_154.234</span></p>
            
            
            <p id="MatsP_154.235">
               praviṣṭaḥ karṇarandhreṇa bhavasya madano manaḥ <br />
               śaṃkarastamathākarṇya madhuraṃ madanāśrayam //
                <span class="ref">MatsP_154.235</span></p>
            
            
            <p id="MatsP_154.236">
               sasmāra dakṣaduhitāraṃ dayitāṃ raktamānasaḥ <br />
               tataḥ sā tasya śanakais tirobhūyātinirmalā //
                <span class="ref">MatsP_154.236</span></p>
            
            
            <p id="MatsP_154.237">
               samādhibhāvanā tasthau lakṣyapratyakṣarūpiṇī <br />
               tatastanmayatāṃ yātaḥ pratyūhāpihitāśayaḥ //
                <span class="ref">MatsP_154.237</span></p>
            
            
            <p id="MatsP_154.238">
               vaśitvena bubodheśo vikṛtiṃ madanātmikām <br />
               īṣatkopasamāviṣṭo dhairyamālambya dhūrjaṭiḥ //
                <span class="ref">MatsP_154.238</span></p>
            
            
            <p id="MatsP_154.239">
               nirāse madanasthityā yogamāyāsamāvrataḥ <br />
               sa tayā māyayāviṣṭo jajvāla madanastataḥ //
                <span class="ref">MatsP_154.239</span></p>
            
            
            <p id="MatsP_154.240">
               icchāśarīro durjeyo roṣadoṣamahāśrayaḥ <br />
               hṛdayānnirgataḥ so 'tha vāsanāvyasanātmakaḥ //
                <span class="ref">MatsP_154.240</span></p>
            
            
            <p id="MatsP_154.241">
               bahiḥsthalaṃ samālambya hy upatasthau jhaṣadhvajaḥ <br />
               anuyāto 'tha hṛdyena mitreṇa madhunā saha //
                <span class="ref">MatsP_154.241</span></p>
            
            
            <p id="MatsP_154.242">
               sahakāratarau dṛṣṭvā mṛdumārutanirdhutam <br />
               stabakaṃ madano ramyaṃ haravakṣasi satvaram //
                <span class="ref">MatsP_154.242</span></p>
            
            
            <p id="MatsP_154.243">
               mumoca mohanaṃ nāma mārgaṇaṃ makaradhvajaḥ <br />
               śivasya hṛdaye śuddhe nāśaśālī mahāśaraḥ //
                <span class="ref">MatsP_154.243</span></p>
            
            
            <p id="MatsP_154.244">
               papāta paruṣaprāṃśuḥ puṣpabāṇo vimohanaḥ <br />
               tataḥ karaṇasaṃdeho viddhastu hṛdaye bhavaḥ //
                <span class="ref">MatsP_154.244</span></p>
            
            
            <p id="MatsP_154.245">
               babhūva bhūdharaupamyadhairyo 'pi madanonmukhaḥ <br />
               tataḥ prabhutvādbhāvānāṃ nāveśaṃ samapadyata //
                <span class="ref">MatsP_154.245</span></p>
            
            
            <p id="MatsP_154.246">
               bāhyaṃ bahu samāsādya pratyūhaprasavātmakam <br />
               tataḥ kopānalodbhūtaghorahuṅkārabhīṣaṇe //
                <span class="ref">MatsP_154.246</span></p>
            
            
            <p id="MatsP_154.247">
               babhūva vadane netraṃ tṛtīyamanalākulam <br />
               rudrasya raudravapuṣo jagatsaṃhārabhairavam //
                <span class="ref">MatsP_154.247</span></p>
            
            
            <p id="MatsP_154.248">
               tadantikasthe madane vyasphārayata dhūrjaṭiḥ <br />
               tannetravisphuliṅgena krośatāṃ nākavāsinām //
                <span class="ref">MatsP_154.248</span></p>
            
            
            <p id="MatsP_154.249">
               gamito bhasmasāttūrṇaṃ kandarpaḥ kāmidarpakaḥ <br />
               sa tu taṃ bhasmasātkṛtvā haranetrodbhavo 'nalaḥ //
                <span class="ref">MatsP_154.249</span></p>
            
            
            <p id="MatsP_154.250">
               vyajṛmbhata jagaddagdhuṃ jvālāhuṅkāraghasmaraḥ <br />
               tato bhavo jagaddhetor vyabhavajjātavedasam //
                <span class="ref">MatsP_154.250</span></p>
            
            
            <p id="MatsP_154.251">
               sahakāre madhau candre sumanaḥsu pareṣvapi <br />
               bhṛṅgeṣu kokilāsyeṣu vibhāgena smarānalam //
                <span class="ref">MatsP_154.251</span></p>
            
            
            <p id="MatsP_154.252">
               sa bāhyāntaraviddhena hareṇa smaramārgaṇaḥ <br />
               rāgasnehasamiddhāntardhāvaṃstīvrahutāśanaḥ //
                <span class="ref">MatsP_154.252</span></p>
            
            
            <p id="MatsP_154.253">
               vibhaktalokasaṃkṣobhakaro durvārajṛmbhitaḥ <br />
               samprāpya snehasaṃpṛktaṃ kāmināṃ hṛdayaṃ kila //
                <span class="ref">MatsP_154.253</span></p>
            
            
            <p id="MatsP_154.254">
               jvalatyaharniśaṃ bhīmo duścikitsyamukhātmakaḥ <br />
               vilokya harahuṅkārajvālābhasmakṛtaṃ smaram //
                <span class="ref">MatsP_154.254</span></p>
            
            
            <p id="MatsP_154.255">
               vilalāpa ratiḥ krūraṃ bandhunā madhunā saha <br />
               tato vilapya bahuśo madhunā parisāntvitā //
                <span class="ref">MatsP_154.255</span></p>
            
            
            <p id="MatsP_154.256">
               jagāma śaraṇaṃ devam indumauliṃ trilocanam <br />
               bhṛṅgānuyātāṃ saṃgṛhya puṣpitāṃ sahakārajām //
                <span class="ref">MatsP_154.256</span></p>
            
            
            <p id="MatsP_154.257">
               latāṃ pavitrakasthāne pāṇau parabhṛtāṃ sakhīm <br />
               nirbadhya tu jaṭājūṭaṃ kuṭilair alakai ratiḥ //
                <span class="ref">MatsP_154.257</span></p>
            
            
            <p id="MatsP_154.258">
               uddhvalya gātraṃ śubhreṇa hṛdyena smarabhasmanā <br />
               jānubhyāmavanīṃ gatvā provācenduvibhūṣaṇam //
                <span class="ref">MatsP_154.258</span></p>
            
            *ratiruvāca
            
            
            <p id="MatsP_154.259">
               namaḥ śivāyāstu nirāmayāya namaḥ śivāyāstu manomayāya <br />
               namaḥ śivāyāstu surārcitāya tubhyaṃ sadā bhaktakṛpāparāya //
                <span class="ref">MatsP_154.259</span></p>
            
            
            <p id="MatsP_154.260">
               namo bhavāyāstu bhavodbhavāya namo 'stu te dhvastamanobhavāya <br />
               namo 'stu te gūḍhamahāvratāya namo 'stu māyāgahanāśrayāya //
                <span class="ref">MatsP_154.260</span></p>
            
            
            <p id="MatsP_154.261">
               namo 'stu śarvāya namaḥ śivāya namo 'stu siddhāya purātanāya <br />
               namo 'stu kālāya namaḥ kalāya namo 'stu te jñānavarapradāya //
                <span class="ref">MatsP_154.261</span></p>
            
            
            <p id="MatsP_154.262">
               namo 'stu te kālakalātigāya namo nisargāmalabhūṣaṇāya <br />
               namo 'stvameyāndhakamardakāya namaḥ śaraṇyāya namo 'guṇāya //
                <span class="ref">MatsP_154.262</span></p>
            
            
            <p id="MatsP_154.263">
               namo 'stu te bhīmagaṇānugāya namo 'stu nānābhuvanādikartre <br />
               namo 'stu nānājagatāṃ vidhātre namo 'stu te citraphalaprayoktre //
                <span class="ref">MatsP_154.263</span></p>
            
            
            <p id="MatsP_154.264">
               sarvāvasāne hyavināśanetre namo 'stu citrādhvarabhāgabhoktre <br />
               namo 'stu bhaktābhimatapradātre namaḥ sadā te bhavasaṅgahartre //
                <span class="ref">MatsP_154.264</span></p>
            
            
            <p id="MatsP_154.265">
               anantarūpāya sadaiva tubhyam asahyakopāya namo 'stu tubhyam <br />
               śaśāṅkacihnāya sadaiva tubhyam ameyamānāya namaḥ stutāya //
                <span class="ref">MatsP_154.265</span></p>
            
            
            <p id="MatsP_154.266">
               vṛṣendrayānāya purāntakāya namaḥ prasiddhāya mahauṣadhāya <br />
               namo 'stu bhaktyābhimatapradāya namo 'stu sarvārtiharāya tubhyam //
                <span class="ref">MatsP_154.266</span></p>
            
            
            <p id="MatsP_154.267">
               carācarācāravicāravaryam ācāryam utprekṣitabhūtasargam <br />
               tvāmindumauliṃ śaraṇaṃ prapannā priyāprameyaṃ mahatāṃ maheśam //
                <span class="ref">MatsP_154.267</span></p>
            
            
            <p id="MatsP_154.268">
               prayaccha me kāmayaśaḥsamṛddhiṃ punaḥ prabho jīvatu kāmadevaḥ <br />
               priyaṃ vinā tvāṃ priyajīviteṣu tvatto 'paraḥ ko bhuvaneṣvihāsti //
                <span class="ref">MatsP_154.268</span></p>
            
            
            <p id="MatsP_154.269">
               prabhuḥ priyāyāḥ prasavaḥ priyāṇāṃ praṇītaparyāyaparāparārthaḥ <br />
               tvamevameko bhuvanasya nātho dayālurunmūlitabhaktabhītiḥ //
                <span class="ref">MatsP_154.269</span></p>
            
            *sūta uvāca
            
            
            <p id="MatsP_154.270">
               itthaṃ stutaḥ śaṃkara īḍya īśo vṛṣākapirmanmathakāntayā tu <br />
               tutoṣa doṣākarakhaṇḍadhārī uvāca caināṃ madhuraṃ nirīkṣya //
                <span class="ref">MatsP_154.270</span></p>
            
            *śaṃkara uvāca
            
            
            <p id="MatsP_154.271">
               bhaviteti ca kāmo 'yaṃ kālātkānto 'cirādapi <br />
               anaṅga iti lokeṣu sa vikhyātiṃ gamiṣyati //
                <span class="ref">MatsP_154.271</span></p>
            
            
            <p id="MatsP_154.272">
               ityuktā śirasāvandya giriśaṃ kāmavallabhā <br />
               jagāmopavanaṃ ramyaṃ ratistu himabhūbhṛtaḥ //
                <span class="ref">MatsP_154.272</span></p>
            
            
            <p id="MatsP_154.273">
               ruroda cāpi bahuśo dīnā ramye sthale tu sā <br />
               maraṇavyavasāyāttu nivṛttā sā harājñayā //
                <span class="ref">MatsP_154.273</span></p>
            
            
            <p id="MatsP_154.274">
               atha nāradavākyena codito himabhūdharaḥ <br />
               kṛtābharaṇasaṃskārāṃ kṛtakautukamaṅgalām //
                <span class="ref">MatsP_154.274</span></p>
            
            
            <p id="MatsP_154.275">
               svargapuṣpakṛtāpīḍāṃ śubhracīnāṃśukāmbarām <br />
               śarābhyāṃ saṃyutāṃ śailo gṛhītvā svasutāṃ tataḥ //
                <span class="ref">MatsP_154.275</span></p>
            
            
            <p id="MatsP_154.276">
               jagāma śubhayogena tadā sampūrṇamānasaḥ <br />
               sakānanānyupākramya vanānyupavanāni ca //
                <span class="ref">MatsP_154.276</span></p>
            
            
            <p id="MatsP_154.277">
               dadarśa rudatīṃ nārīm apratarkyamahaujasam <br />
               rūpeṇāsadṛśīṃ loke ramyeṣu vanasānuṣu //
                <span class="ref">MatsP_154.277</span></p>
            
            
            <p id="MatsP_154.278">
               kautukena parāmṛśya tāṃ dṛṣṭvā rudatīṃ giriḥ <br />
               upasarpya tatastasyā nikaṭe so 'bhyapṛcchata //
                <span class="ref">MatsP_154.278</span></p>
            
            *himavānuvāca
            
            
            <p id="MatsP_154.279">
               kāsi kasyāsi kalyāṇi kimarthaṃ cāpi rodiṣi <br />
               naitadalpamahaṃ manye kāraṇaṃ lokasundari //
                <span class="ref">MatsP_154.279</span></p>
            
            
            <p id="MatsP_154.280">
               sā tasya vacanaṃ śrutvā uvāca madhunā saha <br />
               rudatī śokajananaṃ śvasatī dainyavardhanam //
                <span class="ref">MatsP_154.280</span></p>
            
            *ratiruvāca
            
            
            <p id="MatsP_154.281">
               kāmasya dayitāṃ bhāryāṃ ratiṃ māṃ viddhi suvrata <br />
               girāvasminmahābhāga giriśastapasi sthitaḥ //
                <span class="ref">MatsP_154.281</span></p>
            
            
            <p id="MatsP_154.282">
               tena pratyūharuṣṭena visphāryālokya locanam <br />
               dagdho 'sau jhaṣaketustu mama kānto 'tivallabhaḥ //
                <span class="ref">MatsP_154.282</span></p>
            
            
            <p id="MatsP_154.283">
               ahaṃ tu śaraṇaṃ yātā taṃ devaṃ bhayavihvalā <br />
               stutavatyatha saṃstutyā tato māṃ giriśo 'bravīt //
                <span class="ref">MatsP_154.283</span></p>
            
            
            <p id="MatsP_154.284">
               tuṣṭo 'haṃ kāmadayite kāmo 'yaṃ te bhaviṣyati <br />
               tvatstutiṃ cāpyadhīyāno naro bhaktyā madāśrayaḥ <br />
               lapsyate kāṅkṣitaṃ kāmaṃ nivartya maraṇāditaḥ //
                <span class="ref">MatsP_154.284</span></p>
            
            
            <p id="MatsP_154.285">
               pratīkṣantī ca tadvākyam āśāveśādibhirhyaham <br />
               śarīraṃ parirakṣiṣye kaṃcitkālaṃ mahādyute //
                <span class="ref">MatsP_154.285</span></p>
            
            
            <p id="MatsP_154.286">
               ityuktastu tadā ratyā śailaḥ saṃbhramabhīṣitaḥ <br />
               pāṇāvādāya hi sutāṃ gantumaicchatsvakaṃ puram //
                <span class="ref">MatsP_154.286</span></p>
            
            
            <p id="MatsP_154.287">
               bhāvino 'vaśyabhāvitvād bhavitrī bhūtabhāvinī <br />
               lajjamānā sakhimukhair uvāca pitaraṃ girim //
                <span class="ref">MatsP_154.287</span></p>
            
            *śailaduhitovāca
            
            
            <p id="MatsP_154.288">
               durbhāgyeṇa śarīreṇa kiṃ mamānena kāraṇam <br />
               kathaṃ ca tādṛśaṃ prāptaṃ sukhaṃ me sa patirbhavet //
                <span class="ref">MatsP_154.288</span></p>
            
            
            <p id="MatsP_154.289">
               tapobhiḥ prāpyate 'bhīṣṭaṃ nāsādhyaṃ hi tapasyataḥ <br />
               durbhagatvaṃ vṛthā loko vahate sati sādhane //
                <span class="ref">MatsP_154.289</span></p>
            
            
            <p id="MatsP_154.290">
               jīvitāddurbhagācchreyo maraṇaṃ hyatapasyataḥ <br />
               bhaviṣyāmi na saṃdeho niyamaiḥ śoṣaye tanum //
                <span class="ref">MatsP_154.290</span></p>
            
            
            <p id="MatsP_154.291">
               tapasi bhraṣṭasaṃdeha udyamo 'rthajigīṣayā <br />
               sāhaṃ tapaḥ kariṣyāmi yadahaṃ prāpya durlabhā //
                <span class="ref">MatsP_154.291</span></p>
            
            
            <p id="MatsP_154.292">
               ityuktaḥ śailarājastu duhitrā snehaviklavaḥ <br />
               uvāca vācā śailendraḥ snehagadgadavarṇayā //
                <span class="ref">MatsP_154.292</span></p>
            
            *himavānuvāca
            
            
            <p id="MatsP_154.293">
               umeti capale putri na kṣamaṃ tāvakaṃ vapuḥ <br />
               soḍhuṃ kleśasvarūpasya tapasaḥ saumyadarśane //
                <span class="ref">MatsP_154.293</span></p>
            
            
            <p id="MatsP_154.294">
               bhāvīnyabhivicāryāṇi padārthāni sadaiva tu <br />
               bhāvino 'rthā bhavantyeva haṭhenānicchato 'pi vā //
                <span class="ref">MatsP_154.294</span></p>
            
            
            <p id="MatsP_154.295">
               tasmānna tapasā te 'sti bāle kiṃcitprayojanam <br />
               bhavanāyaiva gacchāmaś cintayiṣyāmi tatra vai //
                <span class="ref">MatsP_154.295</span></p>
            
            
            <p id="MatsP_154.296">
               ityuktā tu yadā naiva guhāyābhyeti śailajā <br />
               tataḥ sa cintayāviṣṭo duhitāṃ praśaśaṃsa ca //
                <span class="ref">MatsP_154.296</span></p>
            
            
            <p id="MatsP_154.297">
               tato 'ntarikṣe divyā vāg abhūdbhuvanabhūtale <br />
               umeti capale putri tvayoktā tanayā tataḥ //
                <span class="ref">MatsP_154.297</span></p>
            
            
            <p id="MatsP_154.298">
               umeti nāma tenāsyā bhuvaneṣu bhaviṣyati <br />
               siddhiṃ ca mūrtimatyeṣā sādhayiṣyati cintitām //
                <span class="ref">MatsP_154.298</span></p>
            
            
            <p id="MatsP_154.299">
               iti śrutvā tu vacanam ākāśātkāśapāṇḍuraḥ <br />
               anujñāya sutāṃ śailo jagāmāśu svamandiram //
                <span class="ref">MatsP_154.299</span></p>
            
            *sūta uvāca
            
            
            <p id="MatsP_154.300">
               śailajāpi yayau śailam agamyamapi daivataiḥ <br />
               sakhībhyāmanuyātā tu niyatā nagarājajā //
                <span class="ref">MatsP_154.300</span></p>
            
            
            <p id="MatsP_154.301">
               śṛṅgaṃ himavataḥ puṇyaṃ nānādhātuvibhūṣitam <br />
               divyapuṣpalatākīrṇaṃ siddhagandharvasevitam //
                <span class="ref">MatsP_154.301</span></p>
            
            
            <p id="MatsP_154.302">
               nānāmṛgagaṇākīrṇaṃ bhramarodghuṣṭapādapam <br />
               divyaprasravaṇopetaṃ dīrghikābhiralaṃkṛtam //
                <span class="ref">MatsP_154.302</span></p>
            
            
            <p id="MatsP_154.303">
               nānāpakṣigaṇākīrṇaṃ cakravākopaśobhitam <br />
               jalajasthalajaiḥ puṣpaiḥ protphullairupaśobhitam //
                <span class="ref">MatsP_154.303</span></p>
            
            
            <p id="MatsP_154.304">
               citrakandarasaṃsthānaṃ guhāgṛhamanoharam <br />
               vihaṅgasaṃghasaṃjuṣṭaṃ kalpapādapasaṃkaṭam //
                <span class="ref">MatsP_154.304</span></p>
            
            
            <p id="MatsP_154.305">
               tatrāpaśyanmahāśākhaṃ śākhinaṃ haritacchadam <br />
               sarvartukusumopetaṃ manorathaśatojjvalam //
                <span class="ref">MatsP_154.305</span></p>
            
            
            <p id="MatsP_154.306">
               nānāpuṣpasamākīrṇaṃ nānāvidhaphalānvitam <br />
               nataṃ sūryasya rucibhir bhinnasaṃhṛtapallavam //
                <span class="ref">MatsP_154.306</span></p>
            
            
            <p id="MatsP_154.307">
               tatrāmbarāṇi saṃtyajya bhūṣaṇāni ca śailajā <br />
               saṃvītā valkalairdivyair darbhanirmitamekhalā //
                <span class="ref">MatsP_154.307</span></p>
            
            
            <p id="MatsP_154.308">
               triḥsnātā pāṭalāhārā babhūva śaradāṃ śatam <br />
               śatamekena śīrṇena parṇenāvartayattadā //
                <span class="ref">MatsP_154.308</span></p>
            
            
            <p id="MatsP_154.309">
               nirāhārā śataṃ sābhūt samānāṃ tapasāṃ nidhiḥ <br />
               tata udvejitāḥ sarve prāṇinastattapo 'gninā //
                <span class="ref">MatsP_154.309</span></p>
            
            
            <p id="MatsP_154.310">
               tataḥ sasmāra bhagavān munīnsapta śatakratuḥ <br />
               te samāgamya munayaḥ sarve samuditāstataḥ //
                <span class="ref">MatsP_154.310</span></p>
            
            
            <p id="MatsP_154.311">
               pūjitāśca mahendreṇa papracchustaṃ prayojanam <br />
               kimarthaṃ tu suraśreṣṭha saṃsmṛtāstu vayaṃ tvayā //
                <span class="ref">MatsP_154.311</span></p>
            
            
            <p id="MatsP_154.312">
               śakraḥ provāca śṛṇvantu bhagavantaḥ prayojanam <br />
               himācale tapo ghoraṃ tapyate bhūdharātmajā <br />
               tasyā hyabhimataṃ kāmaṃ bhavantaḥ kartumarhatha //
                <span class="ref">MatsP_154.312</span></p>
            
            
            <p id="MatsP_154.313">
               tataḥ samāpatandevyā jagadarthaṃ tvarānvitāḥ <br />
               tathetyuktvā tu śailendraṃ siddhasaṃghātasevitam //
                <span class="ref">MatsP_154.313</span></p>
            
            
            <p id="MatsP_154.314">
               ūcurāgatya munayas tāmatho madhurākṣaram <br />
               putri kiṃ te vyavasitaḥ kāmaḥ kamalalocane //
                <span class="ref">MatsP_154.314</span></p>
            
            
            <p id="MatsP_154.315">
               tānuvāca tato devī salajjā gauravānmunīn <br />
               tapasyato mahābhāgāḥ prāpya maune bhavādṛśān //
                <span class="ref">MatsP_154.315</span></p>
            
            
            <p id="MatsP_154.316">
               vandanāya niyuktā dhīḥ pāvayatyavikalpitam <br />
               praśnonmukhatvādbhavatāṃ yuktamāsanamāditaḥ //
                <span class="ref">MatsP_154.316</span></p>
            
            
            <p id="MatsP_154.317">
               upaviṣṭāḥ śramonmuktās tataḥ prakṣyatha māmataḥ <br />
               ityuktvā sā tataścakre kṛtāsanaparigrahān //
                <span class="ref">MatsP_154.317</span></p>
            
            
            <p id="MatsP_154.318">
               sā tu tānvidhivatpūjyān pūjayitvā vidhānataḥ <br />
               uvācādityasaṃkāśān munīnsapta satī śanaiḥ //
                <span class="ref">MatsP_154.318</span></p>
            
            
            <p id="MatsP_154.319">
               tyaktvā vratātmakaṃ maunaṃ maunaṃ jagrāha hrīmayam <br />
               bhāvaṃ tasyāstu maunāntaṃ tasyāḥ saptarṣayo yathā //
                <span class="ref">MatsP_154.319</span></p>
            
            
            <p id="MatsP_154.320">
               gauravādhīnatāṃ prāptāḥ papracchustāṃ punastathā <br />
               sāpi gauravagarbheṇa manasā cāruhāsinī //
                <span class="ref">MatsP_154.320</span></p>
            
            
            <p id="MatsP_154.321">
               munīñśāntakathālāpān prekṣya provāca vāgyamam <br />
               bhagavanto vijānanti prāṇināṃ mānasaṃ hitam //
                <span class="ref">MatsP_154.321</span></p>
            
            
            <p id="MatsP_154.322">
               manogatībhiratyarthaṃ kadarthante hi dehinaḥ <br />
               kecit tu nipuṇāstatra ghaṭante vibudhodyamaiḥ //
                <span class="ref">MatsP_154.322</span></p>
            
            
            <p id="MatsP_154.323">
               upāyairdurlabhānbhāvān prāpnuvanti hyatandritāḥ <br />
               apare tu paricchinnā nānākārābhyupakramāḥ //
                <span class="ref">MatsP_154.323</span></p>
            
            
            <p id="MatsP_154.324">
               dehāntarārthamārambham āśrayanti hitapradam <br />
               mama tvākāśasambhūtapuṣpadāmā vibhūṣitam //
                <span class="ref">MatsP_154.324</span></p>
            
            
            <p id="MatsP_154.325">
               vandhyā sutaṃ prāptukāmā manaḥ prasarate muhuḥ <br />
               ahaṃ kila bhavaṃ devaṃ patiṃ prāptuṃ samudyatā //
                <span class="ref">MatsP_154.325</span></p>
            
            
            <p id="MatsP_154.326">
               prakṛtyaiva durādharṣaṃ tapasyantaṃ tu saṃprati <br />
               surāsurairanirṇītaṃ paramārthakriyāśrayam //
                <span class="ref">MatsP_154.326</span></p>
            
            
            <p id="MatsP_154.327">
               sāṃprataṃ cāpi nirdagdhamadanaṃ vītarāgiṇam <br />
               kathamārādhayedīśaṃ mādṛśī tādṛśaṃ śivam //
                <span class="ref">MatsP_154.327</span></p>
            
            
            <p id="MatsP_154.328">
               ityuktā munayaste tu sthiratāṃ manasastataḥ <br />
               jñātumasyā vacaḥ procuḥ prakramātprakṛtārthakam //
                <span class="ref">MatsP_154.328</span></p>
            
            *munaya ūcuḥ
            
            
            <p id="MatsP_154.329">
               dvividhaṃ tu sukhaṃ tāvat putri lokeṣu bhāvyate <br />
               śarīrasyāsya saṃbhogaiś cetasaścāpi nirvṛtiḥ //
                <span class="ref">MatsP_154.329</span></p>
            
            
            <p id="MatsP_154.330">
               prakṛtyā sa tu digvāsā bhīmaḥ pitṛvaṇeśayaḥ <br />
               kapālī bhikṣuko nagno virūpākṣaḥ sthirakriyaḥ //
                <span class="ref">MatsP_154.330</span></p>
            
            
            <p id="MatsP_154.331">
               pramattonmattakākāro bībhatsakṛtasaṃgrahaḥ <br />
               yatinā tena kaste 'rtho mūrtānarthena kāṅkṣitaḥ //
                <span class="ref">MatsP_154.331</span></p>
            
            
            <p id="MatsP_154.332">
               yadi hyasya śarīrasya bhogamicchasi sāṃpratam <br />
               tatkathaṃ te mahādevād bhayabhājo jugupsitāt //
                <span class="ref">MatsP_154.332</span></p>
            
            
            <p id="MatsP_154.333">
               sravadraktavasābhyaktakapālakṛtabhūṣaṇāt <br />
               śvasadugrabhujaṃgendrakṛtabhūṣaṇabhīṣaṇāt //
                <span class="ref">MatsP_154.333</span></p>
            
            
            <p id="MatsP_154.334">
               śmaśānavāsino raudrapramathānugatāt sati <br />
               surendramukuṭavrātanighṛṣṭacaraṇo 'rihā //
                <span class="ref">MatsP_154.334</span></p>
            
            
            <p id="MatsP_154.335">
               harirasti jagaddhātā śrīkānto 'nantamūrtimān <br />
               nātho yajñabhujāmasti tathendraḥ pākaśāsanaḥ //
                <span class="ref">MatsP_154.335</span></p>
            
            
            <p id="MatsP_154.336">
               devatānāṃ nidhiścāsti jvalanaḥ sarvakāmakṛt <br />
               vāyurasti jagaddhātā yaḥ prāṇaḥ sarvadehinām //
                <span class="ref">MatsP_154.336</span></p>
            
            
            <p id="MatsP_154.337">
               tathā vaiśravaṇo rājā sarvārthamatimānvibhuḥ <br />
               ebhya ekatamaṃ kasmān na tvaṃ samprāptumicchasi //
                <span class="ref">MatsP_154.337</span></p>
            
            
            <p id="MatsP_154.338">
               utānyadehasaṃprāptyā sukhaṃ te manasepsitam <br />
               evametattavāpyatra prabhavo nākasaṃpadām <br />
               asminneva parāḥ sarvāḥ kalyāṇaprāptayastava //
                <span class="ref">MatsP_154.338</span></p>
            
            
            <p id="MatsP_154.339">
               piturevāsti tatsarvaṃ surebhyo yanna vidyate <br />
               atastatprāptaye kleśaḥ sa vāpyatrāphalastava //
                <span class="ref">MatsP_154.339</span></p>
            
            
            <p id="MatsP_154.340">
               prāyeṇa prārthito bhadre susvalpo hyatidurlabhaḥ <br />
               asya te vidhiyogasya dhātā kartātra caiva hi //
                <span class="ref">MatsP_154.340</span></p>
            
            *sūta uvāca
            
            
            <p id="MatsP_154.341">
               ityuktā sā tu kupitā munivaryeṣu śailajā <br />
               uvāca koparaktākṣī sphuradbhirdaśanacchadaiḥ //
                <span class="ref">MatsP_154.341</span></p>
            
            *devyuvāca
            
            
            <p id="MatsP_154.342">
               asadgrahasya kā prītir vyasanasya kva yantraṇā <br />
               viparītārthaboddhāraḥ satpathe kena yojitāḥ //
                <span class="ref">MatsP_154.342</span></p>
            
            
            <p id="MatsP_154.343">
               evaṃ māṃ vettha duṣprajñāṃ hy asthānāsadgrahapriyām <br />
               na māṃ prativicāro 'sti yatrehāsadgrahāvitau //
                <span class="ref">MatsP_154.343</span></p>
            
            
            <p id="MatsP_154.344">
               prajāpatisamāḥ sarve bhavantaḥ sarvadarśinaḥ <br />
               nūnaṃ na vettha taṃ devaṃ śāśvataṃ jagataḥ prabhum //
                <span class="ref">MatsP_154.344</span></p>
            
            
            <p id="MatsP_154.345">
               ajamīśānamavyaktam ameyamahimodayam //
                <span class="ref">MatsP_154.345</span></p>
            
            
            <p id="MatsP_154.346">
               āstāṃ taddharmasadbhāvasaṃbodhastāvadadbhutaḥ <br />
               viduryaṃ na haribrahmapramukhā hi sureśvarāḥ //
                <span class="ref">MatsP_154.346</span></p>
            
            
            <p id="MatsP_154.347">
               yattasya vibhavātsvotthaṃ bhuvaneṣu vijṛmbhitam <br />
               prakaṭaṃ sarvabhūtānāṃ tadapyatra na vettha kim //
                <span class="ref">MatsP_154.347</span></p>
            
            
            <p id="MatsP_154.348">
               kasyaitadgaganaṃ bhūritaḥ kasyāgniḥ kasya mārutaḥ <br />
               kasya bhūḥ kasya varuṇaḥ kaścandrārkavilocanaḥ //
                <span class="ref">MatsP_154.348</span></p>
            
            
            <p id="MatsP_154.349">
               kasyārcayanti lokeṣu liṅgaṃ bhaktyā surāsurāḥ <br />
               yaṃ bruvantīśvaraṃ devā vidhīndrādyā maharṣayaḥ //
                <span class="ref">MatsP_154.349</span></p>
            
            
            <p id="MatsP_154.350">
               prabhāvaṃ prabhavaṃ caiṣa teṣāmapi na vettha kim <br />
               aditiḥ kasya māteyaṃ kasmājjāto janārdanaḥ //
                <span class="ref">MatsP_154.350</span></p>
            
            
            <p id="MatsP_154.351">
               aditeḥ kaśyapājjātā devā nārāyaṇādayaḥ <br />
               marīceḥ kaśyapaḥ putro hy aditirdakṣaputrikā //
                <span class="ref">MatsP_154.351</span></p>
            
            
            <p id="MatsP_154.352">
               marīciścāpi dakṣaśca putrau tau brahmaṇaḥ kila <br />
               brahmā hiraṇmayāttvaṇḍād divyasiddhivibhūtikam //
                <span class="ref">MatsP_154.352</span></p>
            
            
            <p id="MatsP_154.353">
               kasya prādurabhūddhyānāt prakṣubdhāḥ prākṛtāṃśakāḥ <br />
               prakṛtau tu tṛtīyāyāṃ madhudviḍjananakriyā //
                <span class="ref">MatsP_154.353</span></p>
            
            
            <p id="MatsP_154.354">
               jātā sasarja ṣaḍvargān buddhipūrvān svakarmajān <br />
               ajātako 'bhavadvedhā brahmaṇo 'vyaktajanmanaḥ //
                <span class="ref">MatsP_154.354</span></p>
            
            
            <p id="MatsP_154.355">
               yaḥ svayogena saṃkṣobhya prakṛtiṃ kṛtavānidam <br />
               brahmaṇaḥ siddhasarvārtham aiśvaryaṃ lokakartṛtām //
                <span class="ref">MatsP_154.355</span></p>
            
            
            <p id="MatsP_154.356">
               vidurviṣṇvādayo yacca svamahimnā sadaiva hi <br />
               kṛtvānyaṃ deham anyā dṛk tādṛk kṛtvā punarhariḥ //
                <span class="ref">MatsP_154.356</span></p>
            
            
            <p id="MatsP_154.357">
               kurute jagataḥ kṛtyam uttamādhamamadhyamam <br />
               evameva hi saṃsāro yo janmamaraṇātmakaḥ //
                <span class="ref">MatsP_154.357</span></p>
            
            
            <p id="MatsP_154.358">
               karmaṇaśca phalaṃ hyetan nānārūpasamudbhavam <br />
               atha nārāyaṇo devaḥ svakāṃ chāyāṃ samāśrayat //
                <span class="ref">MatsP_154.358</span></p>
            
            
            <p id="MatsP_154.359">
               tatpreritaḥ prakurute janma nānāprakārakam <br />
               sāpi karmaṇa evoktā preraṇā vivaśātmanām //
                <span class="ref">MatsP_154.359</span></p>
            
            
            <p id="MatsP_154.360">
               yathonmādādijuṣṭasya matireva hi sā bhavet <br />
               iṣṭānyeva yathārthāni viparītāni manyate //
                <span class="ref">MatsP_154.360</span></p>
            
            
            <p id="MatsP_154.361">
               lokasya vyavahāreṣu sṛṣṭeṣu sahate sadā <br />
               dharmādharmaphalāvāptau viṣṇureva nibodhitaḥ //
                <span class="ref">MatsP_154.361</span></p>
            
            
            <p id="MatsP_154.362">
               athānāditvamasyāsti sāmānyāttu tadātmanā <br />
               na hyasya jīvitaṃ dīrghaṃ dṛṣṭaṃ dehe tu kutracit //
                <span class="ref">MatsP_154.362</span></p>
            
            
            <p id="MatsP_154.363">
               bhavadbhiryasya no dṛṣṭam antaragramathāpi vā <br />
               dehināṃ dharma evaiṣa kvacijjāyetkacinmriyet //
                <span class="ref">MatsP_154.363</span></p>
            
            
            <p id="MatsP_154.364">
               kvacidgarbhagato naśyet kvacij jīvejjarāmayaḥ <br />
               kvacitsamāḥ śataṃ jīvet kvacidbālye vipadyate //
                <span class="ref">MatsP_154.364</span></p>
            
            
            <p id="MatsP_154.365">
               śatāyuḥ puruṣo yastu so 'nantaḥ svalpajanmanaḥ <br />
               jīvito na mriyatyagre tasmātso 'mara ucyate //
                <span class="ref">MatsP_154.365</span></p>
            
            
            <p id="MatsP_154.366">
               adṛṣṭajanmanidhanā hy evaṃ viṣṇvādayo matāḥ <br />
               etatsaṃśuddhamaiśvaryaṃ saṃsāre ko labhediha //
                <span class="ref">MatsP_154.366</span></p>
            
            
            <p id="MatsP_154.367">
               tatra kṣayādiyogāttu nānāścaryasvarūpiṇi <br />
               tasmāddivaścarānsarvān malinānsvalpabhūtikān //
                <span class="ref">MatsP_154.367</span></p>
            
            
            <p id="MatsP_154.368">
               nāhaṃ bhadrāḥ kilecchāmi ṛte śarvātpinākinaḥ <br />
               sthitaṃ ca tāratamyena prāṇināṃ paramaṃ tvidam //
                <span class="ref">MatsP_154.368</span></p>
            
            
            <p id="MatsP_154.369">
               dhībalaiśvaryakāryādipramāṇaṃ mahatāṃ mahat <br />
               yasmānna kiṃcidaparaṃ sarvaṃ yasmātpravartate //
                <span class="ref">MatsP_154.369</span></p>
            
            
            <p id="MatsP_154.370">
               yasyaiśvaryamanādyantaṃ tamahaṃ śaraṇaṃ gatā <br />
               eṣa me vyavasāyaśca dīrgho 'tiviparītakaḥ //
                <span class="ref">MatsP_154.370</span></p>
            
            
            <p id="MatsP_154.371">
               yāta vā tiṣṭhataivātha munayo madvidhāyakāḥ <br />
               evaṃ niśamya vacanaṃ devyā munivarāstadā //
                <span class="ref">MatsP_154.371</span></p>
            
            
            <p id="MatsP_154.372">
               ānandāśruparītākṣāḥ sasvajustāṃ tapasvinīm <br />
               ūcuśca paramaprītāḥ śailajāṃ madhuraṃ vacaḥ //
                <span class="ref">MatsP_154.372</span></p>
            
            *ṛṣaya ūcuḥ
            
            
            <p id="MatsP_154.373">
               atyadbhutāsyaho putri jñānamūrtirivāmalā <br />
               prasādayati no bhāvaṃ bhavabhāvapratiśrayāt //
                <span class="ref">MatsP_154.373</span></p>
            
            
            <p id="MatsP_154.374">
               nanu vidmo vayaṃ tasya devasyaiśvaryamadbhutam <br />
               tvanniścayasya dṛḍhatāṃ vettuṃ vayamihāgatāḥ //
                <span class="ref">MatsP_154.374</span></p>
            
            
            <p id="MatsP_154.375">
               acirādeva tanvaṅgi kāmaste 'yaṃ bhaviṣyati <br />
               kvādityasya prabhā yāti ratnebhyaḥ kva dyutiḥ pṛthak //
                <span class="ref">MatsP_154.375</span></p>
            
            
            <p id="MatsP_154.376">
               ko 'rtho varṇālikāvyaktaḥ kathaṃ tvaṃ giriśaṃ vinā <br />
               yāmo naikābhyupāyane tamabhyarthayituṃ vayam //
                <span class="ref">MatsP_154.376</span></p>
            
            
            <p id="MatsP_154.377">
               asmākamapi vai so 'rthaḥ sutarāṃ hṛdi vartate <br />
               atastvameva sā buddhir yato nītistvameva hi //
                <span class="ref">MatsP_154.377</span></p>
            
            
            <p id="MatsP_154.378">
               ato niḥsaṃśayaṃ kāyaṃ śaṃkaro 'pi vidhāsyati <br />
               ityuktvā pūjitā yātā munayo girikanyayā //
                <span class="ref">MatsP_154.378</span></p>
            
            
            <p id="MatsP_154.379">
               prayayurgiriśaṃ draṣṭuṃ prasthaṃ himavato mahat <br />
               gaṅgāmbuplāvitātmānaṃ piṅgabaddhajaṭāsaṭam //
                <span class="ref">MatsP_154.379</span></p>
            
            
            <p id="MatsP_154.380">
               bhṛṅgānuyātapāṇisthamandārakusumasrajam <br />
               gireḥ samprāpya te prasthaṃ dadṛśuḥ śaṃkarāśramam //
                <span class="ref">MatsP_154.380</span></p>
            
            
            <p id="MatsP_154.381">
               praśāntāśeṣasattvaughaṃ navastimitakānanam <br />
               niḥśabdākṣobhasalilaprapātaṃ sarvatodiśam //
                <span class="ref">MatsP_154.381</span></p>
            
            
            <p id="MatsP_154.382">
               tatrāpaśyaṃstato dvāri vīrakaṃ vetrapāṇinam <br />
               sapta te munayaḥ pūjyā vinītāḥ kāryagauravāt //
                <span class="ref">MatsP_154.382</span></p>
            
            
            <p id="MatsP_154.383">
               ūcurmadhurabhāṣiṇyā vācā te vāgmināṃ varāḥ <br />
               draṣṭuṃ vayamihāyātāḥ śaraṇyaṃ gaṇanāyakam //
                <span class="ref">MatsP_154.383</span></p>
            
            
            <p id="MatsP_154.384">
               trilocanaṃ vijānīhi surakāryapracoditāḥ <br />
               tvameva no gatistattvaṃ yathā kālānatikramaḥ //
                <span class="ref">MatsP_154.384</span></p>
            
            
            <p id="MatsP_154.385">
               sā prārthanaiṣā prāyeṇa pratīhāramayaḥ prabhuḥ <br />
               ityukto munibhiḥ so 'tha gauravāttānuvāca saḥ //
                <span class="ref">MatsP_154.385</span></p>
            
            
            <p id="MatsP_154.386">
               savanasyāparāṃ saṃdhyāṃ snātuṃ mandākinījale <br />
               kṣaṇena bhavitā viprās tatra drakṣyatha śūlinam //
                <span class="ref">MatsP_154.386</span></p>
            
            
            <p id="MatsP_154.387">
               ityuktā munayastasthus te tatkālapratīkṣiṇaḥ <br />
               gambhīrāmbudharaṃ prāvṛṭtṛṣitāścātakā yathā //
                <span class="ref">MatsP_154.387</span></p>
            
            
            <p id="MatsP_154.388">
               tataḥ kṣaṇena niṣpannasamādhānakriyāvidhiḥ <br />
               vīrāsanaṃ bibhedeśo mṛgacarmanivāsitam //
                <span class="ref">MatsP_154.388</span></p>
            
            
            <p id="MatsP_154.389">
               tato vinīto jānubhyām avalambya mahīsthitim <br />
               uvāca vīrako devaṃ praṇāmaikasamāśrayaḥ //
                <span class="ref">MatsP_154.389</span></p>
            
            
            <p id="MatsP_154.390">
               samprāptā munayaḥ sapta tvāṃ draṣṭuṃ dīptatejasaḥ <br />
               vibho samādiśa draṣṭum avagantum ihārhasi <br />
               te 'bruvandevakāryeṇa tava darśanalālasāḥ //
                <span class="ref">MatsP_154.390</span></p>
            
            
            <p id="MatsP_154.391">
               ityukto dhūrjaṭistena vīrakeṇa mahātmanā <br />
               bhūbhaṅgasaṃjñayā teṣāṃ praveśājñāṃ dadau tadā //
                <span class="ref">MatsP_154.391</span></p>
            
            
            <p id="MatsP_154.392">
               mūrdhnaḥ kampena tānsarvān vīrako 'pi mahāmunīn <br />
               ājuhāvāvidūrasthān darśanāya pinākinaḥ //
                <span class="ref">MatsP_154.392</span></p>
            
            
            <p id="MatsP_154.393">
               tvarābaddhārdhacūḍāste lambamānājināmbarāḥ <br />
               viviśurvedikāṃ siddhāṃ giriśasya vibhūtibhiḥ //
                <span class="ref">MatsP_154.393</span></p>
            
            
            <p id="MatsP_154.394">
               baddhapāṇipuṭākṣiptanākapuṣpotkarāstataḥ <br />
               pinākipādayugalaṃ vandyaṃ nākanivāsinām //
                <span class="ref">MatsP_154.394</span></p>
            
            
            <p id="MatsP_154.395">
               tataḥ snigdhekṣitāḥ śāntā munayaḥ śūlapāṇinā <br />
               manmathāriṃ tato hṛṣṭāḥ samaṃ tuṣṭuvurādṛtāḥ //
                <span class="ref">MatsP_154.395</span></p>
            
            *munaya ūcuḥ
            
            
            <p id="MatsP_154.396">
               aho kṛtārthā vayameva sāṃprataṃ sureśvaro 'pyatra varo bhaviṣyati <br />
               bhavatprasādāmalavārisekataḥ phalena kācit tapasā niyujyate //
                <span class="ref">MatsP_154.396</span></p>
            
            
            <p id="MatsP_154.397">
               jayatyasau dhanyataro himācalas tadāśrayaṃ yasya sutā tapasyati <br />
               sa daityarājo 'pi mahāphalodayo vimūlitāśeṣasuro hi tārakaḥ //
                <span class="ref">MatsP_154.397</span></p>
            
            
            <p id="MatsP_154.398">
               tvadīyamaṃśaṃ pravilokya kalmaṣāt svakaṃ śarīraṃ parimokṣyate hi yaḥ <br />
               sa dhanyadhīrlokapitā caturmukho hariśca yatsaṃbhramavahnidīpitaḥ //
                <span class="ref">MatsP_154.398</span></p>
            
            
            <p id="MatsP_154.399">
               tvadaṅghriyugmaṃ hṛdayena bibhrato mahābhitāpapraśamaikahetukam <br />
               tvameva caiko vividhākṛtakriyaḥ kileti vācā vidhurair vibhāṣyate //
                <span class="ref">MatsP_154.399</span></p>
            
            
            <p id="MatsP_154.400">
               athādya ekastvamavādi nānyathā jagattathā nirghṛṇatāṃ tava spṛśet <br />
               na vetsi vā duḥkhamidaṃ prajātmakaṃ vihanyate te khalu sarvataḥ kriyā //
                <span class="ref">MatsP_154.400</span></p>
            
            
            <p id="MatsP_154.401">
               upekṣase cej jagatāmupadravaṃ dayāmayatvaṃ tava kena kathyate <br />
               svayogamāyāmahimāguhāśrayaṃ na vidyate nirmalabhūtigauravam //
                <span class="ref">MatsP_154.401</span></p>
            
            
            <p id="MatsP_154.402">
               vayaṃ ca te dhanyatarāḥ śarīriṇāṃ yadīdṛśaṃ tvāṃ pravilokayāmahe <br />
               adarśanaṃ tena manoratho yathā prayāti sāphalyatayā manogatam //
                <span class="ref">MatsP_154.402</span></p>
            
            
            <p id="MatsP_154.403">
               jagadvidhānaikavidhau jaganmukhe kariṣyase 'to balabhiccarā vayam <br />
               vinemuritthaṃ munayo visṛjya tāṃ giraṃ girīśaśrutibhūmisaṃnidhau //
                <span class="ref">MatsP_154.403</span></p>
            
            
            <p id="MatsP_154.404">
               utkṛṣṭakedāra ivāvanītale subījamuṣṭiṃ suphalāya karṣakāḥ //
                <span class="ref">MatsP_154.404</span></p>
            
            
            <p id="MatsP_154.405">
               teṣāṃ śrutvā tu tāṃ ramyāṃ prakramopakramakriyām <br />
               vācaṃ vācaspatistuṣṭaḥ provāca smitasundarīm //
                <span class="ref">MatsP_154.405</span></p>
            
            *śarva uvāca
            
            
            <p id="MatsP_154.406">
               jāne lokavidhānasya kanyā satkāryamuttamam <br />
               jātā prāleyaśailasya saṃketakanirūpaṇāḥ //
                <span class="ref">MatsP_154.406</span></p>
            
            
            <p id="MatsP_154.407">
               satyamutkaṇṭhitāḥ sarve devakāryārthamudyatāḥ <br />
               teṣāṃ tvaranti cetāṃsi kiṃtu kāryaṃ vivakṣitam //
                <span class="ref">MatsP_154.407</span></p>
            
            
            <p id="MatsP_154.408">
               lokayātrānugantavyā viśeṣeṇa vicakṣaṇaiḥ <br />
               sevante te yato dharmaṃ tatprāmāṇyātpare sthitāḥ //
                <span class="ref">MatsP_154.408</span></p>
            
            
            <p id="MatsP_154.409">
               ityuktā munayo jagmus tvaritāstu himācalam <br />
               tatra te pūjitāstena himaśailena sādaram <br />
               ūcurmunivarāḥ prītāḥ svalpavarṇaṃ tvarānvitāḥ //
                <span class="ref">MatsP_154.409</span></p>
            
            *munaya ūcuḥ
            
            
            <p id="MatsP_154.410">
               devo duhitaraṃ sākṣāt pinākī tava mārgate <br />
               tacchīghraṃ pāvayātmānam āhutyevānalārpaṇāt //
                <span class="ref">MatsP_154.410</span></p>
            
            
            <p id="MatsP_154.411">
               kāryametacca devānāṃ suciraṃ parivartate <br />
               jagaduddharaṇāyaiṣa kriyatāṃ vai samudyamaḥ //
                <span class="ref">MatsP_154.411</span></p>
            
            
            <p id="MatsP_154.412">
               ityuktastaistadā śailo harṣāviṣṭo 'vadanmunīn <br />
               asamartho 'bhavadvaktum uttaraṃ prārthayañchivam //
                <span class="ref">MatsP_154.412</span></p>
            
            
            <p id="MatsP_154.413">
               tato menā munīnvīkṣya provāca snehaviklavā <br />
               duhitustānmunīṃścaiva caraṇāśrayam arthavit //
                <span class="ref">MatsP_154.413</span></p>
            
            *menovāca
            
            
            <p id="MatsP_154.414">
               yadarthaṃ duhiturjanma necchantyapi mahāphalam <br />
               tadevopasthitaṃ sarvaṃ prakrameṇaiva sāṃpratam //
                <span class="ref">MatsP_154.414</span></p>
            
            
            <p id="MatsP_154.415">
               kulajanmavayorūpavibhūtyṛddhiyuto 'pi yaḥ <br />
               varastasyāpi cāhūya sutā deyā hyayācataḥ //
                <span class="ref">MatsP_154.415</span></p>
            
            
            <p id="MatsP_154.416">
               tatsamastatapoghoraṃ kathaṃ putrī prayāsyati <br />
               putrīvākyādyadatrāsti vidheyaṃ tadvidhīyatām //
                <span class="ref">MatsP_154.416</span></p>
            
            
            <p id="MatsP_154.417">
               ityuktā munayaste tu priyayā himabhūbhṛtaḥ <br />
               ūcuḥ punarudārārthaṃ nārīcittaprasādakam //
                <span class="ref">MatsP_154.417</span></p>
            
            *munaya ūcuḥ
            
            
            <p id="MatsP_154.418">
               aiśvaryamavagacchasva śaṃkarasya surāsuraiḥ <br />
               ārādhyamānapādābjayugalatvātsunirvṛtaiḥ //
                <span class="ref">MatsP_154.418</span></p>
            
            
            <p id="MatsP_154.419">
               yasyopayogi yadrūpaṃ sā ca tatprāptaye ciram <br />
               ghoraṃ tapasyate bālā tena rūpeṇa nirvṛtiḥ //
                <span class="ref">MatsP_154.419</span></p>
            
            
            <p id="MatsP_154.420">
               yastadvratāni divyāni nayiṣyati samāpanam <br />
               tatra sāvahitā tāvat tasmāt saiva bhaviṣyati //
                <span class="ref">MatsP_154.420</span></p>
            
            
            <p id="MatsP_154.421">
               ityuktvā giriṇā sārdhaṃ te yayuryatra śailajā <br />
               jitārkajvalanajvālā tapastejomayī hyumā //
                <span class="ref">MatsP_154.421</span></p>
            
            
            <p id="MatsP_154.422">
               procustāṃ munayaḥ snigdhaṃ saṃmānya pathamāgatam <br />
               ramyaṃ priyaṃ manohāri mā rūpaṃ tapasā daha //
                <span class="ref">MatsP_154.422</span></p>
            
            
            <p id="MatsP_154.423">
               prātaste śaṃkaraḥ pāṇim eṣa putri grahīṣyati <br />
               vayamarthitavantaste pitaraṃ pūrvamāgatāḥ //
                <span class="ref">MatsP_154.423</span></p>
            
            
            <p id="MatsP_154.424">
               pitrā saha gṛhaṃ gaccha vayaṃ yāmaḥ svamandiram //
                <span class="ref">MatsP_154.424</span></p>
            
            
            <p id="MatsP_154.425">
               ityuktā tapasaḥ satyaṃ phalamastīti cintya sā <br />
               tvaramāṇā yayau veśma piturdivyārthaśobhitam //
                <span class="ref">MatsP_154.425</span></p>
            
            
            <p id="MatsP_154.426">
               sā tatra rajanīṃ mene varṣāyutasamāṃ satī <br />
               haradarśanasaṃjātamahotkaṇṭhā himādrijā //
                <span class="ref">MatsP_154.426</span></p>
            
            
            <p id="MatsP_154.427">
               tato muhūrte brāhme tu tasyāścakruḥ surastriyaḥ <br />
               nānāmaṅgalasaṃdohān yathāvatkramapūrvakam //
                <span class="ref">MatsP_154.427</span></p>
            
            
            <p id="MatsP_154.428">
               divyamaṇḍanamaṅgānāṃ mandire bahumaṅgale <br />
               upāsata giriṃ mūrtā ṛtavaḥ sārvakāmikāḥ //
                <span class="ref">MatsP_154.428</span></p>
            
            
            <p id="MatsP_154.429">
               vāyavo vāridāścāsan saṃmārjanavidhau gireḥ <br />
               harmyeṣu śrīḥ svayaṃ devī kṛtanānāprasādhanā //
                <span class="ref">MatsP_154.429</span></p>
            
            
            <p id="MatsP_154.430">
               kāntiḥ sarveṣu bhāveṣu ṛddhiścābhavadākulā <br />
               cintāmaṇiprabhṛtayo ratnāḥ śailaṃ samantataḥ //
                <span class="ref">MatsP_154.430</span></p>
            
            
            <p id="MatsP_154.431">
               upatasthurnagāścāpi kalpakāmamahādrumāḥ <br />
               oṣadhyo mūrtimatyaśca divyauṣadhisamanvitāḥ //
                <span class="ref">MatsP_154.431</span></p>
            
            
            <p id="MatsP_154.432">
               rasāśca dhātavaścaiva sarve śailasya kiṃkarāḥ <br />
               kiṃkarāstasya śailasya vyagrāścājñānuvartinaḥ //
                <span class="ref">MatsP_154.432</span></p>
            
            
            <p id="MatsP_154.433">
               nadyaḥ samudrā nikhilāḥ sthāvaraṃ jaṅgamaṃ ca yat <br />
               tatsarvaṃ himaśailasya mahimānamavardhayat //
                <span class="ref">MatsP_154.433</span></p>
            
            
            <p id="MatsP_154.434">
               abhavanmunayo nāgā yakṣagandharvakiṃnarāḥ <br />
               śaṃkarasyāpi vibudhā gandhamādanaparvate //
                <span class="ref">MatsP_154.434</span></p>
            
            
            <p id="MatsP_154.435">
               sarve maṇḍanasaṃbhārās tasthurnirmalamūrtayaḥ <br />
               śarvasyāpi jaṭājūṭe candrakhaṇḍaṃ pitāmahaḥ //
                <span class="ref">MatsP_154.435</span></p>
            
            
            <p id="MatsP_154.436">
               babandha praṇayodāravisphāritavilocanaḥ <br />
               kapālamālāṃ vipulāṃ cāmuṇḍā mūrdhnyabandhayat //
                <span class="ref">MatsP_154.436</span></p>
            
            
            <p id="MatsP_154.437">
               uvāca cāpi vacanaṃ putraṃ janaya śaṃkara <br />
               yo daityendrakulaṃ hatvā māṃ raktaistarpayiṣyati //
                <span class="ref">MatsP_154.437</span></p>
            
            
            <p id="MatsP_154.438">
               saurir jvalacchiroratnamukuṭaṃ cānalolbaṇam <br />
               bhujagābharaṇaṃ gṛhya sajjaṃ śaṃbhoḥ puro 'bhavat //
                <span class="ref">MatsP_154.438</span></p>
            
            
            <p id="MatsP_154.439">
               śakro gajājinaṃ tasya vasābhyaktāgrapallavam <br />
               dadhre sarabhasaṃ svidyad vistīrṇamukhapaṅkajam //
                <span class="ref">MatsP_154.439</span></p>
            
            
            <p id="MatsP_154.440">
               vāyuśca vipulaṃ tīkṣṇaśṛṅgaṃ himagiriprabham <br />
               vṛṣaṃ vibhūṣayāmāsa harayānaṃ mahaujasam //
                <span class="ref">MatsP_154.440</span></p>
            
            
            <p id="MatsP_154.441">
               vitenurnayanāntaḥsthāḥ śambhoḥ sūryānalendavaḥ <br />
               svāṃ dyutiṃ lokanāthasya jagataḥ karmasākṣiṇaḥ //
                <span class="ref">MatsP_154.441</span></p>
            
            
            <p id="MatsP_154.442">
               citābhasma samādhāya kapāle rajataprabham <br />
               manujāsthimayīṃ mālām ābabandha ca pāṇinā //
                <span class="ref">MatsP_154.442</span></p>
            
            
            <p id="MatsP_154.443">
               pretādhipaḥ puro dvāre sagadaḥ samavartata <br />
               nānākāramahāratnabhūṣaṇaṃ dhanadāhṛtam //
                <span class="ref">MatsP_154.443</span></p>
            
            
            <p id="MatsP_154.444">
               vihāyodagrasarpendrakaṭakena svapāṇinā <br />
               karṇottaṃsaṃ cakāreśo vāsukiṃ takṣakaṃ svayam //
                <span class="ref">MatsP_154.444</span></p>
            
            
            <p id="MatsP_154.445">
               jalādhīśāhṛtāṃ sthāsnuprasūnāveṣṭitāṃ pṛthak <br />
               tatastu te gaṇādhīśā vinayāttatra vīrakam //
                <span class="ref">MatsP_154.445</span></p>
            
            
            <p id="MatsP_154.446">
               procurvyagrākṛte tvaṃ gāṃ samāvedaya śūline <br />
               niṣpannābharaṇaṃ devaṃ prasādhyeśaṃ prasādhanaiḥ //
                <span class="ref">MatsP_154.446</span></p>
            
            
            <p id="MatsP_154.447">
               sapta vāridhayastasthuḥ kartuṃ darpaṇavibhramam <br />
               tato vilokitātmānaṃ mahāmbudhijalodare //
                <span class="ref">MatsP_154.447</span></p>
            
            
            <p id="MatsP_154.448">
               dharāmāliṅgya jānubhyāṃ sthāṇuṃ provāca keśavaḥ <br />
               śobhase deva rūpeṇa jagadānandadāyinā //
                <span class="ref">MatsP_154.448</span></p>
            
            
            <p id="MatsP_154.449">
               mātaraḥ prerayan kāmavadhūṃ vaidhavyacihnitām <br />
               kālo 'yamiti cālakṣya prakāreṅgitasaṃjñayā //
                <span class="ref">MatsP_154.449</span></p>
            
            
            <p id="MatsP_154.450">
               tatastāścoditā devam ūcuḥ prahasitānanāḥ <br />
               ratiḥ purastava prāptā nābhāti madanojjhitā //
                <span class="ref">MatsP_154.450</span></p>
            
            
            <p id="MatsP_154.451">
               tatastāṃ saṃnirvāyāha vāmahastāgrasaṃjñayā <br />
               prayāṇaṃ girijāvaktradarśanotsukamānasaḥ //
                <span class="ref">MatsP_154.451</span></p>
            
            
            <p id="MatsP_154.452">
               tato haro himagirikandarākṛtiṃ sitaṃ kaśāmṛduhatibhiḥ pracodayat <br />
               mahāvṛṣaṃ gaṇatumulāhitekṣaṇaṃ sa bhūdharānaśaniriva prakampayan //
                <span class="ref">MatsP_154.452</span></p>
            
            
            <p id="MatsP_154.453">
               tato harirdrutapadapaddhatiḥ puraḥ puraḥsarāndrumanikareṣu saṃśritān <br />
               dharārajaḥśabalitabhūṣaṇo 'bravīt prayāta mā kuruta patho 'sya saṃkaṭam //
                <span class="ref">MatsP_154.453</span></p>
            
            
            <p id="MatsP_154.454">
               prabhoḥ punaḥ prathamaniyogamūrjayan suto 'bravīd bhrukuṭimukho 'pi vīrakaḥ <br />
               viyaccarā viyati kimasti kāntakaṃ prayāta no dharaṇidharāvidūrataḥ //
                <span class="ref">MatsP_154.454</span></p>
            
            
            <p id="MatsP_154.455">
               mahārṇavāḥ kuruta śilopamaṃ payaḥ suradviṣāgamanamahātikardamam <br />
               gaṇeśvarāś capalatayā na gamyatāṃ sureśvaraiḥ sthiramatibhir nirīkṣyate //
                <span class="ref">MatsP_154.455</span></p>
            
            
            <p id="MatsP_154.456">
               na bhṛṅgiṇā svatanumavekṣya nīyate pinākinaḥ pṛthumukhamaṇḍam agrataḥ <br />
               vṛthā yamaḥ prakaṭitadantakoṭaraṃ tvamāyudhaṃ vahasi vihāya saṃbhramam //
                <span class="ref">MatsP_154.456</span></p>
            
            
            <p id="MatsP_154.457">
               padaṃ na yadrathaturagaiḥ puradviṣaḥ pramucyate bahutaramātṛsaṃkulam <br />
               amī surāḥ pṛthaganuyāyibhirvṛtāḥ padātayo dviguṇapathān harapriyāḥ //
                <span class="ref">MatsP_154.457</span></p>
            
            
            <p id="MatsP_154.458">
               svavāhanaiḥ pavanavidhūtacāmaraiś caladhvajairvrajata vihāraśālibhiḥ <br />
               surāḥ svakaṃ kimiti sarāgamūrjitaṃ vicāryate niyatalayatrayānugam //
                <span class="ref">MatsP_154.458</span></p>
            
            
            <p id="MatsP_154.459">
               na kiṃnarair abhibhavituṃ hi śakyate vibhūṣaṇacayasamudbhavo dhvaniḥ <br />
               ajātijāḥ kimiti na ṣaḍjamadhyam apṛthusvaraṃ bahutaramatra vakṣyate //
                <span class="ref">MatsP_154.459</span></p>
            
            
            <p id="MatsP_154.460">
               natānatānatanatatānatāṃ gatāḥ pṛthaktayā samayakṛtā vibhinnatām <br />
               viśaṅkitā bhavadatibhedaśīlinaḥ prayāntyamī drutapadameva gauḍakāḥ //
                <span class="ref">MatsP_154.460</span></p>
            
            
            <p id="MatsP_154.461">
               visaṃhatāḥ kimiti na ṣāḍgavādayaḥ svagītakair lalitapadaprayogajaiḥ <br />
               prabhoḥ puro bhavati hi yasya cākṣataṃ samudgatārthakamiti tatpratīyate //
                <span class="ref">MatsP_154.461</span></p>
            
            
            <p id="MatsP_154.462">
               amī pṛthagviracitaramyarāsakaṃ vilāsino bahugamakasvabhāvakam <br />
               prayuñjate giriśayaśovisāriṇaṃ prakīrṇakaṃ bahutaranāgajātayaḥ //
                <span class="ref">MatsP_154.462</span></p>
            
            
            <p id="MatsP_154.463">
               amī kathaṃ kakubhi kathāḥ pratikṣaṇaṃ dhvananti te vividhavadhūvimiśritāḥ <br />
               na jātayo dhvanimurajāsamīritā na mūrchitāḥ kimiti ca mūrchanātmakāḥ //
                <span class="ref">MatsP_154.463</span></p>
            
            
            <p id="MatsP_154.464*">
               śrutipriyakramagatibhedasādhanaṃ tatādikaṃ kimiti na tumbareritam /<br />
               na hanyate bahuvidhavādyaḍambaraṃ prakīrṇavīṇāmurajādi nāma yat //
                <span class="ref">MatsP_154.464*</span></p>
            
            
            <p id="MatsP_154.465">
               itīrate girimavadhānaśālinaḥ surāsurāḥ sapadi tu vīrakājñayā <br />
               niyāmitāḥ prayayuratīva harṣitāś carācaraṃ jagadakhilaṃ hyapūrayan //
                <span class="ref">MatsP_154.465</span></p>
            
            
            <p id="MatsP_154.466">
               iti stanatkakubhi rasanmahārṇave stanadghane vidalitaśailakaṃdare <br />
               jagatyabhūttumula ivākulīkṛtaḥ pinākinā tvaritagatena bhūdharaḥ //
                <span class="ref">MatsP_154.466</span></p>
            
            
            <p id="MatsP_154.467">
               parijvalatkanakasahasratoraṇaṃ kvacinmilanmarakataveśmavedikam <br />
               kvacit kvacid vimalavidūravedikaṃ kvacid galajjaladhararamyanirjharam //
                <span class="ref">MatsP_154.467</span></p>
            
            
            <p id="MatsP_154.468">
               caladdhvajapravarasahasramaṇḍitaṃ suradrumastabakavikīrṇacatvaram <br />
               sitāsitāruṇarucidhātuvarṇikaṃ śriyojjvalaṃ pravitatamārgagopuram //
                <span class="ref">MatsP_154.468</span></p>
            
            
            <p id="MatsP_154.469*">
               vijṛmbhitāpratimadhvanivāridaṃ sugandhibhiḥ purapavanairmanoharam /<br />
               haro mahāgirinagaraṃ samāsadatkṣaṇādiva pravarasurāsurastutaḥ //
                <span class="ref">MatsP_154.469*</span></p>
            
            
            <p id="MatsP_154.470">
               taṃ praviśantamagātpravilokya vyākulatāṃ nagaraṃ giribhartuḥ <br />
               vyagrapurandhrijanaṃ jayayuktaṃ dhāvitamārgajanākularathyam //
                <span class="ref">MatsP_154.470</span></p>
            
            
            <p id="MatsP_154.471">
               harmyagavākṣagatāmaranārīlocananīlasaroruhamālam <br />
               suprakaṭā samadṛśyata kācit svābharaṇāṃśuvitānavigūḍhā //
                <span class="ref">MatsP_154.471</span></p>
            
            
            <p id="MatsP_154.472">
               kāpyakhilīkṛtamaṇḍanabhūṣā tyaktasakhīpraṇayā haram aikṣat <br />
               kāciduvāca kalaṃ gatamānā kātaratāṃ sakhi mā kuru mūḍhe //
                <span class="ref">MatsP_154.472</span></p>
            
            
            <p id="MatsP_154.473">
               dagdhamanobhava eva pinākī kāmayate svayameva vihartum <br />
               kācidapi svayameva patantī prāha parāṃ virahaskhalitāṅgīm //
                <span class="ref">MatsP_154.473</span></p>
            
            
            <p id="MatsP_154.474">
               mā capale madanavyatiṣaṅgaṃ śaṃkarajaṃ skhalanena vada tvam <br />
               kāpi kṛtavyavadhānamadṛṣṭvā yuktivaśādgiriśo hyayamūce //
                <span class="ref">MatsP_154.474</span></p>
            
            
            <p id="MatsP_154.475">
               eṣa sa yatra sahasramakhādyā nākasadāmadhipāḥ svayamuktaiḥ <br />
               nāmabhir indujaṭaṃ nijasevāprāptaphalāya natāstu ghaṭante //
                <span class="ref">MatsP_154.475</span></p>
            
            
            <p id="MatsP_154.476">
               eṣa na caiṣa sa eṣa yadagre carmaparītatanuḥ śaśimaulī <br />
               dhāvati vajradharo 'mararājo mārgamamuṃ vivṛtīkaraṇāya //
                <span class="ref">MatsP_154.476</span></p>
            
            
            <p id="MatsP_154.477">
               eṣa sa padmabhavo 'yamupetya prāṃśujaṭāmṛgacarmanigūḍhaḥ <br />
               sapraṇayaṃ karaghaṭṭitavaktraḥ kiṃciduvāca mitaṃ śrutimūle //
                <span class="ref">MatsP_154.477</span></p>
            
            
            <p id="MatsP_154.478">
               evamabhūtsuranārikulānāṃ cittavisaṃṣṭhulatā gururāgāt <br />
               śaṃkarasaṃśrayaṇād girijāyājanmaphalaṃ paramaṃ tviti cocuḥ //
                <span class="ref">MatsP_154.478</span></p>
            
            
            <p id="MatsP_154.479">
               tato himagirerveśma viśvakarmaniveditam <br />
               mahānīlamayastambhaṃ jvalatkāñcanakuṭṭimam //
                <span class="ref">MatsP_154.479</span></p>
            
            
            <p id="MatsP_154.480">
               muktājālapariṣkāraṃ jvalitauṣadhidīpitam <br />
               krīḍodyānasahasrāḍhyaṃ kāñcanāmbujadīrghikam //
                <span class="ref">MatsP_154.480</span></p>
            
            
            <p id="MatsP_154.481">
               mahendrapramukhāḥ sarve surā dṛṣṭvā tadadbhutam <br />
               netrāṇi saphalānyadya manobhiriti te dadhuḥ //
                <span class="ref">MatsP_154.481</span></p>
            
            
            <p id="MatsP_154.482">
               vimardakṣīṇakeyūrā hariṇā dvāri rodhitāḥ <br />
               kathaṃcitpramukhāstatra viviśurnākavāsinaḥ //
                <span class="ref">MatsP_154.482</span></p>
            
            
            <p id="MatsP_154.483">
               praṇatenācalendreṇa pūjito 'tha caturmukhaḥ <br />
               cakāra vidhinā sarvaṃ vidhimantrapuraḥsaram //
                <span class="ref">MatsP_154.483</span></p>
            
            
            <p id="MatsP_154.484">
               śarvasya pāṇigrahaṇam agnisākṣikamakṣatam <br />
               dātā mahībhṛtāṃ nātho hotā devaścaturmukhaḥ //
                <span class="ref">MatsP_154.484</span></p>
            
            
            <p id="MatsP_154.485">
               varaḥ paśupatiḥ sākṣāt kanyā viśvāraṇistathā <br />
               carācarāṇi bhūtāni surāsuravarāṇi ca //
                <span class="ref">MatsP_154.485</span></p>
            
            
            <p id="MatsP_154.486">
               tatrāpyete niyamato hy abhavanvyagramūrtayaḥ <br />
               mumocābhinavānsarvān sasyaśālīnrasauṣadhīḥ //
                <span class="ref">MatsP_154.486</span></p>
            
            
            <p id="MatsP_154.487">
               vyagrā tu pṛthivī devī sarvabhāvamanoramā <br />
               gṛhītvā varuṇaḥ sarvaratnānyābharaṇāni ca //
                <span class="ref">MatsP_154.487</span></p>
            
            
            <p id="MatsP_154.488">
               puṇyāni ca pavitrāṇi nānāratnamayāni tu <br />
               tasthau sābharaṇo devo harṣadaḥ sarvadehinām //
                <span class="ref">MatsP_154.488</span></p>
            
            
            <p id="MatsP_154.489">
               dhanadaścāpi divyāni haimānyābharaṇāni ca <br />
               jātarūpavicitrāṇi prayataḥ samupasthitaḥ //
                <span class="ref">MatsP_154.489</span></p>
            
            
            <p id="MatsP_154.490">
               vāyurvavau susurabhiḥ sukhasaṃsparśano vibhuḥ <br />
               chatramindukarodbhāsi susitaṃ ca śatakratuḥ //
                <span class="ref">MatsP_154.490</span></p>
            
            
            <p id="MatsP_154.491">
               jagrāha muditaḥ sragvī bāhubhirbahubhūṣaṇaiḥ <br />
               jagurgandharvamukhyāśca nanṛtuścāpsarogaṇāḥ //
                <span class="ref">MatsP_154.491</span></p>
            
            
            <p id="MatsP_154.492">
               vādayanto 'timadhuraṃ jagur gandharvakiṃnarāḥ <br />
               mūrtāśca ṛtavastatra jaguśca nanṛtuśca vai //
                <span class="ref">MatsP_154.492</span></p>
            
            
            <p id="MatsP_154.493">
               capalāśca gaṇāstasthur lolayanto himācalam <br />
               uttiṣṭhankramaśaścātra viśvabhugbhaganetrahā //
                <span class="ref">MatsP_154.493</span></p>
            
            
            <p id="MatsP_154.494">
               cakāraudvāhikaṃ kṛtyaṃ patnyā saha yathocitam <br />
               dattārgho girirājena suravṛndair vinoditaḥ //
                <span class="ref">MatsP_154.494</span></p>
            
            
            <p id="MatsP_154.495">
               avasattāṃ kṣapāṃ tatra patnyā saha purāntakaḥ <br />
               tato gandharvagītena nṛtyenāpsarasāmapi //
                <span class="ref">MatsP_154.495</span></p>
            
            
            <p id="MatsP_154.496">
               stutibhir devadaityānāṃ vibuddho vibudhādhipaḥ <br />
               āmantrya himaśailendraṃ prabhāte comayā saha <br />
               jagāma mandaragiriṃ vāyuvegena śṛṅgiṇā //
                <span class="ref">MatsP_154.496</span></p>
            
            
            <p id="MatsP_154.497">
               tato gate bhagavati nīlalohite sahomayā ratimalabhanna bhūdharaḥ <br />
               sabāndhavo bhavati ca kasya no mano vihvalaṃ ca jagati hi kanyakāpituḥ //
                <span class="ref">MatsP_154.497</span></p>
            
            
            <p id="MatsP_154.498">
               jvalanmaṇisphaṭikahāṭakotkaṭaṃ sphuṭadyuti sphaṭikagopuraṃ puram <br />
               haro girau ciramanukalpitaṃ tadā visarjitāmaranivaho 'viśatsvakam //
                <span class="ref">MatsP_154.498</span></p>
            
            
            <p id="MatsP_154.499">
               tadomāsahito devo vijahāra bhagākṣihā <br />
               purodyāneṣu ramyeṣu vivikteṣu vaneṣu ca //
                <span class="ref">MatsP_154.499</span></p>
            
            
            <p id="MatsP_154.500">
               suraktahṛdayo devyā makarāṅkapuraḥsaraḥ <br />
               tato bahutithe kāle sutakāmā gireḥ sutā //
                <span class="ref">MatsP_154.500</span></p>
            
            
            <p id="MatsP_154.501">
               sakhībhiḥ sahitā krīḍāṃ cakre kṛtrimaputrakaiḥ <br />
               kadācidgandhatailena gātramabhyajya śailajā //
                <span class="ref">MatsP_154.501</span></p>
            
            
            <p id="MatsP_154.502">
               cūrṇairudvartayāmāsa malināntaritāṃ tanum <br />
               tadudvartanakaṃ gṛhya naraṃ cakre gajānanam //
                <span class="ref">MatsP_154.502</span></p>
            
            
            <p id="MatsP_154.503">
               putrakaṃ krīḍatī devī taṃ cāpyarpayadambhasi <br />
               jāhnavyāstu śivāsakhyās tataḥ so 'bhūdbṛhadvapuḥ //
                <span class="ref">MatsP_154.503</span></p>
            
            
            <p id="MatsP_154.504">
               kāyenātiviśālena jagadāpūrayattadā <br />
               putretyuvāca te devī putretyūce ca jāhnavī //
                <span class="ref">MatsP_154.504</span></p>
            
            
            <p id="MatsP_154.505">
               gāṅgeya iti devaistu pūjito 'bhūdgajānanaḥ <br />
               vināyakādhipatyaṃ ca dadāvasya pitāmahaḥ //
                <span class="ref">MatsP_154.505</span></p>
            
            
            <p id="MatsP_154.506">
               punaḥ sā krīḍanaṃ cakre putrārthaṃ varavarṇinī <br />
               manojñamaṅkuraṃ rūḍham aśokasya śubhānanā //
                <span class="ref">MatsP_154.506</span></p>
            
            
            <p id="MatsP_154.507">
               vardhayāmāsa taṃ cāpi kṛtasaṃskāramaṅgalā <br />
               bṛhaspatimukhairviprair divaspatipurogamaiḥ //
                <span class="ref">MatsP_154.507</span></p>
            
            
            <p id="MatsP_154.508">
               tato devaiśca munibhiḥ proktā devī tvidaṃ vacaḥ <br />
               bhavāni bhavatī bhavyā sambhūtā lokabhūtaye //
                <span class="ref">MatsP_154.508</span></p>
            
            
            <p id="MatsP_154.509">
               prāyaḥ sutaphalo lokaḥ putrapautraiśca labhyate <br />
               aputrāśca prajāḥ prāyo dṛśyante daivahetavaḥ //
                <span class="ref">MatsP_154.509</span></p>
            
            
            <p id="MatsP_154.510">
               adhunā darśite mārge maryādāṃ kartumarhasi <br />
               phalaṃ kiṃ bhavitā devi kalpitaistaruputrakaiḥ <br />
               ityuktā harṣapūrṇāṅgī provācomā śubhāṃ giram //
                <span class="ref">MatsP_154.510</span></p>
            
            
            <p id="MatsP_154.511">
               evaṃ nirudake deśe yaḥ kūpaṃ kārayedbudhaḥ <br />
               bindau bindau ca toyasya vasetsaṃvatsaraṃ divi //
                <span class="ref">MatsP_154.511</span></p>
            
            
            <p id="MatsP_154.512">
               daśakūpasamā vāpī daśavāpīsamo hradaḥ <br />
               daśahradasamaḥ putro daśaputrasamo drumaḥ <br />
               eṣaiva mama maryādā niyatā lokabhāvinī //
                <span class="ref">MatsP_154.512</span></p>
            
            
            <p id="MatsP_154.513">
               ityuktāstu tato viprā bṛhaspatipurogamāḥ <br />
               jagmuḥ svamandirāṇyeva bhavānīṃ vandya sādaram //
                <span class="ref">MatsP_154.513</span></p>
            
            
            <p id="MatsP_154.514">
               gateṣu teṣu devo 'pi śaṃkaraḥ parvatātmajām <br />
               pāṇinālambya vāmena śanaiḥ prāveśayacchubhām //
                <span class="ref">MatsP_154.514</span></p>
            
            
            <p id="MatsP_154.515">
               cittaprasādajananaṃ prāsādamanugopuram <br />
               lambamauktikadāmānaṃ mālikākulavedikam //
                <span class="ref">MatsP_154.515</span></p>
            
            
            <p id="MatsP_154.516">
               nirdhautakaladhautaṃ ca krīḍāguhamanoramam <br />
               prakīrṇakusumāmodamattālikulakūjitam //
                <span class="ref">MatsP_154.516</span></p>
            
            
            <p id="MatsP_154.517">
               kiṃnarodgītasaṃgītagṛhāntaritabhittikam <br />
               sugandhidhūpasaṃghātamanaḥprārthyamalakṣitam //
                <span class="ref">MatsP_154.517</span></p>
            
            
            <p id="MatsP_154.518">
               krīḍanmayūranārībhir vṛtaṃ vai tatavādibhiḥ <br />
               haṃsasaṃghātasaṃghuṣṭaṃ sphaṭikastambhavedikam //
                <span class="ref">MatsP_154.518</span></p>
            
            
            <p id="MatsP_154.519">
               anāvilamasaṃbhrāntyā bahuśaḥ kiṃnarākulam <br />
               śukairyatrābhihanyante padmarāgavinirmitāḥ //
                <span class="ref">MatsP_154.519</span></p>
            
            
            <p id="MatsP_154.520">
               bhittayo dāḍimabhrāntyā pratibimbitamauktikāḥ <br />
               tatrākṣakrīḍayā devī vihartumupacakrame //
                <span class="ref">MatsP_154.520</span></p>
            
            
            <p id="MatsP_154.521">
               svacchendranīlabhūbhāge krīḍane yatra dhiṣṭhitau <br />
               vapuḥsahāyatāṃ prāptau vinodarasanirvṛtau //
                <span class="ref">MatsP_154.521</span></p>
            
            
            <p id="MatsP_154.522">
               evaṃ prakrīḍatostatra devīśaṃkarayostadā <br />
               prādurbhavanmahāśabdas tadgṛhodaragocaraḥ //
                <span class="ref">MatsP_154.522</span></p>
            
            
            <p id="MatsP_154.523">
               tacchrutvā kautukāddevī kimetaditi śaṃkaram <br />
               papraccha taṃ śubhatanur haraṃ vismayapūrvakam //
                <span class="ref">MatsP_154.523</span></p>
            
            
            <p id="MatsP_154.524">
               uvāca devīṃ naitatte dṛṣṭapūrvaṃ suvismite <br />
               ete gaṇeśāḥ krīḍante śaile 'sminmatpriyāḥ sadā //
                <span class="ref">MatsP_154.524</span></p>
            
            
            <p id="MatsP_154.525">
               tapasā brahmacaryeṇa niyamaiḥ kṣetrasevanaiḥ <br />
               yairahaṃ toṣitaḥ pūrvaṃ ta ete manujottamāḥ //
                <span class="ref">MatsP_154.525</span></p>
            
            
            <p id="MatsP_154.526">
               matsamīpamanuprāptā mama hṛdyāḥ śubhānane <br />
               kāmarūpā mahotsāhā mahārūpaguṇānvitāḥ //
                <span class="ref">MatsP_154.526</span></p>
            
            
            <p id="MatsP_154.527">
               karmabhirvismayaṃ teṣāṃ prayāmi balaśālinām <br />
               carācarasya jagataḥ sṛṣṭisaṃharaṇakṣamāḥ //
                <span class="ref">MatsP_154.527</span></p>
            
            
            <p id="MatsP_154.528">
               brahmaviṣṇvindragandharvaiḥ sakiṃnaramahoragaiḥ <br />
               samāvṛto 'pyahaṃ nityaṃ naibhirvirahito rame //
                <span class="ref">MatsP_154.528</span></p>
            
            
            <p id="MatsP_154.529">
               hṛdyā me cārusarvāṅgi ta ete krīḍitā girau <br />
               ityuktā tu tato devī tyaktvā tadvismayākulā //
                <span class="ref">MatsP_154.529</span></p>
            
            
            <p id="MatsP_154.530">
               gavākṣāntaramāsādya prekṣate vismitānanā <br />
               yāvantaste kṛśā dīrghā hrasvāḥ sthūlā mahodarāḥ //
                <span class="ref">MatsP_154.530</span></p>
            
            
            <p id="MatsP_154.531">
               vyāghrebhavadanāḥ kecit kecinmeṣājarūpiṇaḥ <br />
               anekaprāṇirūpāśca jvālāsyāḥ kṛṣṇapiṅgalāḥ //
                <span class="ref">MatsP_154.531</span></p>
            
            
            <p id="MatsP_154.532">
               saumyā bhīmāḥ smitamukhāḥ kṛṣṇapiṅgajaṭāsaṭāḥ <br />
               nānāvihaṅgavadanā nānāvidhamṛgānanāḥ //
                <span class="ref">MatsP_154.532</span></p>
            
            
            <p id="MatsP_154.533">
               kauśeyacarmavasanā nagnāścānye virūpiṇaḥ <br />
               gokarṇā gajakarṇāśca bahuvaktrekṣaṇodarāḥ //
                <span class="ref">MatsP_154.533</span></p>
            
            
            <p id="MatsP_154.534">
               bahupādā bahubhujā divyanānāstrapāṇayaḥ <br />
               anekakusumāpīḍā nānāvyālavibhūṣaṇāḥ //
                <span class="ref">MatsP_154.534</span></p>
            
            
            <p id="MatsP_154.535">
               vṛkānanāyudhadharā nānākavacabhūṣaṇāḥ <br />
               vicitravāhanārūḍhā divyarūpā viyaccarāḥ //
                <span class="ref">MatsP_154.535</span></p>
            
            
            <p id="MatsP_154.536">
               vīṇāvādyamukhodghuṣṭā nānāsthānakanartakāḥ <br />
               gaṇeśāṃstāṃstathā dṛṣṭvā devī provāca śaṃkaram //
                <span class="ref">MatsP_154.536</span></p>
            
            *devyuvāca
            
            
            <p id="MatsP_154.537">
               gaṇeśāḥ katisaṃkhyātāḥ kiṃnāmānaḥ kimātmakāḥ <br />
               ekaikaśo mama brūhi dhiṣṭhitā ye pṛthakpṛthak //
                <span class="ref">MatsP_154.537</span></p>
            
            *śaṃkara uvāca
            
            
            <p id="MatsP_154.538">
               koṭisaṃkhyā hyasaṃkhyātā nānāvikhyātapauruṣāḥ <br />
               jagadāpūritaṃ sarvair ebhirbhīmairmahābalaiḥ //
                <span class="ref">MatsP_154.538</span></p>
            
            
            <p id="MatsP_154.539">
               siddhakṣetreṣu rathyāsu jīrṇodyāneṣu veśmasu <br />
               dānavānāṃ śarīreṣu bāleṣūnmattakeṣu ca <br />
               ete viśanti muditā nānāhāravihāriṇaḥ //
                <span class="ref">MatsP_154.539</span></p>
            
            
            <p id="MatsP_154.540">
               ūṣmapāḥ phenapāścaiva dhūmapā madhupāyinaḥ <br />
               raktapāḥ sarvabhakṣāśca vāyupā hyambubhojanāḥ //
                <span class="ref">MatsP_154.540</span></p>
            
            
            <p id="MatsP_154.541">
               geyanṛtyopahārāśca nānāvādyaravapriyāḥ <br />
               na hyeṣāṃ vai anantatvād guṇānvaktuṃ hi śakyate //
                <span class="ref">MatsP_154.541</span></p>
            
            *devyuvāca
            
            
            <p id="MatsP_154.542">
               mārgatvaguttarāsaṅgaśuddhāṅgo muñjamekhalī <br />
               mānaśilena kalkena capalo rañjitānanaḥ //
                <span class="ref">MatsP_154.542</span></p>
            
            
            <p id="MatsP_154.543">
               pinaddhotpalasragdāmā sukānto madhurākṛtiḥ <br />
               pāṣāṇaśakalottānakāṃsyatālapravartakaḥ //
                <span class="ref">MatsP_154.543</span></p>
            
            
            <p id="MatsP_154.544">
               asau gaṇeśvaro devaḥ kiṃnāmā kiṃnarānugaḥ <br />
               ya eṣa gaṇagīteṣu dattakarṇo muhurmuhuḥ //
                <span class="ref">MatsP_154.544</span></p>
            
            
            <p id="MatsP_154.545">
               sa eṣa vīrako devi sadā maddhṛdayapriyaḥ <br />
               nānāścaryaguṇādhāro gaṇeśvaragaṇārcitaḥ //
                <span class="ref">MatsP_154.545</span></p>
            
            *devyuvāca
            
            
            <p id="MatsP_154.546">
               īdṛśasya sutasyāsti mamotkaṇṭhā purāntaka <br />
               kadāham īdṛśaṃ putraṃ drakṣyāmyānandadāyinam //
                <span class="ref">MatsP_154.546</span></p>
            
            *śiva uvāca
            
            
            <p id="MatsP_154.547">
               eṣa eva sutaste 'stu nayanānandahetukaḥ <br />
               tvayā mātrā kṛtārtho 'stu vīrako 'pi sumadhyame //
                <span class="ref">MatsP_154.547</span></p>
            
            
            <p id="MatsP_154.548">
               ityuktā preṣayāmāsa vijayāṃ harṣaṇotsukā <br />
               vīrakānayanāyāśu duhitā himabhūbhṛtaḥ //
                <span class="ref">MatsP_154.548</span></p>
            
            
            <p id="MatsP_154.549">
               sāvaruhya tvarāyuktā prāsādādambaraspṛśaḥ <br />
               vijayovāca gaṇapaṃ gaṇamadhye pravartitā //
                <span class="ref">MatsP_154.549</span></p>
            
            *vijayovāca
            
            
            <p id="MatsP_154.550">
               ehi vīraka cāpalyāt tvayā devaḥ prakopitaḥ <br />
               kimuttaraṃ vadatyarthe nṛtyaraṅge tu śailajā //
                <span class="ref">MatsP_154.550</span></p>
            
            
            <p id="MatsP_154.551">
               ityuktastyaktapāṣāṇaśakalo mārjitānanaḥ <br />
               āhūtastu tayodbhūtamūlaprastāvaśaṃsakaḥ //
                <span class="ref">MatsP_154.551</span></p>
            
            
            <p id="MatsP_154.552">
               devyāḥ samīpamāgacchad vijayānuguptaḥ śanaiḥ <br />
               prāsādaśikharātphullaraktāmbujanibhadyutiḥ //
                <span class="ref">MatsP_154.552</span></p>
            
            
            <p id="MatsP_154.553">
               taṃ dṛṣṭvā prasrutānalpasvādukṣīrapayodharā <br />
               girijovāca sasnehaṃ girā madhuravarṇayā //
                <span class="ref">MatsP_154.553</span></p>
            
            *umovāca
            
            
            <p id="MatsP_154.554">
               ehyehi yāto 'si me putratāṃ devadevena datto 'dhunā vīraka ||
                <span class="ref">MatsP_154.554</span></p>
            
            <p id="MatsP_154.555">
               ityevamaṅke nidhāyātha taṃ paryacumbatkapole kalavādinam ||
                <span class="ref">MatsP_154.555</span></p>
            
            <p id="MatsP_154.556">
               mūrdhnyupāghrāya saṃmārjya gātrāṇi bhūṣayāmāsa divyaiḥ svayaṃ bhūṣaṇaiḥ kiṅkiṇīmekhalānūpurair
               māṇikyakeyūrahārorumūlaguṇaiḥ ||
                <span class="ref">MatsP_154.556</span></p>
            
            <p id="MatsP_154.557">
               komalaiḥ pallavaiścitritaiścārubhir divyamantrodbhavais tasya śubhaistato bhūribhiścākaronmiśrasiddhārthakair
               aṅgarakṣāvidhim ||
                <span class="ref">MatsP_154.557</span></p>
            
            <p id="MatsP_154.558">
               evamādāya covāca kṛtvā srajaṃ mūrdhni gorocanāpatrabhaṅgojjvalam ||
                <span class="ref">MatsP_154.558</span></p>
            
            <p id="MatsP_154.559">
               gaccha gacchādhunā krīḍa sārdhaṃ gaṇairapramatto nage śvabhravarja śanairvyālamālākulāḥ
               śailasānudrumadantibhir bhinnasārāḥ pare saṅginaḥ ||
                <span class="ref">MatsP_154.559</span></p>
            
            <p id="MatsP_154.560">
               jāhnavīyaṃ jalaṃ kṣubdhatoyākulaṃ kūlaṃ mā viśethā bahuvyāghraduṣṭe vane ||
                <span class="ref">MatsP_154.560</span></p>
            
            <p id="MatsP_154.561">
               vatsāsaṃkhyeṣu durgā gaṇeśeṣvetasminvīrake putrabhāvopatuṣṭāntaḥkaraṇā tiṣṭhatu ||
                <span class="ref">MatsP_154.561</span></p>
            
            <p id="MatsP_154.562">
               svasya pitṛjanaprārthitaṃ bhavyamāyātibhāvinyasau bhavyatā ||
                <span class="ref">MatsP_154.562</span></p>
            
            <p id="MatsP_154.563">
               so 'pi nirvartya sarvān gaṇān sasmayamāha bālatvalīlārasāviṣṭadhīḥ ||
                <span class="ref">MatsP_154.563</span></p>
            
            <p id="MatsP_154.564">
               eṣa mātrā svayaṃ me kṛtabhūṣaṇo 'tra eṣa paṭaḥ pāṭalairbindubhiḥ sinduvārasya puṣpairiyaṃ
               mālatīmiśritā mālikā me śirasyāhitā ||
                <span class="ref">MatsP_154.564</span></p>
            
            <p id="MatsP_154.565">
               ko 'yamātodyadhārī gaṇastasya dāsyāmi hastādidaṃ krīḍanam ||
                <span class="ref">MatsP_154.565</span></p>
            
            <p id="MatsP_154.566">
               dakṣiṇātpaścimaṃ paścimāduttaramuttarātpūrvamabhyetya sakhyā yutā prekṣatī taṃ gavākṣāntarādvīrakaṃ
               śailaputrī bahiḥ krīḍanaṃ yajjaganmāturapyeṣa cittabhramaḥ ||
                <span class="ref">MatsP_154.566</span></p>
            
            <p id="MatsP_154.567">
               putralubdho janastatra ko mohamāyāti na svalpacetā jaḍo māṃsaviṇmūtrasaṃghātadehaḥ
               ||
                <span class="ref">MatsP_154.567</span></p>
            
            <p id="MatsP_154.568">
               draṣṭumabhyantare nākavāseśvarair indumauliṃ praviṣṭeṣu kakṣāntaram ||
                <span class="ref">MatsP_154.568</span></p>
            
            <p id="MatsP_154.569">
               vāhanātyāvarohā gaṇāstairyuto lokapālāstramūrto hyayaṃ khaḍgo vikhaḍgakaro nirmamaḥ
               kṛtāntaḥ kasya kenāhato brūta maune bhavanto 'stradaṇḍena kiṃ duḥspṛhāḥ ||
                <span class="ref">MatsP_154.569</span></p>
            
            <p id="MatsP_154.570">
               bhīmamūrtyānanenāsti kṛtyaṃ girau ya eṣo 'strajñena kiṃ vadhyate ||
                <span class="ref">MatsP_154.570</span></p>
            
            <p id="MatsP_154.571">
               mā vṛthā lokapālānugacittatā evam evaitad ityūcurasmai tadā devatāḥ ||
                <span class="ref">MatsP_154.571</span></p>
            
            <p id="MatsP_154.572">
               devadevānugaṃ vīrakaṃ lakṣaṇā prāha devī vanaṃ parvatā nirjharāṇyagnidevyānyatho bhūtapā
               nirjharāmbhonipāteṣu nimajjata ||
                <span class="ref">MatsP_154.572</span></p>
            
            <p id="MatsP_154.573">
               puṣpajālāvanaddheṣu dhāmasvapi prottuṅganānādrikuñjeṣvanugarjantu hemārutāsphoṭasaṃkṣepaṇāt
               kāmataḥ ||
                <span class="ref">MatsP_154.573</span></p>
            
            <p id="MatsP_154.574">
               kāñcanottuṅgaśṛṅgāvarohakṣitau hemareṇūtkarāsaṅgadyutiṃ khecarāṇāṃ vanādhāyini ramye
               bahurūpasaṃpatprakare gaṇānvāsitaṃ mandarakandare sundaramandārapuṣpapravālāmbuje
               siddhanārībhir āpītarūpāmṛtaṃ vistṛtair netrapātrair anunmeṣibhir vīrake śailaputrī
               nimeṣāntarād asmaratputragṛdhrī vinodārthinī ||
                <span class="ref">MatsP_154.574</span></p>
            
            <p id="MatsP_154.575">
               so 'pi tādṛkkṣaṇāvāptapuṇyodayo yo 'pi janmāntarasyātmajatvaṃ gataḥ krīḍatastasya
               tṛptiḥ kathaṃ jāyate yo 'pi bhāvijagadvedhasā tejasaḥ kalpitaḥ pratikṣaṇaṃ divyagītakṣaṇo
               nṛtyalolo gaṇeśaiḥ praṇataḥ ||
                <span class="ref">MatsP_154.575</span></p>
            
            
            <p id="MatsP_154.576">
               kṣaṇaṃ siṃhanādākule gaṇḍaśaile sṛjadratnajāle bṛhatsālatāle <br />
               kṣaṇaṃ phullanānātamālālikāle kṣaṇaṃ vṛkṣamūle vilolo marāle //
                <span class="ref">MatsP_154.576</span></p>
            
            
            <p id="MatsP_154.577">
               kṣaṇe svalpapaṅke jale paṅkajāḍhye kṣaṇaṃ māturaṅke śubhe niṣkalaṅke <br />
               parikrīḍate bālalīlāvihārī gaṇeśādhipo devatānandakārī <br />
               nikuñjeṣu vidyādharairgītaśīlaḥ pinākīva līlāvilāsaiḥ salīlaḥ //
                <span class="ref">MatsP_154.577</span></p>
            
            
            <p id="MatsP_154.578">
               prakāśya bhuvanābhogī tato dinakare gate <br />
               deśāntaraṃ tadā paścād dūramastāvanīdharam //
                <span class="ref">MatsP_154.578</span></p>
            
            
            <p id="MatsP_154.579">
               udayāste purobhāvī yo hi cāste 'vanīdharaḥ <br />
               mitratvamasya sudṛḍhaṃ hṛdaye paricintyatām //
                <span class="ref">MatsP_154.579</span></p>
            
            
            <p id="MatsP_154.580">
               nityamārādhitaḥ śrīmān pṛthumūlaḥ samunnataḥ <br />
               nākarotsevituṃ merur upahāraṃ patiṣyataḥ //
                <span class="ref">MatsP_154.580</span></p>
            
            
            <p id="MatsP_154.581">
               jale 'pyeṣā vyavastheti saṃśayetākhilaṃ budhaḥ <br />
               dināntānugato bhānuḥ svajanatvamapūrayat //
                <span class="ref">MatsP_154.581</span></p>
            
            
            <p id="MatsP_154.582">
               saṃdhyābaddhāñjalipuṭā munayo 'bhimukhā ravim <br />
               yācantyāgamanaṃ śīghraṃ nivāryātmani bhāvitām //
                <span class="ref">MatsP_154.582</span></p>
            
            
            <p id="MatsP_154.583">
               vyajṛmbhata tathā loke kramādvaibhāvaraṃ tamaḥ <br />
               kuṭilasyeva hṛdaye kāluṣyaṃ dūṣayanmanaḥ //
                <span class="ref">MatsP_154.583</span></p>
            
            
            <p id="MatsP_154.584">
               jvalatphaṇiphaṇāratnadīpoddyotitabhittike <br />
               śayanaṃ śaśisaṃghātaśubhravastrottaracchadam //
                <span class="ref">MatsP_154.584</span></p>
            
            
            <p id="MatsP_154.585">
               nānāratnadyutilasacchakracāpaviḍambakam <br />
               ratnakiṅkiṇikājālaṃ lambamuktākalāpakam //
                <span class="ref">MatsP_154.585</span></p>
            
            
            <p id="MatsP_154.586">
               kamanīyacalallolavitānācchāditāmbaram <br />
               mandire mandasaṃcāraḥ śanairgirisutāyutaḥ //
                <span class="ref">MatsP_154.586</span></p>
            
            
            <p id="MatsP_154.587">
               tasthau girisutābāhulatāmīlitakaṃdharaḥ <br />
               śaśimaulisitajyotsnā śucipūritagocaraḥ //
                <span class="ref">MatsP_154.587</span></p>
            
            
            <p id="MatsP_154.588">
               girijāpyasitāpaṅgī nīlotpaladalacchaviḥ <br />
               vibhāvaryā ca saṃpṛktā babhūvātitamomayī <br />
               tamuvāca tato devaḥ krīḍākelikalāyutam //
                <span class="ref">MatsP_154.588</span></p>
            
            </div>
         
         <div id="d1e151462">
            
            <h3>Matsya-Purāṇa 155</h3>
            *śarva uvāca
            
            
            <p id="MatsP_155.1">
               śarīre mama tanvaṅgi site bhāsyasitadyutiḥ <br />
               bhujaṃgīvāsitā śuddhā saṃśliṣṭā candane tarau //
                <span class="ref">MatsP_155.1</span></p>
            
            
            <p id="MatsP_155.2">
               candrātapena saṃpṛktā rucirāmbarayā tathā <br />
               rajanīvāsite pakṣe dṛṣṭidoṣaṃ dadāsi me //
                <span class="ref">MatsP_155.2</span></p>
            
            
            <p id="MatsP_155.3">
               ityuktā girijā tena muktakaṇṭhā pinākinā <br />
               uvāca koparaktākṣī bhrukuṭīkuṭilānanā //
                <span class="ref">MatsP_155.3</span></p>
            
            *devyuvāca
            
            
            <p id="MatsP_155.4">
               svakṛtena janaḥ sarvo jāḍyena paribhūyate <br />
               avaśyamarthī prāpnoti khaṇḍanāṃ janamaṇḍale //
                <span class="ref">MatsP_155.4</span></p>
            
            
            <p id="MatsP_155.5">
               tapobhirdīrghacaritair yacca prārthitavatyaham <br />
               tasyā me niyatastveṣa hy avamānaḥ pade pade //
                <span class="ref">MatsP_155.5</span></p>
            
            
            <p id="MatsP_155.6">
               naivāsmi kuṭilā śarva viṣamā naiva dhūrjaṭe <br />
               saviṣayastvaṃ gataḥ khyātiṃ vyaktadoṣākarāśrayaḥ //
                <span class="ref">MatsP_155.6</span></p>
            
            
            <p id="MatsP_155.7">
               nāhaṃ pūṣṇo 'pi daśanā netre cāsmi bhagasya hi <br />
               ādityaśca vijānāti bhagavāndvādaśātmakaḥ //
                <span class="ref">MatsP_155.7</span></p>
            
            
            <p id="MatsP_155.8">
               mūrdhni śūlaṃ janayasi svairdoṣairmāmadhikṣipan <br />
               yastvaṃ māmāha kṛṣṇeti mahākāleti viśrutaḥ //
                <span class="ref">MatsP_155.8</span></p>
            
            
            <p id="MatsP_155.9">
               yāsyāmyahaṃ parityaktvā cātmānaṃ tapasā girim <br />
               jīvantyā nāsti me kṛtyaṃ dhūrtena paribhūtayā //
                <span class="ref">MatsP_155.9</span></p>
            
            
            <p id="MatsP_155.10">
               niśamya tasyā vacanaṃ kopatīkṣṇākṣaraṃ bhavaḥ <br />
               uvācāviṣṭasaṃbhrāntipraṇayonmiśrayā girā //
                <span class="ref">MatsP_155.10</span></p>
            
            *śarva uvāca
            
            
            <p id="MatsP_155.11">
               anātmajñāsi girije nāhaṃ nindāparastava <br />
               tvadbhaktibuddhyā kṛtavāṃs tavāhaṃ nāmasaṃśrayam //
                <span class="ref">MatsP_155.11</span></p>
            
            
            <p id="MatsP_155.12">
               vikalpaḥ svasthacitte 'pi girije naiva kalpanā <br />
               yadyevaṃ kupitā bhīru tvaṃ tavāhaṃ na vai punaḥ //
                <span class="ref">MatsP_155.12</span></p>
            
            
            <p id="MatsP_155.13">
               narmavādī bhaviṣyāmi jahi kopaṃ śucismite <br />
               śirasā praṇataścāhaṃ racitaste mayāñjaliḥ //
                <span class="ref">MatsP_155.13</span></p>
            
            
            <p id="MatsP_155.14">
               snehenāpyavamānena ninditenaiti vikriyām <br />
               tasmānna jātu ruṣṭasya narmaspṛṣṭo janaḥ kila //
                <span class="ref">MatsP_155.14</span></p>
            
            
            <p id="MatsP_155.15">
               anekaiścāṭubhirdevī devena pratibodhitā <br />
               kopaṃ tīvraṃ na tatyāja satī marmaṇi ghaṭṭitā //
                <span class="ref">MatsP_155.15</span></p>
            
            
            <p id="MatsP_155.16">
               avaṣṭabdham athāsphālya vāsaḥ śaṃkarapāṇinā <br />
               viparyastālakā vegād yātumaicchata śailajā //
                <span class="ref">MatsP_155.16</span></p>
            
            
            <p id="MatsP_155.17">
               tasyā vrajantyāḥ kopena punarāha purāntakaḥ <br />
               satyaṃ sarvairavayavaiḥ sutāsi sadṛśī pituḥ //
                <span class="ref">MatsP_155.17</span></p>
            
            
            <p id="MatsP_155.18">
               himācalasya śṛṅgaistair meghajālākulairnabhaḥ <br />
               tathā duravagāhyebhyo hṛdayebhyastavāśayaḥ //
                <span class="ref">MatsP_155.18</span></p>
            
            
            <p id="MatsP_155.19">
               kāṭhinyāṅkastvamasmabhyaṃ vanebhyo bahudhā gatā <br />
               kuṭilatvaṃ ca vartmabhyo duḥsevyatvaṃ himādapi <br />
               saṃkrāntiṃ sarvadaiveti tanvaṅgi himaśailarāṭ //
                <span class="ref">MatsP_155.19</span></p>
            
            
            <p id="MatsP_155.20">
               ityuktā sā punaḥ prāha giriśaṃ śailajā tadā <br />
               kopakampitamūrdhā ca prasphuraddaśanacchadā //
                <span class="ref">MatsP_155.20</span></p>
            
            *umovāca
            
            
            <p id="MatsP_155.21">
               mā sarvāndoṣadānena nindānyānguṇino janān <br />
               tavāpi duṣṭasaṃparkāt saṃkrāntaṃ sarvameva hi //
                <span class="ref">MatsP_155.21</span></p>
            
            
            <p id="MatsP_155.22">
               vyālebhyo 'nekajihvatvaṃ bhasmanā snehabandhanam <br />
               hṛtkāluṣyaṃ śaśāṅkāttu durbodhitvaṃ vṛṣādapi //
                <span class="ref">MatsP_155.22</span></p>
            
            
            <p id="MatsP_155.23">
               tathā bahu kimuktena alaṃ vācā śrameṇa te <br />
               śmaśānavāsān nirbhīs tvaṃ nagnatvānna tava trapā <br />
               nirghṛṇatvaṃ kapālitvād dayā te vigatā ciram //
                <span class="ref">MatsP_155.23</span></p>
            *sūta uvāca
            
            
            <p id="MatsP_155.24">
               ityuktvā mandirāttasmān nirjagāma himādrijā //
                <span class="ref">MatsP_155.24</span></p>
            
            
            <p id="MatsP_155.25">
               tasyāṃ vrajantyāṃ deveśagaṇaiḥ kilakilo dhvaniḥ <br />
               kva mātargacchasi tyaktvā rudanto dhāvitāḥ punaḥ //
                <span class="ref">MatsP_155.25</span></p>
            
            
            <p id="MatsP_155.26">
               viṣṭabhya caraṇau devyā vīrako bāṣpagadgadam <br />
               provāca mātaḥ kiṃtvetat kva yāsi kupitāntarā //
                <span class="ref">MatsP_155.26</span></p>
            
            
            <p id="MatsP_155.27">
               ahaṃ tvāmanuyāsyāmi vrajantīṃ snehavarjitām <br />
               no cetpatiṣye śikharāt taponiṣṭhe tvayojjhitaḥ //
                <span class="ref">MatsP_155.27</span></p>
            
            
            <p id="MatsP_155.28">
               unnāmya vadanaṃ devī dakṣiṇena tu pāṇinā <br />
               uvāca vīrakaṃ mātā śokaṃ putraka mā kṛthāḥ //
                <span class="ref">MatsP_155.28</span></p>
            
            
            <p id="MatsP_155.29">
               śailāgrātpatituṃ naiva na cāgantuṃ mayā saha <br />
               yuktaṃ te putra vakṣyāmi yena kāryeṇa tacchṛṇu //
                <span class="ref">MatsP_155.29</span></p>
            
            
            <p id="MatsP_155.30">
               kṛṣṇetyuktvā hareṇāhaṃ ninditā cāpyaninditā <br />
               sārhaṃ tapaḥ kariṣyāmi yena gaurītvamāpnuyām //
                <span class="ref">MatsP_155.30</span></p>
            
            
            <p id="MatsP_155.31">
               eṣa strīlampaṭo devo yātāyāṃ mayyanantaram <br />
               dvārarakṣā tvayā kāryā nityaṃ randhrānvavekṣiṇā //
                <span class="ref">MatsP_155.31</span></p>
            
            
            <p id="MatsP_155.32">
               yathā na kācit praviśed yoṣidatra harāntikam <br />
               dṛṣṭvā parāṃstriyaṃ cātra vadethā mama putraka //
                <span class="ref">MatsP_155.32</span></p>
            
            
            <p id="MatsP_155.33">
               śīghram eva kariṣyāmi yathāyuktam anantaram <br />
               evamastviti devīṃ sa vīrakaḥ prāha sāṃpratam //
                <span class="ref">MatsP_155.33</span></p>
            
            
            <p id="MatsP_155.34">
               māturājñāmṛtāhlādaplāvitāṅgo gatajvaraḥ <br />
               jagāma kakṣāṃ saṃdraṣṭuṃ praṇipatya ca mātaram //
                <span class="ref">MatsP_155.34</span></p>
            
            </div>
         
         <div id="d1e152135">
            
            <h3>Matsya-Purāṇa 156</h3>
            *sūta uvāca
            
            
            <p id="MatsP_156.1">
               devīṃ sāpaśyad āyāntīṃ sakhīṃ māturvibhūṣitām <br />
               kusumamodinīṃ nāma tasya śailasya devatām //
                <span class="ref">MatsP_156.1</span></p>
            
            
            <p id="MatsP_156.2">
               sāpi dṛṣṭvā girisutāṃ snehaviklavamānasā <br />
               kva putri gacchasītyuccair āliṅgyovāca devatā //
                <span class="ref">MatsP_156.2</span></p>
            
            
            <p id="MatsP_156.3">
               sā cāsyai sarvamācakhyau śaṃkarātkopakāraṇam <br />
               punaścovāca girijā devatāṃ mātṛsaṃmatām //
                <span class="ref">MatsP_156.3</span></p>
            
            *umovāca
            
            
            <p id="MatsP_156.4">
               nityaṃ śailādhirājasya devatā tvamanindite <br />
               sarvataḥ saṃnidhānaṃ te mama cātīva vatsalā //
                <span class="ref">MatsP_156.4</span></p>
            
            
            <p id="MatsP_156.5">
               atastute pravakṣyāmi yadvidheyaṃ tadā dhiyā <br />
               anyastrīsaṃpraveśastu tvayā rakṣyaḥ prayatnataḥ //
                <span class="ref">MatsP_156.5</span></p>
            
            
            <p id="MatsP_156.6">
               rahasyatra prayatnena cetasā satataṃ girau <br />
               pinākinaḥ praviṣṭāyāṃ vaktavyaṃ me tvayānaghe //
                <span class="ref">MatsP_156.6</span></p>
            
            
            <p id="MatsP_156.7">
               tato 'haṃ saṃvidhāsyāmi yatkṛtyaṃ tadanantaram <br />
               ityuktā sā tathetyuktvā jagāma svagiriṃ śubham //
                <span class="ref">MatsP_156.7</span></p>
            
            
            <p id="MatsP_156.8">
               umāpi piturudyānaṃ jagāmādrisutā drutam <br />
               antarikṣaṃ samāviśya meghamālāmiva prabhā //
                <span class="ref">MatsP_156.8</span></p>
            
            
            <p id="MatsP_156.9">
               tato vibhūṣaṇānyasya vṛkṣavalkaladhāriṇī <br />
               grīṣme pañcāgnisaṃtaptā varṣāsu ca jaloṣitā //
                <span class="ref">MatsP_156.9</span></p>
            
            
            <p id="MatsP_156.10">
               śaiśirāsu ca rātrīṣu śuṣkasthaṇḍilaśāyinī <br />
               evaṃ sādhayatī tatra tapasā saṃvyavasthitā //
                <span class="ref">MatsP_156.10</span></p>
            
            
            <p id="MatsP_156.11">
               jñātvā tu tāṃ girisutāṃ daityastatrāntare vaśī <br />
               andhakasya suto dṛptaḥ piturvadhamanusmaran //
                <span class="ref">MatsP_156.11</span></p>
            
            
            <p id="MatsP_156.12">
               devānsarvānvijityājau bakabhrātā raṇotkaṭaḥ <br />
               āḍirnāmāntaraprekṣī satataṃ candramaulinaḥ //
                <span class="ref">MatsP_156.12</span></p>
            
            
            <p id="MatsP_156.13">
               ājagāmāmararipuḥ puraṃ tripuraghātinaḥ <br />
               sa tatrāgatya dadṛśe vīrakaṃ dvāryavasthitam //
                <span class="ref">MatsP_156.13</span></p>
            
            
            <p id="MatsP_156.14">
               vicintyāsīdvaraṃ dattaṃ sa purā padmajanmanā <br />
               hate tadāndhake daitye giriśenāmaradviṣi //
                <span class="ref">MatsP_156.14</span></p>
            
            
            <p id="MatsP_156.15">
               āḍiścakāra vipulaṃ tapaḥ paramadāruṇam <br />
               tamāgatyābravīdbrahmā tapasā paritoṣitaḥ //
                <span class="ref">MatsP_156.15</span></p>
            
            
            <p id="MatsP_156.16">
               kimāḍe dānavaśreṣṭha tapasā prāptumicchasi <br />
               brahmāṇamāha daityastu nirmṛtyutvamahaṃ vṛṇe //
                <span class="ref">MatsP_156.16</span></p>
            
            *brahmovāca
            
            
            <p id="MatsP_156.17">
               na kaścic ca vinā mṛtyuṃ naro dānava vidyate <br />
               yatastato 'pi daityendra mṛtyuḥ prāpyaḥ śarīriṇā //
                <span class="ref">MatsP_156.17</span></p>
            
            
            <p id="MatsP_156.18">
               ityukto daityasiṃhastu provācāmbujasaṃbhavam <br />
               rūpasya parivarto me yadā syātpadmasaṃbhava //
                <span class="ref">MatsP_156.18</span></p>
            
            
            <p id="MatsP_156.19">
               tadā mṛtyurmama bhaved anyathā tvamaro hyaham <br />
               ityuktastu tadovāca tuṣṭaḥ kamalasaṃbhavaḥ //
                <span class="ref">MatsP_156.19</span></p>
            
            
            <p id="MatsP_156.20">
               yadā dvitīyo rūpasya vivartaste bhaviṣyati <br />
               tadā te bhavitā mṛtyur anyathā na bhaviṣyati //
                <span class="ref">MatsP_156.20</span></p>
            
            
            <p id="MatsP_156.21">
               ityukto 'maratāṃ mene daityasūnur mahābalaḥ <br />
               tasminkāle tu saṃsmṛtya tadvadhopāyamātmanaḥ //
                <span class="ref">MatsP_156.21</span></p>
            
            
            <p id="MatsP_156.22">
               parihartuṃ dṛṣṭipathaṃ vīrakasyābhavattadā <br />
               bhujaṃgarūpī randhreṇa praviveśa dṛśaḥ patham //
                <span class="ref">MatsP_156.22</span></p>
            
            
            <p id="MatsP_156.23">
               parihṛtya gaṇeśasya dānavo 'sau sudurjayaḥ <br />
               alakṣito gaṇeśena praviṣṭo 'tha purāntakam //
                <span class="ref">MatsP_156.23</span></p>
            
            
            <p id="MatsP_156.24">
               bhujagarūpaṃ saṃtyajya babhūvātha mahāsuraḥ <br />
               umārūpī chalayituṃ giriśaṃ mūḍhacetanaḥ //
                <span class="ref">MatsP_156.24</span></p>
            
            
            <p id="MatsP_156.25">
               kṛtvā māyāṃ tato rūpam apratarkyamanoharam <br />
               sarvāvayavasampūrṇaṃ sarvābhijñānasaṃvṛtam //
                <span class="ref">MatsP_156.25</span></p>
            
            
            <p id="MatsP_156.26">
               kṛtvā mukhāntare dantān daityo vajropamāndṛḍhān <br />
               tīkṣṇāgrān buddhimohena giriśaṃ hantumudyataḥ //
                <span class="ref">MatsP_156.26</span></p>
            
            
            <p id="MatsP_156.27">
               kṛtvomārūpasaṃsthānaṃ gato daityo harāntikam <br />
               pāpo ramyākṛtiścitrabhūṣaṇāmbarabhūṣitaḥ //
                <span class="ref">MatsP_156.27</span></p>
            
            
            <p id="MatsP_156.28">
               taṃ dṛṣṭvā giriśastuṣṭas tadāliṅgya mahāsuram <br />
               manyamāno girisutāṃ sarvairavayavāntaraiḥ //
                <span class="ref">MatsP_156.28</span></p>
            
            
            <p id="MatsP_156.29">
               apṛcchatsādhu te bhāvo giriputri na kṛtrimaḥ <br />
               yā tvaṃ madāśayaṃ jñātvā prāpteha varavarṇinī //
                <span class="ref">MatsP_156.29</span></p>
            
            
            <p id="MatsP_156.30">
               tvayā virahitaṃ śūnyaṃ manyamāno jagattrayam <br />
               prāptā prasannavadanā yuktamevaṃvidhaṃ tvayi //
                <span class="ref">MatsP_156.30</span></p>
            
            
            <p id="MatsP_156.31">
               ityukto dānavendrastu tadābhāṣatsmayañchanaiḥ <br />
               na cābudhyadabhijñānaṃ prāyastripuraghātinaḥ //
                <span class="ref">MatsP_156.31</span></p>
            
            *devyuvāca
            
            
            <p id="MatsP_156.32">
               yātāsmyahaṃ tapaścartuṃ vāllabhyāya tavātulam <br />
               ratiśca tatra me nābhūt tataḥ prāptā tvadantikam //
                <span class="ref">MatsP_156.32</span></p>
            
            
            <p id="MatsP_156.33">
               ityuktaḥ śaṃkaraḥ śaṅkāṃ kāṃcitprāpyāvadhārayat <br />
               hṛdayena samādhāya devaḥ prahasitānanaḥ //
                <span class="ref">MatsP_156.33</span></p>
            
            
            <p id="MatsP_156.34">
               kupitā mayi tanvaṅgī prakṛtyā ca dṛḍhavratā <br />
               aprāptakāmā samprāptā kimetatsaṃśayo mama //
                <span class="ref">MatsP_156.34</span></p>
            
            
            <p id="MatsP_156.35">
               iti cintya harastasyā abhijñānaṃ vidhārayan <br />
               nāpaśyadvāmapārśve tu tadaṅge padmalakṣaṇam //
                <span class="ref">MatsP_156.35</span></p>
            
            
            <p id="MatsP_156.36">
               lomāvartaṃ tu racitaṃ tato devaḥ pinākadhṛk <br />
               abudhyaddānavīṃ māyām ākāraṃ gūhayaṃstataḥ //
                <span class="ref">MatsP_156.36</span></p>
            
            
            <p id="MatsP_156.37">
               meḍhre vajrāstramādāya dānavaṃ tamasūdayat <br />
               abudhyadvīrako naiva dānavendraṃ niṣūditam //
                <span class="ref">MatsP_156.37</span></p>
            
            
            <p id="MatsP_156.38">
               hareṇa sūditaṃ dṛṣṭvā strīrūpaṃ dānaveśvaram <br />
               aparicchinnatattvārthā śailaputryai nyavedayat //
                <span class="ref">MatsP_156.38</span></p>
            
            
            <p id="MatsP_156.39">
               dūtena mārutenāśugāminā nagadevatā <br />
               śrutvā vāyumukhāddevī krodharaktavilocanā <br />
               aśapadvīrakaṃ putraṃ hṛdayena vidūyatā //
                <span class="ref">MatsP_156.39</span></p>
            
            </div>
         
         <div id="d1e152902">
            
            <h3>Matsya-Purāṇa 157</h3>
            *devyuvāca
            
            
            <p id="MatsP_157.1">
               mātaraṃ mā parityajya yasmāttvaṃ snehaviklavām <br />
               vihitāvasaraḥ strīṇāṃ śaṃkarasya rahovidhau //
                <span class="ref">MatsP_157.1</span></p>
            
            
            <p id="MatsP_157.2">
               tasmātte paruṣā rūkṣā jaḍā hṛdayavarjitā <br />
               gaṇeśa kṣārasadṛśī śilā mātā bhaviṣyati //
                <span class="ref">MatsP_157.2</span></p>
            
            
            <p id="MatsP_157.3">
               nimittametadvikhyātaṃ vīrakasya śilodaye <br />
               so 'bhavatprakrameṇaiva vicitrākhyānasaṃśrayaḥ //
                <span class="ref">MatsP_157.3</span></p>
            
            
            <p id="MatsP_157.4">
               evamutsṛṣṭaśapāyā giriputryāstvanantaram <br />
               nirjagāma mukhātkrodhaḥ siṃharūpī mahābalaḥ //
                <span class="ref">MatsP_157.4</span></p>
            
            
            <p id="MatsP_157.5">
               sa tu siṃhaḥ karālāsyo jaṭājaṭilakaṃdharaḥ <br />
               proddhūtalambalāṅgūlo daṃṣṭrotkaṭamukhātaṭaḥ //
                <span class="ref">MatsP_157.5</span></p>
            
            
            <p id="MatsP_157.6">
               vyāditāsyo lalajjihvaḥ kṣāmakukṣiścikhādiṣuḥ <br />
               tasyāśu vartituṃ devī vyavasyata satī tadā //
                <span class="ref">MatsP_157.6</span></p>
            
            
            <p id="MatsP_157.7">
               jñātvā manogataṃ tasyā bhagavāṃścaturānanaḥ <br />
               ājagāmāśramapadaṃ saṃpadāmāśrayaṃ tadā <br />
               āgamyovāca deveśo girijāṃ spaṣṭayā girā //
                <span class="ref">MatsP_157.7</span></p>
            
            *brahmovāca
            
            
            <p id="MatsP_157.8">
               kiṃ putri prāptukāmāsi kimalabhyaṃ dadāmi te <br />
               viramyatām atikleśāt tapaso 'smānmadājñayā //
                <span class="ref">MatsP_157.8</span></p>
            
            
            <p id="MatsP_157.9">
               tacchrutvovāca girijā gurorgauratvagarbhitam <br />
               vākyaṃ vācā cirodgīrṇavarṇanirṇītavāñchitam //
                <span class="ref">MatsP_157.9</span></p>
            
            *devyuvāca
            
            
            <p id="MatsP_157.10">
               tapasā duṣkareṇāptaḥ patitve śaṃkaro mayā <br />
               sa māṃ śyāmalavarṇeti bahuśaḥ proktavānbhavaḥ //
                <span class="ref">MatsP_157.10</span></p>
            
            
            <p id="MatsP_157.11">
               syāmahaṃ kāñcanākārā vāllabhyena ca saṃyutā <br />
               bharturbhūtapateraṅgam ekato nirviśe 'ṅgavat //
                <span class="ref">MatsP_157.11</span></p>
            
            
            <p id="MatsP_157.12">
               tasyāstadbhāṣitaṃ śrutvā provāca kamalāsanaḥ <br />
               evaṃ bhava tvaṃ bhūyaśca bhartṛdehārdhadhāriṇī //
                <span class="ref">MatsP_157.12</span></p>
            
            
            <p id="MatsP_157.13">
               tatastatyāja bhṛṅgāṅgaṃ phullanīlotpalatvacam //
                <span class="ref">MatsP_157.13</span></p>
            
            
            <p id="MatsP_157.14">
               tvacā sā cābhavaddīptā ghaṇṭāhastā trilocanā <br />
               nānābharaṇapūrṇāṅgī pītakauśeyadhāriṇī //
                <span class="ref">MatsP_157.14</span></p>
            
            
            <p id="MatsP_157.15">
               tāmabravīttato brahmā devīṃ nīlāmbujatviṣam <br />
               niśe bhūdharajādehasamparkāt tvaṃ mamājñayā //
                <span class="ref">MatsP_157.15</span></p>
            
            
            <p id="MatsP_157.16">
               samprāptā kṛtakṛtyatvam ekānaṃśā purā hyasi <br />
               ya eṣa siṃhaḥ prodbhūto devyāḥ krodhādvarānane //
                <span class="ref">MatsP_157.16</span></p>
            
            
            <p id="MatsP_157.17">
               sa te 'stu vāhanaṃ devi ketau cāstu mahābalaḥ <br />
               gaccha vindhyācalaṃ tatra surakāryaṃ kariṣyasi //
                <span class="ref">MatsP_157.17</span></p>
            
            
            <p id="MatsP_157.18">
               pañcālo nāma yakṣo 'yaṃ yakṣalakṣapadānugaḥ <br />
               dattaste kiṃkaro devi mayā māyāśatairyutaḥ //
                <span class="ref">MatsP_157.18</span></p>
            
            
            <p id="MatsP_157.19">
               ityuktā kauśikī devī vindhyaśailaṃ jagāma ha <br />
               umāpi prāptasaṃkalpā jagāma giriśāntikam //
                <span class="ref">MatsP_157.19</span></p>
            
            
            <p id="MatsP_157.20">
               praviśantīṃ tu tāṃ dvārād apakṛṣya samāhitaḥ <br />
               rurodha vīrako devīṃ hemavetralatādharaḥ //
                <span class="ref">MatsP_157.20</span></p>
            
            
            <p id="MatsP_157.21">
               tāmuvāca sa kopena rūpāttu vyabhicāriṇīm <br />
               prayojanaṃ na te 'stīha gaccha yāvanna bhetsyase //
                <span class="ref">MatsP_157.21</span></p>
            
            
            <p id="MatsP_157.22">
               devyā rūpadharo daityo devaṃ vañcayituṃ tviha <br />
               praviṣṭo na ca dṛṣṭo 'sau sa vai devena ghātitaḥ //
                <span class="ref">MatsP_157.22</span></p>
            
            
            <p id="MatsP_157.23">
               ghātite cāhamājñapto nīlakaṇṭhena kopinā <br />
               dvāreṣu nāvadhānaṃ te yasmātpaśyāmi vai tataḥ //
                <span class="ref">MatsP_157.23</span></p>
            
            
            <p id="MatsP_157.24">
               bhaviṣyasi na maddvāḥstho varṣapūgānyanekaśaḥ <br />
               ataste 'tra na dāsyāmi praveśaṃ gamyatāṃ drutam //
                <span class="ref">MatsP_157.24</span></p>
            
            </div>
         
         <div id="d1e153371">
            
            <h3>Matsya-Purāṇa 158</h3>
            *vīraka uvāca
            
            
            <p id="MatsP_158.1">
               evamuktvā girisutā mātā me snehavatsalā <br />
               praveśaṃ labhate nānyā nārī kamalalocane //
                <span class="ref">MatsP_158.1</span></p>
            
            
            <p id="MatsP_158.2">
               ityuktā tu tadā devī cintayāmāsa cetasā <br />
               na sā nārīti daityo 'sau vāyurme yāmabhāṣata //
                <span class="ref">MatsP_158.2</span></p>
            
            
            <p id="MatsP_158.3">
               vṛthaiva vīrakaḥ śapto mayā krodhaparītayā <br />
               akāryaṃ kriyate mūḍhaiḥ prāyaḥ krodhasamīritaiḥ //
                <span class="ref">MatsP_158.3</span></p>
            
            
            <p id="MatsP_158.4">
               krodhena naśyate kīrtiḥ krodho hanti sthirāṃ śriyam <br />
               aparicchinnatattvārthā putraṃ śāpitavatyaham <br />
               viparītārthabuddhīnāṃ sulabho vipadodayaḥ //
                <span class="ref">MatsP_158.4</span></p>
            
            
            <p id="MatsP_158.5">
               saṃcintyaivamuvācedaṃ vīrakaṃ prati śailajā <br />
               lajjāsajjavikāreṇa vadanenāmbujatviṣā //
                <span class="ref">MatsP_158.5</span></p>
            
            *devyuvāca
            
            
            <p id="MatsP_158.6">
               ahaṃ vīraka te mātā mā te 'stu manaso bhramaḥ <br />
               śaṃkarasyāsmi dayitā sutā tuhinabhūbhṛtaḥ //
                <span class="ref">MatsP_158.6</span></p>
            
            
            <p id="MatsP_158.7">
               mama gātracchavibhrāntyā mā śaṅkāṃ putra bhāvaya <br />
               tuṣṭena gauratā dattā mameyaṃ padmajanmanā //
                <span class="ref">MatsP_158.7</span></p>
            
            
            <p id="MatsP_158.8">
               mayā śapto 'syavidite vṛttānte daityanirmite <br />
               jñātvā nārīpraveśaṃ tu śaṃkare rahasi sthite //
                <span class="ref">MatsP_158.8</span></p>
            
            
            <p id="MatsP_158.9">
               na nivartayituṃ śakyaḥ śāpaḥ kiṃ tu bravīmi te <br />
               śīghrameṣyasi mānuṣyāt sa tvaṃ kāmasamanvitaḥ //
                <span class="ref">MatsP_158.9</span></p>
            
            *sūta uvāca
            
            
            <p id="MatsP_158.10">
               śirasā tu tato vandya mātaraṃ pūrṇamānasaḥ <br />
               uvācoditapūrṇendudyutiṃ ca himaśailajām //
                <span class="ref">MatsP_158.10</span></p>
            
            *vīraka uvāca
            
            
            <p id="MatsP_158.11">
               natasurāsuramaulimilanmaṇipracayakāntikarālanakhāṅkite <br />
               nagasute śaraṇāgatavatsale tava nato 'smi natārtivināśini //
                <span class="ref">MatsP_158.11</span></p>
            
            
            <p id="MatsP_158.12">
               tapanamaṇḍalamaṇḍitakaṃdhare pṛthusuvarṇasuvarṇanagadyute <br />
               viṣabhujaṃganiṣaṅgavibhūṣite girisute bhavatīmahamāśraye //
                <span class="ref">MatsP_158.12</span></p>
            
            
            <p id="MatsP_158.13">
               jagati kaḥ praṇatābhimataṃ dadau jhaṭiti siddhanute bhavatī yathā <br />
               jagati kāṃ ca na vāñchati śaṃkaro bhuvanadhṛttanaye bhavatīṃ yathā //
                <span class="ref">MatsP_158.13</span></p>
            
            
            <p id="MatsP_158.14">
               vimalayogavinirmitadurjayasvatanutulyamaheśvaramaṇḍale <br />
               vidalitāndhakabāndhavasaṃhatiḥ suravaraiḥ prathamaṃ tvamabhiṣṭutā //
                <span class="ref">MatsP_158.14</span></p>
            
            
            <p id="MatsP_158.15">
               sitasaṭāpaṭaloddhatakaṃdharābharamahāmṛgarājarathasthitā <br />
               vimalaśaktimukhānalapiṅgalāyatabhujaughavipiṣṭamahāsurā //
                <span class="ref">MatsP_158.15</span></p>
            
            
            <p id="MatsP_158.16">
               nigaditā bhuvanairiti caṇḍikā janani śumbhaniśumbhaniṣūdanī <br />
               praṇatacintitadānavadānavapramathanaikaratistarasā bhuvi //
                <span class="ref">MatsP_158.16</span></p>
            
            
            <p id="MatsP_158.17">
               viyati vāyupathe jvalanojjvale 'vanitale tava devi ca yadvapuḥ <br />
               tadajite 'pratime praṇamāmyahaṃ bhuvanabhāvini te bhavavallabhe //
                <span class="ref">MatsP_158.17</span></p>
            
            
            <p id="MatsP_158.18">
               jaladhayo lalitoddhatavīcayo hutavahadyutayaśca carācaram <br />
               phaṇasahasrabhṛtaśca bhujaṃgamās tvadabhidhāsyati mayyabhayaṃkarāḥ //
                <span class="ref">MatsP_158.18</span></p>
            
            
            <p id="MatsP_158.19">
               bhagavati sthirabhaktajanāśraye pratigato bhavatīcaraṇāśrayam <br />
               karaṇajātamihāstu mamācalaṃ nutilavāptiphalāśayahetutaḥ //
                <span class="ref">MatsP_158.19</span></p>
            
            
            <p id="MatsP_158.19*">
               praśamamehi mamātmajavatsale tava namo 'stu jagattrayasaṃśraye <br />
               tvayi mamāstu matiḥ satataṃ śive śaraṇago 'smi nato 'smi namo 'stu te //
                <span class="ref">MatsP_158.19*</span></p>
            
            *sūta uvāca
            
            
            <p id="MatsP_158.20">
               prasannā tu tato devī vīrakasyeti saṃstutā <br />
               praviveśa śubhaṃ bhartur bhavanaṃ bhūdharātmajā //
                <span class="ref">MatsP_158.20</span></p>
            
            
            <p id="MatsP_158.21">
               atha rudro mahāgaurīṃ gaurīṃ dṛṣṭvā tu sundarīm <br />
               cittavyāmohanākārāṃ karīndronmattagāminīm //
                <span class="ref">MatsP_158.21</span></p>
            
            
            <p id="MatsP_158.22">
               pūrṇacandrānanāṃ tanvīṃ nitamborughanastanīm <br />
               madhye kṣāmāṃ tathākṣīṇalāvaṇyāmṛtavarṣiṇīm //
                <span class="ref">MatsP_158.22</span></p>
            
            
            <p id="MatsP_158.23">
               sarvābharaṇapūrvāṅgīṃ mado mandena kāriṇīm <br />
               sakāmaḥ śaṅkito dīno raudro vīro bhayānakaḥ //
                <span class="ref">MatsP_158.23</span></p>
            
            
            <p id="MatsP_158.24">
               karuṇāhāsyabībhatsakiṃcitkiṃciddharo 'bhavat <br />
               jighāṃsurdevavākyena bhairavaṃ kṛtavānvapuḥ //
                <span class="ref">MatsP_158.24</span></p>
            
            
            <p id="MatsP_158.25">
               sā cāpi bhairavī jātā devasya pratirūpiṇī <br />
               tasyā rūpasahasrāṇi dadarśa girigocaraḥ //
                <span class="ref">MatsP_158.25</span></p>
            
            
            <p id="MatsP_158.26">
               graste sahasrarūpāṇāṃ tārārūpe pradarśite <br />
               pārvatyā cātha niḥśaṅkaḥ śaṃkaro vābhavattataḥ //
                <span class="ref">MatsP_158.26</span></p>
            
            
            <p id="MatsP_158.27">
               dṛṣṭvā jaganmayīṃ tāṃ tu rarāma suratapriyaḥ <br />
               virahotkaṇṭhitāṃ bhāryāṃ prāpya bhūyo himātmajām //
                <span class="ref">MatsP_158.27</span></p>
            
            
            <p id="MatsP_158.28">
               yāvadvarṣasahasrāntam ubhayo rahasisthayoḥ <br />
               nānākaraṇabaddhotthā krīḍāsīt saṃtatā tayoḥ //
                <span class="ref">MatsP_158.28</span></p>
            
            
            <p id="MatsP_158.29">
               dvārastho vīrako devān haradarśanakāṅkṣiṇaḥ <br />
               vyasarjayat svakānyeva gṛhāṇyādarapūrvakam //
                <span class="ref">MatsP_158.29</span></p>
            
            
            <p id="MatsP_158.30">
               nāstyatrāvasaro devā devyā saha vṛṣākapiḥ <br />
               nibhṛtaḥ krīḍatītyuktā yayuste ca yathāgatam //
                <span class="ref">MatsP_158.30</span></p>
            
            
            <p id="MatsP_158.31">
               gate varṣasahasre tu devāstvaritamānasāḥ <br />
               jvalanaṃ codayāmāsur jñātuṃ śaṃkaraceṣṭitam //
                <span class="ref">MatsP_158.31</span></p>
            
            
            <p id="MatsP_158.32">
               praviśya jālarandhreṇa śukarūpī hutāśanaḥ <br />
               dadṛśe śayane śarvaṃ rataṃ girijayā saha //
                <span class="ref">MatsP_158.32</span></p>
            
            
            <p id="MatsP_158.33">
               dadṛśe taṃ ca deveśo hutāśaṃ śukarūpiṇam <br />
               tamuvāca mahādevaḥ kiṃcitkopasamanvitaḥ //
                <span class="ref">MatsP_158.33</span></p>
            
            *śarva uvāca
            
            
            <p id="MatsP_158.34">
               niṣiktamardhaṃ devyāṃ me śukrasya śukavigraha <br />
               lajjayā viratisthāyāṃ tvamardhaṃ piba pāvaka //
                <span class="ref">MatsP_158.34</span></p>
            
            
            <p id="MatsP_158.35">
               yasmāttu tvatkṛto vighnas tasmāttvayyupapadyate <br />
               ityuktaḥ prāñjalirvahnir apibadvīryamāhitam //
                <span class="ref">MatsP_158.35</span></p>
            
            
            <p id="MatsP_158.36">
               tenāpūryata tāndevāṃs tattatkāyavibhedataḥ <br />
               vipāṭya jaṭharaṃ teṣāṃ vīryaṃ māheśvaraṃ tataḥ //
                <span class="ref">MatsP_158.36</span></p>
            
            
            <p id="MatsP_158.37">
               niṣkrānte taptahemābhaṃ vitataṃ śaṃkarāśrame <br />
               tasminsaro mahajjātaṃ vimalaṃ bahuyojanam //
                <span class="ref">MatsP_158.37</span></p>
            
            
            <p id="MatsP_158.38">
               protphullahemakamalaṃ nānāvihaganāditam <br />
               tacchrutvā tu tato devī hemadrumamahājalam //
                <span class="ref">MatsP_158.38</span></p>
            
            
            <p id="MatsP_158.39">
               jagāma kautukāviṣṭā tatsaraḥ kanakāmbujam <br />
               tatra kṛtvā jalakrīḍāṃ tadabjakṛtaśekharā //
                <span class="ref">MatsP_158.39</span></p>
            
            
            <p id="MatsP_158.40">
               upaviṣṭā tatastasya tīre devī sakhīyutā <br />
               pātukāmā ca tattoyaṃ svādu nirmalapaṅkajam //
                <span class="ref">MatsP_158.40</span></p>
            
            
            <p id="MatsP_158.41">
               apaśyatkṛttikāḥ snātāḥ ṣaḍarkadyutisaṃnibhāḥ <br />
               padmapatre tu tadvāri gṛhītvopasthitā gṛham //
                <span class="ref">MatsP_158.41</span></p>
            
            
            <p id="MatsP_158.42">
               harṣāduvāca paśyāmi padmapatre sthitaṃ payaḥ <br />
               tatastā ūcurakhilaṃ kṛttikā himaśailajām //
                <span class="ref">MatsP_158.42</span></p>
            
            *kṛttikā ūcuḥ
            
            
            <p id="MatsP_158.43">
               dāsyāmo yadi te garbhaḥ sambhūto yo bhaviṣyati <br />
               so 'smākamapi putraḥ syād asmannāmnā ca vartatām <br />
               bhavellokeṣu vikhyātaḥ sarveṣvapi śubhānane //
                <span class="ref">MatsP_158.43</span></p>
            
            
            <p id="MatsP_158.44">
               ityuktovāca girijā kathaṃ madgātrasaṃbhavaḥ <br />
               sarvairavayavairyukto bhavatībhyaḥ suto bhavet //
                <span class="ref">MatsP_158.44</span></p>
            
            
            <p id="MatsP_158.45">
               tatastāṃ kṛttikā ūcur vidhāsyāmo 'sya vai vayam <br />
               uttamānyuttamāṅgāni yadyevaṃ tu bhaviṣyati //
                <span class="ref">MatsP_158.45</span></p>
            
            
            <p id="MatsP_158.46">
               uktā vai śailajā prāha bhavatvevamaninditāḥ <br />
               tatastā harṣasampūrṇāḥ padmapatrasthitaṃ payaḥ //
                <span class="ref">MatsP_158.46</span></p>
            
            
            <p id="MatsP_158.47">
               tasyai dadustayā cāpi tatpītaṃ kramaśo jalam <br />
               pīte tu salile tasmiṃs tatastasminsarovare //
                <span class="ref">MatsP_158.47</span></p>
            
            
            <p id="MatsP_158.48">
               vipāṭya devyāśca tato dakṣiṇāṃ kukṣimudgataḥ <br />
               niścakrāmādbhuto bālaḥ sarvalokavibhāsakaḥ //
                <span class="ref">MatsP_158.48</span></p>
            
            
            <p id="MatsP_158.49">
               prabhākaraprabhākāraḥ prakāśakanakaprabhaḥ <br />
               gṛhītanirmalodagraśaktiśūlaḥ ṣaḍānanaḥ //
                <span class="ref">MatsP_158.49</span></p>
            
            
            <p id="MatsP_158.50">
               dīpto mārayituṃ daityān kutsitānkanakacchaviḥ <br />
               etasmātkāraṇāddaivaḥ kumāraścāpi so 'bhavat //
                <span class="ref">MatsP_158.50</span></p>
            
            </div>
         
         <div id="d1e154375">
            
            <h3>Matsya-Purāṇa 159</h3>
            *sūta uvāca
            
            
            <p id="MatsP_159.1">
               vāmaṃ vidārya niṣkrāntaḥ suto devyāḥ punaḥ śiśuḥ <br />
               skandācca vadane vahneḥ śukrātsuvadano 'rihā //
                <span class="ref">MatsP_159.1</span></p>
            
            
            <p id="MatsP_159.2">
               kṛttikāmelanādeva śākhābhiḥ saviśeṣataḥ <br />
               śākhābhidhāḥ samākhyātāḥ ṣaṭsu vaktreṣu vistṛtāḥ //
                <span class="ref">MatsP_159.2</span></p>
            
            
            <p id="MatsP_159.3">
               yatastato viśākho 'sau khyāto lokeṣu ṣaṇmukhaḥ <br />
               skando viśākhaḥ ṣaḍvaktraḥ kārtikeyaśca viśrutaḥ //
                <span class="ref">MatsP_159.3</span></p>
            
            
            <p id="MatsP_159.4">
               caitrasya bahule pakṣe pañcadaśyāṃ mahābalau <br />
               sambhūtāvarkasadṛśau viśāle śarakānane //
                <span class="ref">MatsP_159.4</span></p>
            
            
            <p id="MatsP_159.5">
               caitrasyaiva site pakṣe pañcamyāṃ pākaśāsanaḥ <br />
               bālakābhyāṃ cakāraikaṃ matvā cāmarabhūtaye //
                <span class="ref">MatsP_159.5</span></p>
            
            
            <p id="MatsP_159.6">
               tasyāmeva tataḥ ṣaṣṭhyām abhiṣikto guhaḥ prabhuḥ <br />
               sarvairamarasaṃghātair brahmendropendrabhāskaraiḥ //
                <span class="ref">MatsP_159.6</span></p>
            
            
            <p id="MatsP_159.7">
               gandhamālyaiḥ śubhairdhūpais tathā krīḍanakairapi <br />
               chatraiścāmarajālaiśca bhūṣaṇaiśca vilepanaiḥ //
                <span class="ref">MatsP_159.7</span></p>
            
            
            <p id="MatsP_159.8">
               abhiṣikto vidhānena yathāvatṣaṇmukhaḥ prabhuḥ <br />
               sutāmasmai dadau śakro devaseneti viśrutām //
                <span class="ref">MatsP_159.8</span></p>
            
            
            <p id="MatsP_159.9">
               patnyarthaṃ devadevasya dadau viṣṇustadāyudham <br />
               yakṣāṇāṃ daśalakṣāṇi dadāvasmai dhanādhipaḥ //
                <span class="ref">MatsP_159.9</span></p>
            
            
            <p id="MatsP_159.10">
               dadau hutāśanastejo dadau vāyuśca vāhanam <br />
               dadau krīḍanakaṃ tvaṣṭā kukkuṭaṃ kāmarūpiṇam <br />
               evaṃ surāstu te sarve parivāramanuttamam //
                <span class="ref">MatsP_159.10</span></p>
            
            
            <p id="MatsP_159.11">
               dadurmuditacetaskāḥ skandāyādityavarcase //
                <span class="ref">MatsP_159.11</span></p>
            
            
            <p id="MatsP_159.12">
               jānubhyāmavanau sthitvā surasaṃghāstamastuvan <br />
               stotreṇānena varadaṃ ṣaṇmukhaṃ mukhyaśaḥ surāḥ //
                <span class="ref">MatsP_159.12</span></p>
            
            *devā ūcuḥ
            
            
            <p id="MatsP_159.13">
               namaḥ kumārāya mahāprabhāya skandāya ca skanditadānavāya <br />
               navārkavidyuddyutaye namo 'stute namo 'stu te ṣaṇmukha kāmarūpa //
                <span class="ref">MatsP_159.13</span></p>
            
            
            <p id="MatsP_159.14">
               pinaddhanānābharaṇāya bhartre namo raṇe dānavadāraṇāya <br />
               namo 'stu te 'rkapratimaprabhāya namo 'stu guhyāya guhāya tubhyam //
                <span class="ref">MatsP_159.14</span></p>
            
            
            <p id="MatsP_159.15">
               namo 'stu trailokyabhayāpahāya namo 'stu te bāla kṛpāparāya <br />
               namo viśālāmalalocanāya namo viśākhāya mahāvratāya //
                <span class="ref">MatsP_159.15</span></p>
            
            
            <p id="MatsP_159.16">
               namo namaste 'stu manoharāya namo namaste 'stu raṇotkaṭāya <br />
               namo mayūrojjvalavāhanāya namo 'stu keyūradharāya tubhyam //
                <span class="ref">MatsP_159.16</span></p>
            
            
            <p id="MatsP_159.17">
               namo dhṛtodagrapatākine namaste namaḥ prabhāvapraṇatāya te 'stu <br />
               namaste namaste varavīryaśāline kṛpāparo no bhava bhavyamūrte //
                <span class="ref">MatsP_159.17</span></p>
            
            
            <p id="MatsP_159.18">
               kriyāparā yajñapatiṃ ca stutvā vinemurevaṃ tvamarādhipādyāḥ <br />
               evaṃ tadā ṣaḍvadanastu sendrān uvāca tuṣṭaśca guhastatastān <br />
               nirīkṣya netrairamalaiḥ sureśāñ śatrūnhaniṣyāmi gatajvarāḥ stha //
                <span class="ref">MatsP_159.18</span></p>
            
            *kumāra uvāca
            
            
            <p id="MatsP_159.19">
               kaṃ vaḥ kāmaṃ prayacchāmi devatā brūta nirvṛtāḥ <br />
               yadyapyasādhyaṃ hṛdyaṃ vo hṛdaye cintitaṃ param //
                <span class="ref">MatsP_159.19</span></p>
            
            
            <p id="MatsP_159.20">
               ityuktāstu surāstena procuḥ praṇatamaulayaḥ <br />
               sarva eva mahātmānaṃ guhaṃ tadgatamānasāḥ //
                <span class="ref">MatsP_159.20</span></p>
            
            
            <p id="MatsP_159.21">
               daityendrastārako nāma sarvāmarakulāntakṛt <br />
               balavāndurjayo duṣṭo durācāro 'tikopanaḥ <br />
               tameva jahi hṛdyo 'rtha eṣo 'smākaṃ bhayāpaha //
                <span class="ref">MatsP_159.21</span></p>
            
            
            <p id="MatsP_159.22">
               evamuktastathetyuktvā sarvāmarapadānugaḥ <br />
               jagāma jagatāṃ nāthaḥ stūyamāno 'mareśvaraiḥ //
                <span class="ref">MatsP_159.22</span></p>
            
            
            <p id="MatsP_159.23">
               tārakasya vadhārthāya jagataḥ kaṇṭakasya vai <br />
               tataśca preṣayāmāsa śakro labdhasamāśrayaḥ //
                <span class="ref">MatsP_159.23</span></p>
            
            
            <p id="MatsP_159.24">
               dūtaṃ dānavasiṃhasya paruṣākṣaravādinam <br />
               sa tu gatvābravīddaityaṃ nirbhayo bhīmadarśanaḥ //
                <span class="ref">MatsP_159.24</span></p>
            
            *dūta uvāca
            
            
            <p id="MatsP_159.25">
               śakrastvāmāha deveśo daityaketo divaspatiḥ <br />
               tārakāsura tacchrutvā ghaṭaśaktyā yathecchayā //
                <span class="ref">MatsP_159.25</span></p>
            
            
            <p id="MatsP_159.26">
               yajjagaddalanādāptaṃ kilbiṣaṃ dānava tvayā <br />
               tasyāhaṃ śāsakaste 'dya rājāsmi bhuvanatraye //
                <span class="ref">MatsP_159.26</span></p>
            
            
            <p id="MatsP_159.27">
               śrutvaitaddūtavacanaṃ kopasaṃraktalocanaḥ <br />
               uvāca dūtaṃ duṣṭātmā naṣṭaprāyavibhūtikaḥ //
                <span class="ref">MatsP_159.27</span></p>
            
            *tāraka uvāca
            
            
            <p id="MatsP_159.28">
               dṛṣṭaṃ te pauruṣaṃ śakra raṇeṣu śataśo mayā <br />
               nistrapatvānna te lajjā vidyate śakra durmate //
                <span class="ref">MatsP_159.28</span></p>
            
            
            <p id="MatsP_159.29">
               evamukte gate dūte cintayāmāsa dānavaḥ <br />
               nālabdhasaṃśrayaḥ śakro vaktumevaṃ hi cārhati //
                <span class="ref">MatsP_159.29</span></p>
            
            
            <p id="MatsP_159.30">
               jitaḥ sa śakro nākasmāj jāyate saṃśrayāśrayaḥ <br />
               nimittāni ca duṣṭāni so 'paśyadduṣṭaceṣṭitaḥ //
                <span class="ref">MatsP_159.30</span></p>
            
            
            <p id="MatsP_159.31">
               pāṃśuvarṣamasṛkpātaṃ gaganādavanītale <br />
               bhujanetraprakampaṃ ca vaktraśoṣamanobhramam //
                <span class="ref">MatsP_159.31</span></p>
            
            
            <p id="MatsP_159.32">
               svakāntāvaktrapadmānāṃ mlānatāṃ ca vyalokayat <br />
               duṣṭāṃśca prāṇino raudrān so 'paśyadduṣṭavedinaḥ //
                <span class="ref">MatsP_159.32</span></p>
            
            
            <p id="MatsP_159.33">
               tadacintvaiva ditijo nyastacinto 'bhavatkṣaṇāt <br />
               yāvadgajaghaṭāghaṇṭāraṇatkāraravotkaṭām //
                <span class="ref">MatsP_159.33</span></p>
            
            
            <p id="MatsP_159.34">
               tadvatturagasaṃghātakṣuṇṇabhūreṇupiñjarām <br />
               cañcalasyandanodagradhvajarājivirājitām //
                <span class="ref">MatsP_159.34</span></p>
            
            
            <p id="MatsP_159.35">
               vimānaiścādbhutākāraiś calitāmaracāmaraiḥ <br />
               tāṃ bhūṣaṇanibaddhāṃ ca kiṃnarodgatināditām //
                <span class="ref">MatsP_159.35</span></p>
            
            
            <p id="MatsP_159.36">
               nānānākatarūtphullakusumāpīḍadhāriṇīm <br />
               vikośāstrapariṣkārāṃ varmanirmaladarśanām //
                <span class="ref">MatsP_159.36</span></p>
            
            
            <p id="MatsP_159.37">
               bandyudghuṣṭastutiravāṃ nānāvādyanināditām <br />
               senāṃ nākasadāṃ daityaḥ prāsādastho vyalokayat //
                <span class="ref">MatsP_159.37</span></p>
            
            
            <p id="MatsP_159.38">
               cintayāmāsa sa tadā kiṃcidudbhrāntamānasaḥ <br />
               apūrvaḥ ko bhavedyoddhā yo mayā na vinirjitaḥ //
                <span class="ref">MatsP_159.38</span></p>
            
            
            <p id="MatsP_159.39">
               tataścintākulo daityaḥ śuśrāva kaṭukākṣaram <br />
               siddhabandibhirudghuṣṭam idaṃ hṛdayadāraṇam //
                <span class="ref">MatsP_159.39</span></p>
            
            atha gāthā
            
            <p id="MatsP_159.40">
               jayātulaśaktidīdhitipiñjara bhujadaṇḍacaṇḍaraṇarabhasa |<br />
               suravadana kumudakānana-vikāsanendo kumāra jaya ditijakulamahodadhivaḍavānala ||
                <span class="ref">MatsP_159.40</span></p>
            
            <p id="MatsP_159.41">
               ṣaṇmukha madhuraravamayūraratha suramukuṭakoṭighaṭṭitacaraṇanakhāṅkuramahāsana |<br />
               jaya lalitacūḍākalāpanavavimaladalakamalakānta daityavaṃśaduḥsahadāvānala ||
                <span class="ref">MatsP_159.41</span></p>
            
            <p id="MatsP_159.42">
               jaya viśākha vibho jaya sakalalokatāraka jaya devasenānāyaka |<br />
               skanda jaya gaurīnandana ghaṇṭāpriya priya viśākha vibho dhṛtapatākaprakīrṇapaṭala
               |<br />
               kanakabhūṣaṇa bhāsuradinakaracchāya ||
                <span class="ref">MatsP_159.42</span></p>
            
            <p id="MatsP_159.43">
               jaya janitasaṃbhrama līlālūnākhilārāte jaya sakalalokatāraka ditijāsuravaratārakāntaka
               |<br />
               skanda jaya bāla saptavāsara jaya bhuvanāvaliśokavināśana ||
                <span class="ref">MatsP_159.43</span></p>
            
            </div>
         
         <div id="d1e155181">
            
            <h3>Matsya-Purāṇa 160</h3>
            *sūta uvāca
            
            
            <p id="MatsP_160.1">
               śrutvaitattārakaḥ sarvam udghuṣṭaṃ devabandibhiḥ <br />
               sasmāra brahmaṇo vākyaṃ vadhaṃ bālādupasthitam //
                <span class="ref">MatsP_160.1</span></p>
            
            
            <p id="MatsP_160.2">
               smṛtvā gharmārdrasarvāṅgaḥ padātirapadānugaḥ <br />
               mandirānnirjagāmāśu śokagrastena cetasā //
                <span class="ref">MatsP_160.2</span></p>
            
            
            <p id="MatsP_160.3">
               kālanemimukhā daityāḥ saṃrambhādbhrāntacetasaḥ <br />
               sve sve svanīkeṣu tadā tvarāvismitacetasaḥ <br />
               yodhā dhāvata gṛhīta yojayadhvaṃ varūthinīm //
                <span class="ref">MatsP_160.3</span></p>
            
            
            <p id="MatsP_160.4">
               kumāraṃ tārako dṛṣṭvā babhāṣe bhīṣaṇākṛtiḥ <br />
               kiṃ bāla yoddhukāmo 'si krīḍa kandukalīlayā //
                <span class="ref">MatsP_160.4</span></p>
            
            
            <p id="MatsP_160.5">
               tvayā na dānavā dṛṣṭā yatsaṅgaravibhīṣakāḥ <br />
               bālatvādatha te buddhir evaṃ svalpārthadarśinī //
                <span class="ref">MatsP_160.5</span></p>
            
            
            <p id="MatsP_160.6">
               kumāro 'pi tamagrasthaṃ babhāṣe harṣayansurān <br />
               śṛṇu tāraka śāstrārthas tava caiva nirūpyate //
                <span class="ref">MatsP_160.6</span></p>
            
            
            <p id="MatsP_160.7">
               śāstrairarthā na dṛśyante samare nirbhayairbhaṭaiḥ <br />
               śiśutvaṃ māvamaṃsthā me śiśuḥ kālabhujaṃgamaḥ //
                <span class="ref">MatsP_160.7</span></p>
            
            
            <p id="MatsP_160.8">
               duṣprekṣyo bhāskaro bālas tathāhaṃ durjayaḥ śiśuḥ <br />
               alpākṣaro na mantraḥ kiṃ susphuro daitya dṛśyate //
                <span class="ref">MatsP_160.8</span></p>
            
            
            <p id="MatsP_160.9">
               kumāre proktavatyevaṃ daityaścikṣepa mudgaram <br />
               kumārastaṃ nirasyātha vajreṇāmoghavarcasā //
                <span class="ref">MatsP_160.9</span></p>
            
            
            <p id="MatsP_160.10">
               tataścikṣepa daityendro bhindipālamayomayam <br />
               kareṇa tacca jagrāha kārtikeyo 'marārihā //
                <span class="ref">MatsP_160.10</span></p>
            
            
            <p id="MatsP_160.11">
               gadāṃ mumoca daityāya ṣaṇmukhaḥ paramasvanām <br />
               tayā hatastato daityaś cakampe 'calarāḍiva //
                <span class="ref">MatsP_160.11</span></p>
            
            
            <p id="MatsP_160.12">
               mene ca durjayaṃ daityas tadā ṣaḍvadanaṃ raṇe <br />
               cintayāmāsa buddhyā vai prāptaḥ kālo na saṃśayaḥ //
                <span class="ref">MatsP_160.12</span></p>
            
            
            <p id="MatsP_160.13">
               kupitaṃ tu tamālokya kālanemipurogamāḥ <br />
               sarve daityeśvarā jaghnuḥ kumāraṃ raṇadāruṇam //
                <span class="ref">MatsP_160.13</span></p>
            
            
            <p id="MatsP_160.14">
               sa taiḥ prahārairaspṛṣṭo vṛthākleśairmahādyutiḥ <br />
               raṇaśauṇḍāstu daityendrāḥ punaḥ prāsaiḥ śilīmukhaiḥ //
                <span class="ref">MatsP_160.14</span></p>
            
            
            <p id="MatsP_160.15">
               kumāraṃ sāmaraṃ jaghnur balino devakaṇṭakāḥ <br />
               kumārasya vyathā nābhūd daityāstranihatasya tu //
                <span class="ref">MatsP_160.15</span></p>
            
            
            <p id="MatsP_160.16">
               prāṇāntakaraṇo jāto devānāṃ dānavāhavaḥ <br />
               devānnipīḍitāndṛṣṭvā kumāraḥ kopamāviśat //
                <span class="ref">MatsP_160.16</span></p>
            
            
            <p id="MatsP_160.17">
               tato 'strairvārayāmāsa dānavānāmanīkinīm <br />
               tatastair niṣpratīkarais tāḍitāḥ surakaṇṭakāḥ //
                <span class="ref">MatsP_160.17</span></p>
            
            
            <p id="MatsP_160.18">
               kālanemimukhāḥ sarve raṇādāsanparāṅmukhāḥ <br />
               vidruteṣvatha daityeṣu hateṣu ca samantataḥ //
                <span class="ref">MatsP_160.18</span></p>
            
            
            <p id="MatsP_160.19">
               tataḥ kruddho mahādaityas tārako 'suranāyakaḥ <br />
               jagrāha ca gadāṃ divyāṃ hemajālapariṣkṛtām //
                <span class="ref">MatsP_160.19</span></p>
            
            
            <p id="MatsP_160.20">
               jaghne kumāraṃ gadayā niṣṭaptakanakāṅgadaḥ <br />
               śarairmayūrapatraiśca cakāra vimukhānsurān //
                <span class="ref">MatsP_160.20</span></p>
            
            
            <p id="MatsP_160.21">
               tathā parairmahābhallair mayūraṃ guhavāhanam <br />
               bibheda tārakaḥ kruddhaḥ sa sainye 'suranāyakaḥ //
                <span class="ref">MatsP_160.21</span></p>
            
            
            <p id="MatsP_160.22">
               dṛṣṭvā parāṅmukhāndevān muktaraktaṃ svavāhanam <br />
               jagrāha śaktiṃ vimalāṃ raṇe kanakabhūṣaṇām //
                <span class="ref">MatsP_160.22</span></p>
            
            
            <p id="MatsP_160.23">
               bāhunā hemakeyūrarucireṇa ṣaḍānanaḥ <br />
               tato javānmahāsenas tārakaṃ dānavādhipam //
                <span class="ref">MatsP_160.23</span></p>
            
            
            <p id="MatsP_160.24">
               tiṣṭha tiṣṭha sudurbuddhe jīvalokaṃ vilokaya <br />
               hato 'syadya mayā śaktyā smara śastraṃ suśikṣitam //
                <span class="ref">MatsP_160.24</span></p>
            
            
            <p id="MatsP_160.25">
               ityuktvā ca tataḥ śaktiṃ mumoca ditijaṃ prati <br />
               sā kumārabhujotsṛṣṭā tatkeyūraravānugā <br />
               bibheda daityahṛdayaṃ vajraśailendrakarkaśam //
                <span class="ref">MatsP_160.25</span></p>
            
            
            <p id="MatsP_160.26">
               gatāsuḥ sa papātorvyāṃ pralaye bhūdharo yathā <br />
               vikīrṇamukuṭoṣṇīṣo visrastākhilabhūṣaṇaḥ //
                <span class="ref">MatsP_160.26</span></p>
            
            
            <p id="MatsP_160.27">
               tasminvinihate daitye tridaśānāṃ mahotsave <br />
               nābhūt kaścit tadā duḥkhī narakeṣvapi pāpakṛt //
                <span class="ref">MatsP_160.27</span></p>
            
            
            <p id="MatsP_160.28">
               stuvantaḥ ṣaṇmukhaṃ devāḥ krīḍantaścāṅganāyutāḥ <br />
               jagmuḥ svāneva bhavanān bhūridhāmāna utsukāḥ //
                <span class="ref">MatsP_160.28</span></p>
            
            
            <p id="MatsP_160.29">
               daduścāpi varaṃ sarve devāḥ skandamukhaṃ prati <br />
               tuṣṭāḥ samprāptasarvecchāḥ saha siddhaistapodhanaiḥ //
                <span class="ref">MatsP_160.29</span></p>
            
            *devā ūcuḥ
            
            
            <p id="MatsP_160.30">
               yaḥ paṭhetskandasambaddhāṃ kathāṃ martyo mahāmatiḥ <br />
               śṛṇuyācchrāvayedvāpi sa bhavetkīrtimānnaraḥ //
                <span class="ref">MatsP_160.30</span></p>
            
            
            <p id="MatsP_160.31">
               bahvāyuḥ subhagaḥ śrīmān kāntimāñchubhadarśanaḥ <br />
               bhūtebhyo nirbhayaścāpi sarvaduḥkhavivarjitaḥ //
                <span class="ref">MatsP_160.31</span></p>
            
            
            <p id="MatsP_160.32">
               saṃdhyāmupāsya yaḥ pūrvāṃ skandasya caritaṃ paṭhet <br />
               sa muktaḥ kilbiṣaiḥ sarvair mahādhanapatirbhavet //
                <span class="ref">MatsP_160.32</span></p>
            
            
            <p id="MatsP_160.33">
               bālānāṃ vyādhijuṣṭānāṃ rājadvāraṃ ca sevatām <br />
               idaṃ tatparamaṃ divyaṃ sarvadā sarvakāmadam <br />
               tanukṣaye ca sāyujyaṃ ṣaṇmukhasya vrajennaraḥ //
                <span class="ref">MatsP_160.33</span></p>
            
            </div>
         
         <div id="d1e155846">
            
            <h3>Matsya-Purāṇa 161</h3>
            *ṛṣaya ūcuḥ
            
            
            <p id="MatsP_161.1">
               idānīṃ śrotumicchāmo hiraṇyakaśiporvadham <br />
               narasiṃhasya māhātmyaṃ tathā pāpavināśanam //
                <span class="ref">MatsP_161.1</span></p>
            
            *sūta uvāca
            
            
            <p id="MatsP_161.2">
               purā kṛtayuge viprā hiraṇyakaśipuḥ prabhuḥ <br />
               daityānāmādipuruṣaś cakāra sa mahattapaḥ //
                <span class="ref">MatsP_161.2</span></p>
            
            
            <p id="MatsP_161.3">
               daśa varṣasahasrāṇi daśa varṣaśatāni ca <br />
               jalavāsī samabhavat snānamaunadhṛtavrataḥ //
                <span class="ref">MatsP_161.3</span></p>
            
            
            <p id="MatsP_161.4">
               tataḥ śamadamābhyāṃ ca brahmacaryeṇa caiva hi <br />
               brahmā prīto 'bhavattasya tapasā niyamena ca //
                <span class="ref">MatsP_161.4</span></p>
            
            
            <p id="MatsP_161.5">
               tataḥ svayaṃbhūrbhagavān svayamāgamya tatra ha <br />
               vimānenārkavarṇena haṃsayuktena bhāsvatā //
                <span class="ref">MatsP_161.5</span></p>
            
            
            <p id="MatsP_161.6">
               ādityairvasubhiḥ sādhyair marudbhirdaivataistathā <br />
               rudrairviśvasahāyaiśca yakṣarākṣasapannagaiḥ //
                <span class="ref">MatsP_161.6</span></p>
            
            
            <p id="MatsP_161.7">
               digbhiś caiva vidigbhiś ca nadībhiḥ sāgaraistathā <br />
               nakṣatraiśca muhūrtaiśca khecaraiśca mahāgrahaiḥ //
                <span class="ref">MatsP_161.7</span></p>
            
            
            <p id="MatsP_161.8">
               devairbrahmarṣibhiḥ sārdhaṃ siddhaiḥ saptarṣibhistathā <br />
               rājarṣibhiḥ puṇyakṛdbhir gandharvāpsarasāṃ gaṇaiḥ //
                <span class="ref">MatsP_161.8</span></p>
            
            
            <p id="MatsP_161.9">
               carācaraguruḥ śrīmān vṛtaḥ sarvairdivaukasaiḥ <br />
               brahmā brahmavidāṃ śreṣṭho daityaṃ vacanamabravīt //
                <span class="ref">MatsP_161.9</span></p>
            
            
            <p id="MatsP_161.10">
               prīto 'smi tava bhaktasya tapasānena suvrata <br />
               varaṃ varaya bhadraṃ te yatheṣṭaṃ kāmamāpnuhi //
                <span class="ref">MatsP_161.10</span></p>
            
            *hiraṇyakaśipuruvāca
            
            
            <p id="MatsP_161.11">
               na devāsuragandharvā na yakṣoragarākṣasāḥ <br />
               na mānuṣāḥ piśācā vā hanyurmāṃ devasattama //
                <span class="ref">MatsP_161.11</span></p>
            
            
            <p id="MatsP_161.12">
               ṛṣayo vā na māṃ śāpaiḥ śapeyuḥ prapitāmaha <br />
               yadi me bhagavānprīto vara eṣa vṛto mayā //
                <span class="ref">MatsP_161.12</span></p>
            
            
            <p id="MatsP_161.13">
               na cāstreṇa na śastreṇa giriṇā pādapena ca <br />
               na śuṣkeṇa na cārdreṇa na divā na niśātha vā //
                <span class="ref">MatsP_161.13</span></p>
            
            
            <p id="MatsP_161.14">
               bhaveyamahamevārkaḥ somo vāyurhutāśanaḥ <br />
               salilaṃ cāntarikṣaṃ ca nakṣatrāṇi diśo daśa //
                <span class="ref">MatsP_161.14</span></p>
            
            
            <p id="MatsP_161.15">
               ahaṃ krodhaśca kāmaśca varuṇo vāsavo yamaḥ <br />
               dhanadaśca dhanādhyakṣo yakṣaḥ kiṃpuruṣādhipaḥ //
                <span class="ref">MatsP_161.15</span></p>
            
            *brahmovāca
            
            
            <p id="MatsP_161.16">
               ete divyā varāstāta mayā dattāstavādbhutāḥ <br />
               sarvānkāmānsadā vatsa prāpsyasi tvaṃ na saṃśayaḥ //
                <span class="ref">MatsP_161.16</span></p>
            
            
            <p id="MatsP_161.17">
               evamuktvā sa bhagavāñ jagāmākāśa eva hi <br />
               vairājaṃ brahmasadanaṃ brahmarṣigaṇasevitam //
                <span class="ref">MatsP_161.17</span></p>
            
            
            <p id="MatsP_161.18">
               tato devāśca nāgāśca gandharvā ṛṣibhiḥ saha <br />
               varapradānaṃ śrutvaiva pitāmahamupasthitāḥ //
                <span class="ref">MatsP_161.18</span></p>
            
            
            <p id="MatsP_161.19">
               varapradānādbhagavan vadhiṣyati sa no 'suraḥ <br />
               tatprasīdāśu bhagavan vadho 'pyasya vicintyatām //
                <span class="ref">MatsP_161.19</span></p>
            
            
            <p id="MatsP_161.20">
               bhagavansarvabhūtānām ādikartā svayaṃ prabhuḥ <br />
               sraṣṭā tvaṃ havyakavyānām avyaktaprakṛtir budhaḥ //
                <span class="ref">MatsP_161.20</span></p>
            
            
            <p id="MatsP_161.21">
               sarvalokahitaṃ vākyaṃ śrutvā devaḥ prajāpatiḥ <br />
               āśvāsayāmāsa surān suśītairvacanāmbubhiḥ //
                <span class="ref">MatsP_161.21</span></p>
            
            
            <p id="MatsP_161.22">
               avaśyaṃ tridaśāstena prāptavyaṃ tapasaḥ phalam <br />
               tapaso 'nte 'sya bhagavān vadhaṃ viṣṇuḥ kariṣyati //
                <span class="ref">MatsP_161.22</span></p>
            
            
            <p id="MatsP_161.23">
               tacchrutvā vibudhā vākyaṃ sarve paṅkajajanmanaḥ <br />
               svāni sthānāni divyāni viprajagmurmudānvitāḥ //
                <span class="ref">MatsP_161.23</span></p>
            
            
            <p id="MatsP_161.24">
               labdhamātre vare cātha sarvāḥ so 'bādhata prajāḥ <br />
               hiraṇyakaśipurdaityo varadānena darpitaḥ //
                <span class="ref">MatsP_161.24</span></p>
            
            
            <p id="MatsP_161.25">
               āśrameṣu mahābhāgān sa munīñchaṃsitavratān <br />
               satyadharmaparāndāntān dharṣayāmāsa dānavaḥ //
                <span class="ref">MatsP_161.25</span></p>
            
            
            <p id="MatsP_161.26">
               devāṃstribhuvanasthāṃśca parājitya mahāsuraḥ <br />
               trailokyaṃ vaśamānīya svarge vasati dānavaḥ //
                <span class="ref">MatsP_161.26</span></p>
            
            
            <p id="MatsP_161.27">
               yadā varamadotsiktaś coditaḥ kāladharmataḥ <br />
               yajñiyānakaroddaityān ayajñiyāśca devatāḥ //
                <span class="ref">MatsP_161.27</span></p>
            
            
            <p id="MatsP_161.28">
               tadādityāśca sādhyāśca viśve ca vasavastathā <br />
               sendrā devagaṇā yakṣāḥ siddhadvijamaharṣayaḥ //
                <span class="ref">MatsP_161.28</span></p>
            
            
            <p id="MatsP_161.29">
               śaraṇyaṃ śaraṇaṃ viṣṇum upatasthurmahābalam <br />
               devadevaṃ yajñamayaṃ vāsudevaṃ sanātanam //
                <span class="ref">MatsP_161.29</span></p>
            
            *devā ūcuḥ
            
            
            <p id="MatsP_161.30">
               nārāyaṇa mahābhāga devāstvāṃ śaraṇaṃ gatāḥ <br />
               trāyasva jahi daityendraṃ hiraṇyakaśipuṃ prabho //
                <span class="ref">MatsP_161.30</span></p>
            
            
            <p id="MatsP_161.31">
               tvaṃ hi naḥ paramo dhātā tvaṃ hi naḥ paramo guruḥ <br />
               tvaṃ hi naḥ paramo devo brahmādīnāṃ surottama //
                <span class="ref">MatsP_161.31</span></p>
            
            *viṣṇuruvāca
            
            
            <p id="MatsP_161.32">
               bhayaṃ tyajadhvamamarā abhayaṃ vo dadāmyaham <br />
               tathaiva tridivaṃ devāḥ pratipadyata mā ciram //
                <span class="ref">MatsP_161.32</span></p>
            
            
            <p id="MatsP_161.33">
               eṣo 'haṃ sagaṇaṃ daityaṃ varadānena darpitam <br />
               avadhyamamarendrāṇāṃ dānavendraṃ nihanmyaham //
                <span class="ref">MatsP_161.33</span></p>
            
            
            <p id="MatsP_161.34">
               evamuktvā tu bhagavān visṛjya tridaśeśvarān <br />
               vadhaṃ saṃkalpayāmāsa hiraṇyakaśipoḥ prabhuḥ //
                <span class="ref">MatsP_161.34</span></p>
            
            
            <p id="MatsP_161.35">
               sāhāyyaṃ ca mahābāhur oṃkāraṃ gṛhya satvaram <br />
               athauṃkārasahāyastu bhagavānviṣṇuravyayaḥ //
                <span class="ref">MatsP_161.35</span></p>
            
            
            <p id="MatsP_161.36">
               hiraṇyakaśipusthānaṃ jagāma harirīśvaraḥ <br />
               tejasā bhāskarākāraḥ śaśī kāntyeva cāparaḥ //
                <span class="ref">MatsP_161.36</span></p>
            
            
            <p id="MatsP_161.37">
               narasya kṛtvārdhatanuṃ siṃhasyārdhatanuṃ tathā <br />
               nārasiṃhena vapuṣā pāṇiṃ saṃspṛśya pāṇinā //
                <span class="ref">MatsP_161.37</span></p>
            
            
            <p id="MatsP_161.38">
               tato 'paśyata vistīrṇāṃ divyāṃ ramyāṃ manoramām <br />
               sarvakāmayutāṃ śubhrāṃ hiraṇyakaśipoḥ sabhām //
                <span class="ref">MatsP_161.38</span></p>
            
            
            <p id="MatsP_161.39">
               vistīrṇāṃ yojanaśataṃ śatamadhyardhamāyatām <br />
               vaihāyasīṃ kāmagamāṃ pañcayojanavistṛtām //
                <span class="ref">MatsP_161.39</span></p>
            
            
            <p id="MatsP_161.40">
               jarāśokaklamāpetāṃ niṣprakampāṃ śivāṃ sukhām <br />
               veśmaharmyavatīṃ ramyāṃ jvalantīmiva tejasā //
                <span class="ref">MatsP_161.40</span></p>
            
            
            <p id="MatsP_161.41">
               antaḥsalilasaṃyuktāṃ vihitāṃ viśvakarmaṇā <br />
               divyaratnamayairvṛkṣaiḥ phalapuṣpapradairyutām //
                <span class="ref">MatsP_161.41</span></p>
            
            
            <p id="MatsP_161.42">
               nīlapītasitaśyāmaiḥ kṛṣṇairlohitakairapi <br />
               avatānaistathā gulmair mañjarīśatadhāribhiḥ //
                <span class="ref">MatsP_161.42</span></p>
            
            
            <p id="MatsP_161.43">
               sitābhraghanasaṃkāśā plavantīva vyadṛśyata <br />
               raśmivatī bhāsvarā ca divyagandhamanoramā //
                <span class="ref">MatsP_161.43</span></p>
            
            
            <p id="MatsP_161.44">
               susukhā na ca duḥkhā sā na śītā na ca gharmadā <br />
               na kṣutpipāse glāniṃ vā prāpya tāṃ prāpnuvanti te //
                <span class="ref">MatsP_161.44</span></p>
            
            
            <p id="MatsP_161.45">
               nānārūpairupakṛtāṃ vicitrairatibhāsvaraiḥ <br />
               stambhairna vibhṛtā sā vai śāśvatī cākṣapā sadā //
                <span class="ref">MatsP_161.45</span></p>
            
            
            <p id="MatsP_161.46">
               ati candraṃ ca sūryaṃ ca śikhinaṃ ca svayaṃprabhā <br />
               dīpyate nākapṛṣṭhasthā bhāsayantīva bhāskaram //
                <span class="ref">MatsP_161.46</span></p>
            
            
            <p id="MatsP_161.47">
               sarve ca kāmāḥ pracurā ye divyā ye ca mānuṣāḥ <br />
               rasayuktaṃ prabhūtaṃ ca bhakṣyabhojyamanantakam //
                <span class="ref">MatsP_161.47</span></p>
            
            
            <p id="MatsP_161.48">
               puṇyagandhasrajaścātra nityapuṣpaphaladrumāḥ <br />
               uṣṇe śītāni toyāni śīte coṣṇāni santi ca //
                <span class="ref">MatsP_161.48</span></p>
            
            
            <p id="MatsP_161.49">
               puṣpitāgrā mahāśākhāḥ pravālāṅkuradhāriṇaḥ <br />
               latāvitānasaṃchannā nadīṣu ca saraḥsu ca //
                <span class="ref">MatsP_161.49</span></p>
            
            
            <p id="MatsP_161.50">
               vṛkṣānbahuvidhāṃstatra mṛgendro dadṛśe prabhuḥ <br />
               gandhavanti ca puṣpāṇi rasavanti phalāni ca //
                <span class="ref">MatsP_161.50</span></p>
            
            
            <p id="MatsP_161.51">
               nātiśītāni noṣṇāni tatra tatra sarāṃsi ca <br />
               apaśyatsarvatīrthāni sabhāyāṃ tasya sa prabhuḥ //
                <span class="ref">MatsP_161.51</span></p>
            
            
            <p id="MatsP_161.52">
               nalinaiḥ puṇḍarīkaiśca śatapattraiḥ sugandhibhiḥ <br />
               raktaiḥ kuvalayairnīlaiḥ kumudaiḥ saṃvṛtāni ca //
                <span class="ref">MatsP_161.52</span></p>
            
            
            <p id="MatsP_161.53">
               sukāntairdhārtarāṣṭraiśca rājahaṃsaiśca supriyaiḥ <br />
               kāraṇḍavaiścakravākaiḥ sārasaiḥ kurarairapi //
                <span class="ref">MatsP_161.53</span></p>
            
            
            <p id="MatsP_161.54">
               vimalaiḥ sphāṭikābhaiśca pāṇḍuracchadanairdvijaiḥ <br />
               bahuhaṃsopagītāni sārasābhirutāni ca //
                <span class="ref">MatsP_161.54</span></p>
            
            
            <p id="MatsP_161.55">
               gandhavatyaḥ śubhāstatra puṣṭamañjaridhāriṇīḥ <br />
               dṛṣṭavānparvatāgreṣu nānāpuṣpadharā latāḥ //
                <span class="ref">MatsP_161.55</span></p>
            
            
            <p id="MatsP_161.56">
               ketakyaśokasaralāḥ puṃnāgatilakārjunāḥ <br />
               cūtā nīpāḥ prasthapuṣpāḥ kadambā bakulā dhavāḥ //
                <span class="ref">MatsP_161.56</span></p>
            
            
            <p id="MatsP_161.57">
               priyaṅgupāṭalāvṛkṣāḥ śālmalyaḥ saharidrakāḥ <br />
               sālāstālāstamālāśca campakāśca manoramāḥ //
                <span class="ref">MatsP_161.57</span></p>
            
            
            <p id="MatsP_161.58">
               tathaivānye vyarājanta sabhāyāṃ puṣpitā drumāḥ <br />
               vidrumāśca drumāścaiva jvalitāgnisamaprabhāḥ //
                <span class="ref">MatsP_161.58</span></p>
            
            
            <p id="MatsP_161.59">
               skandhavantaḥ suśākhāśca bahutālasamucchrayāḥ <br />
               añjanāśokavarṇāśca bahavaścitrakā drumāḥ //
                <span class="ref">MatsP_161.59</span></p>
            
            
            <p id="MatsP_161.60">
               varuṇo vatsanābhaśca panasāḥ saha candanaiḥ <br />
               nīpāḥ sumanasaścaiva nimbā aśvatthatindukāḥ //
                <span class="ref">MatsP_161.60</span></p>
            
            
            <p id="MatsP_161.61">
               pārijātāśca lodhrāśca mallikā bhadradāravaḥ <br />
               āmalakyastathā jambūlakucāḥ śailavālukāḥ //
                <span class="ref">MatsP_161.61</span></p>
            
            
            <p id="MatsP_161.62">
               kharjūryo nārikelāśca harītakavibhītakāḥ <br />
               kālīyakā drukālāśca hiṅgavaḥ pāriyātrakāḥ //
                <span class="ref">MatsP_161.62</span></p>
            
            
            <p id="MatsP_161.63">
               mandārakundalaktāśca pataṅgāḥ kuṭajāstathā <br />
               raktāḥ kuraṇṭakāścaiva nīlāścāgarubhiḥ saha //
                <span class="ref">MatsP_161.63</span></p>
            
            
            <p id="MatsP_161.64">
               kadambāścaiva bhavyāśca dāḍimā bījapūrakāḥ <br />
               saptaparṇāśca bilvāśca madhupairāvṛtāstathā //
                <span class="ref">MatsP_161.64</span></p>
            
            
            <p id="MatsP_161.65">
               aśokāśca tamālāśca nānāgulmalatāvṛtāḥ <br />
               madhūkāḥ saptaparṇāśca bahavaḥ kṣīrakā drumāḥ //
                <span class="ref">MatsP_161.65</span></p>
            
            
            <p id="MatsP_161.66">
               latāśca vividhākārāḥ patrapuṣpaphalopagāḥ <br />
               ete cānye ca bahavas tatra kānanajā drumāḥ //
                <span class="ref">MatsP_161.66</span></p>
            
            
            <p id="MatsP_161.67">
               nānāpuṣpaphalopetā vyarājanta samantataḥ <br />
               cakorāḥ śatapatrāśca mattakokilasārikāḥ //
                <span class="ref">MatsP_161.67</span></p>
            
            
            <p id="MatsP_161.68">
               puṣpitāḥ puṣpitāgraiśca saṃpatanti mahādrumāḥ <br />
               raktapītāruṇāstatra pādapāgragatāḥ khagāḥ //
                <span class="ref">MatsP_161.68</span></p>
            
            
            <p id="MatsP_161.69">
               parasparamavekṣante prahṛṣṭā jīvajīvakāḥ <br />
               tasyāṃ sabhāyāṃ daityendro hiraṇyakaśipustadā //
                <span class="ref">MatsP_161.69</span></p>
            
            
            <p id="MatsP_161.70">
               strīsahasraiḥ parivṛto vicitrābharaṇāmbaraḥ <br />
               anarghyamaṇivajrārciḥ śikhājvalitakuṇḍalaḥ //
                <span class="ref">MatsP_161.70</span></p>
            
            
            <p id="MatsP_161.71">
               āsīnaścāsane citre daśanalvapramāṇataḥ <br />
               divākaranibhe divye divyāstaraṇasaṃstṛte //
                <span class="ref">MatsP_161.71</span></p>
            
            
            <p id="MatsP_161.72">
               divyagandhavahastatra mārutaḥ susukho vavau <br />
               hiraṇyakaśipurdaitya āste jvalitakuṇḍalaḥ //
                <span class="ref">MatsP_161.72</span></p>
            
            
            <p id="MatsP_161.73">
               upacerurmahādaityaṃ hiraṇyakaśipuṃ tadā <br />
               divyatānena gītāni jagur gandharvasattamāḥ //
                <span class="ref">MatsP_161.73</span></p>
            
            
            <p id="MatsP_161.74">
               viśvācī sahajanyā ca pramlocetyabhiviśrutā <br />
               divyātha saurabheyī ca samīcī puñjikasthalī //
                <span class="ref">MatsP_161.74</span></p>
            
            
            <p id="MatsP_161.75">
               miśrakeśī ca rambhā ca citralekhā śucismitā <br />
               cārukeśī ghṛtācī ca menakā corvaśī tathā //
                <span class="ref">MatsP_161.75</span></p>
            
            
            <p id="MatsP_161.76">
               etāḥ sahasraśaścānyā nṛtyagītaviśāradāḥ <br />
               upatiṣṭhanti rājānaṃ hiraṇyakaśipuṃ prabhum //
                <span class="ref">MatsP_161.76</span></p>
            
            
            <p id="MatsP_161.77">
               tatrāsīnaṃ mahābāhuṃ hiraṇyakaśipuṃ prabhum <br />
               upāsate diteḥ putrāḥ sarve labdhavarāstathā //
                <span class="ref">MatsP_161.77</span></p>
            
            
            <p id="MatsP_161.78">
               tamapratimakarmāṇaṃ śataśo 'tha sahasraśaḥ <br />
               balirvirocanastatra narakaḥ pṛthivīsutaḥ //
                <span class="ref">MatsP_161.78</span></p>
            
            
            <p id="MatsP_161.79">
               prahlādo vipracittiśca gaviṣṭhaśca mahāsuraḥ <br />
               surahantā sunāmā ca pramatiḥ sumatirvaraḥ //
                <span class="ref">MatsP_161.79</span></p>
            
            
            <p id="MatsP_161.80">
               ghaṭodaro mahāpārśvaḥ krathanaḥ piṭharastathā <br />
               viśvarūpaḥ surūpaśca svabalaśca mahābalaḥ //
                <span class="ref">MatsP_161.80</span></p>
            
            
            <p id="MatsP_161.81">
               daśagrīvaśca vālī ca meghavāsā mahāsuraḥ <br />
               ghaṭāsyo 'kampanaścaiva prajanaścendratāpanaḥ //
                <span class="ref">MatsP_161.81</span></p>
            
            
            <p id="MatsP_161.82">
               daityadānavasaṃghāste sarve jvalitakuṇḍalāḥ <br />
               sragviṇo vāgminaḥ sarve sadaiva caritavratāḥ //
                <span class="ref">MatsP_161.82</span></p>
            
            
            <p id="MatsP_161.83">
               sarve labdhavarāḥ śūrāḥ sarve vigatamṛtyavaḥ <br />
               ete cānye ca bahavo hiraṇyakaśipuṃ prabhum //
                <span class="ref">MatsP_161.83</span></p>
            
            
            <p id="MatsP_161.84">
               upāsanti mahātmānaṃ sarve divyaparicchadāḥ <br />
               vimānairvividhākārair bhrājamānairivāgnibhiḥ //
                <span class="ref">MatsP_161.84</span></p>
            
            
            <p id="MatsP_161.85">
               mahendravapuṣaḥ sarve vicitrāṅgadabāhavaḥ <br />
               bhūṣitāṅgā diteḥ putrās tamupāsanta sarvaśaḥ //
                <span class="ref">MatsP_161.85</span></p>
            
            
            <p id="MatsP_161.86">
               tasyāṃ sabhāyāṃ divyāyām asurāḥ parvatopamāḥ <br />
               hiraṇyavapuṣaḥ sarve divākarasamaprabhāḥ //
                <span class="ref">MatsP_161.86</span></p>
            
            
            <p id="MatsP_161.87">
               na śrutaṃ naiva dṛṣṭaṃ hi hiraṇyakaśiporyathā <br />
               aiśvaryaṃ daityasiṃhasya yathā tasya mahātmanaḥ //
                <span class="ref">MatsP_161.87</span></p>
            
            
            <p id="MatsP_161.88">
               kanakarajatacitravedikāyāṃ parihṛtaratnavicitravīthikāyām <br />
               sa dadarśa mṛgādhipaḥ sabhāyāṃ suracitaratnagavākṣaśobhitāyām //
                <span class="ref">MatsP_161.88</span></p>
            
            
            <p id="MatsP_161.89">
               kanakavimalahārabhūṣitāṅgaṃ dititanayaṃ sa mṛgādhipo dadarśa <br />
               divasakaramahāprabhājvalantaṃ ditijasahasraśatairniṣevyamāṇam //
                <span class="ref">MatsP_161.89</span></p>
            
            </div>
         
         <div id="d1e157570">
            
            <h3>Matsya-Purāṇa 162</h3>
            *sūta uvāca
            
            
            <p id="MatsP_162.1">
               tato dṛṣṭvā mahātmānaṃ kālacakramivāgatam <br />
               narasiṃhavapuśchannaṃ bhasmacchannamivānalam //
                <span class="ref">MatsP_162.1</span></p>
            
            
            <p id="MatsP_162.2">
               hiraṇyakaśipoḥ putraḥ prahlādo nāma vīryavān <br />
               divyena cakṣuṣā siṃham apaśyaddevamāgatam //
                <span class="ref">MatsP_162.2</span></p>
            
            
            <p id="MatsP_162.3">
               te dṛṣṭvā rukmaśailābham apūrvāṃ tanumāśritam <br />
               vismitā dānavāḥ sarve hiraṇyakaśipuśca saḥ //
                <span class="ref">MatsP_162.3</span></p>
            
            *prahlāda uvāca
            
            
            <p id="MatsP_162.4">
               mahābāho mahārāja daityānāmādisaṃbhava <br />
               na śrutaṃ na ca no dṛṣṭaṃ nārasiṃhamidaṃ vapuḥ //
                <span class="ref">MatsP_162.4</span></p>
            
            
            <p id="MatsP_162.5">
               avyaktaprabhavaṃ divyaṃ kimidaṃ rūpamāgatam <br />
               daityāntakaraṇaṃ ghoraṃ saṃśatīva mano mama //
                <span class="ref">MatsP_162.5</span></p>
            
            
            <p id="MatsP_162.6">
               asya devāḥ śarīrasthāḥ sāgarāḥ saritaśca yāḥ <br />
               himavānpāriyātraśca ye cānye kulaparvatāḥ //
                <span class="ref">MatsP_162.6</span></p>
            
            
            <p id="MatsP_162.7">
               candramāśca sanakṣatrair ādityair vasubhiḥ saha <br />
               dhanado varuṇaścaiva yamaḥ śakraḥ śacīpatiḥ //
                <span class="ref">MatsP_162.7</span></p>
            
            
            <p id="MatsP_162.8">
               maruto devagandharvā ṛṣayaśca tapodhanāḥ <br />
               nāgā yakṣāḥ piśācāśca rākṣasā bhīmavikramāḥ //
                <span class="ref">MatsP_162.8</span></p>
            
            
            <p id="MatsP_162.9">
               brahmā devaḥ paśupatir lalāṭasthā bhramanti vai <br />
               sthāvarāṇi ca sarvāṇi jaṅgamāni tathaiva ca //
                <span class="ref">MatsP_162.9</span></p>
            
            
            <p id="MatsP_162.10">
               bhavāṃśca sahito 'smābhiḥ sarvairdaityagaṇairvṛtaḥ <br />
               vimānaśatasaṃkīrṇā tathaiva bhavataḥ sabhā //
                <span class="ref">MatsP_162.10</span></p>
            
            
            <p id="MatsP_162.11">
               sarvaṃ tribhuvanaṃ rājaṃl lokadharmāśca śāśvatāḥ <br />
               dṛśyante nārasiṃhe 'smiṃs tathedamakhilaṃ jagat //
                <span class="ref">MatsP_162.11</span></p>
            
            
            <p id="MatsP_162.12">
               prajāpatiścātra manur mahātmā grahāśca yogāśca mahīruhāśca <br />
               utpātakālaśca dhṛtirmatiśca ratiśca satyaṃ ca tapo damaśca //
                <span class="ref">MatsP_162.12</span></p>
            
            
            <p id="MatsP_162.13">
               sanatkumāraśca mahānubhāvo viśve ca devā ṛṣayaśca sarve <br />
               krodhaśca kāmaśca tathaiva harṣo dharmaśca mohaḥ pitaraśca sarve //
                <span class="ref">MatsP_162.13</span></p>
            
            
            <p id="MatsP_162.14">
               prahlādasya vacaḥ śrutvā hiraṇyakaśipuḥ prabhuḥ <br />
               uvāca dānavānsarvān gaṇāṃśca sa gaṇādhipaḥ //
                <span class="ref">MatsP_162.14</span></p>
            
            
            <p id="MatsP_162.15">
               mṛgendro gṛhyatāmeṣa apūrvāṃ tanumāsthitaḥ <br />
               yadi vā saṃśayaḥ kaścid vadhyatāṃ vanagocaraḥ //
                <span class="ref">MatsP_162.15</span></p>
            
            
            <p id="MatsP_162.16">
               te dānavagaṇā sarve mṛgendraṃ bhīmavikramam <br />
               parikṣipanto muditās trāsayāmāsurojasā //
                <span class="ref">MatsP_162.16</span></p>
            
            
            <p id="MatsP_162.17">
               siṃhanādaṃ vimucyātha narasiṃho mahābalaḥ <br />
               babhañja tāṃ sabhāṃ divyāṃ vyāditāsya ivāntakaḥ //
                <span class="ref">MatsP_162.17</span></p>
            
            
            <p id="MatsP_162.18">
               sabhāyāṃ bhajyamānāyāṃ hiraṇyakaśipuḥ svayam <br />
               cikṣepāstrāṇi siṃhasya roṣādvyākulalocanaḥ //
                <span class="ref">MatsP_162.18</span></p>
            
            
            <p id="MatsP_162.19">
               sarvāstrāṇāmatha jyeṣṭhaṃ daṇḍamantraṃ sudāruṇam <br />
               kālacakraṃ tathāghoraṃ viṣṇucakraṃ tathā param //
                <span class="ref">MatsP_162.19</span></p>
            
            
            <p id="MatsP_162.20">
               paitāmahaṃ tathātyugraṃ trailokyadahanaṃ mahat <br />
               vicitrāmaśanīṃ caiva śuṣkārdraṃ cāśanidvayam //
                <span class="ref">MatsP_162.20</span></p>
            
            
            <p id="MatsP_162.21">
               raudraṃ tathograṃ śūlaṃ ca kaṅkālaṃ musalaṃ tathā <br />
               mohanaṃ śoṣaṇaṃ caiva saṃtāpanavilāpanam //
                <span class="ref">MatsP_162.21</span></p>
            
            
            <p id="MatsP_162.22">
               vāyavyaṃ mathanaṃ caiva kāpālamatha kaiṅkaram <br />
               tathāpratihatāṃ śaktiṃ krauñcamastraṃ tathaiva ca //
                <span class="ref">MatsP_162.22</span></p>
            
            
            <p id="MatsP_162.23">
               astraṃ brahmaśiraścaiva somāstraṃ śiśiraṃ tathā <br />
               kampanaṃ śātanaṃ caiva tvāṣṭraṃ caiva subhairavam //
                <span class="ref">MatsP_162.23</span></p>
            
            
            <p id="MatsP_162.24">
               kālamudgaramakṣobhyaṃ tapanaṃ ca mahābalam <br />
               saṃvartanaṃ mohanaṃ ca tathā māyādharaṃ param //
                <span class="ref">MatsP_162.24</span></p>
            
            
            <p id="MatsP_162.25">
               gāndharvamastraṃ dayitam asiratnaṃ ca nandakam <br />
               prasvāpanaṃ pramathanaṃ vāruṇaṃ cāstramuttamam <br />
               astraṃ pāśupataṃ caiva yasyāpratihatā gatiḥ //
                <span class="ref">MatsP_162.25</span></p>
            
            
            <p id="MatsP_162.26">
               astraṃ hayaśiraścaiva brāhmamastraṃ tathaiva ca <br />
               nārāyaṇāstramaindraṃ ca sārpamastraṃ tathādbhutam //
                <span class="ref">MatsP_162.26</span></p>
            
            
            <p id="MatsP_162.27">
               paiśācamastramajitaṃ śoṣadaṃ śāmanaṃ tathā <br />
               mahābalaṃ bhāvanaṃ ca prasthāpanavikampane //
                <span class="ref">MatsP_162.27</span></p>
            
            
            <p id="MatsP_162.28">
               etānyastrāṇi divyāni hiraṇyakaśipustadā <br />
               asṛjannarasiṃhasya dīptasyāgnerivāhutim //
                <span class="ref">MatsP_162.28</span></p>
            
            
            <p id="MatsP_162.29">
               astraiḥ prajvalitaiḥ siṃham āvṛṇodasurottamaḥ <br />
               vivasvān gharmasamaye himavantamivāṃśubhiḥ //
                <span class="ref">MatsP_162.29</span></p>
            
            
            <p id="MatsP_162.30">
               sa hyamarṣānilodbhūto daityānāṃ sainyasāgaraḥ <br />
               kṣaṇena plāvayāmāsa mainākamiva sāgaraḥ //
                <span class="ref">MatsP_162.30</span></p>
            
            
            <p id="MatsP_162.31">
               prāsaiḥ pāśaiśca khaḍgaiśca gadābhirmusalaistathā <br />
               vajrairaśanibhiścaiva sāgnibhiśca mahādrumaiḥ //
                <span class="ref">MatsP_162.31</span></p>
            
            
            <p id="MatsP_162.32">
               mudgarairbhindipālaiśca śilolūkhalaparvataiḥ <br />
               śataghnībhiśca dīptābhir daṇḍairapi sudāruṇaiḥ //
                <span class="ref">MatsP_162.32</span></p>
            
            
            <p id="MatsP_162.33">
               te dānavāḥ pāśagṛhītahastā mahendratulyāśanivajravegāḥ <br />
               samantato 'bhyudyatabāhukāyāḥ sthitāstriśīrṣā iva nāgapāśāḥ //
                <span class="ref">MatsP_162.33</span></p>
            
            
            <p id="MatsP_162.34">
               suvarṇamālākulabhūṣitāṅgāḥ pītāṃśukābhogavibhāvitāṅgāḥ <br />
               muktāvalīdāmasanāthakakṣā haṃsā ivābhānti viśālapakṣāḥ //
                <span class="ref">MatsP_162.34</span></p>
            
            
            <p id="MatsP_162.35">
               teṣāṃ tu vāyupratimaujasāṃ vai keyūramaulīvalayotkaṭānām <br />
               tānyuttamāṅgānyabhito vibhānti prabhātasūryāṃśusamaprabhāṇi //
                <span class="ref">MatsP_162.35</span></p>
            
            
            <p id="MatsP_162.36*">
               kṣipadbhir ugrair jvalitair mahābalair mahāstrapūgaiḥ susamāvṛto babhau /<br />
               giriryathā saṃtatavarṣibhir ghanaiḥ kṛtāndhakārāntarakaṃdaro drumaiḥ //
                <span class="ref">MatsP_162.36*</span></p>
            
            
            <p id="MatsP_162.37*">
               tairhanyamāno 'pi mahāstrajālair mahābalair daityagaṇaiḥ sametaiḥ /<br />
               nākampatājau bhagavānpratāpasthitaḥ prakṛtyā himavānivācalaḥ //
                <span class="ref">MatsP_162.37*</span></p>
            
            
            <p id="MatsP_162.38*">
               saṃtrāsitāstena nṛsiṃharūpiṇā diteḥ sutāḥ pāvakatulyatejasā /<br />
               bhayādviceluḥ pavanoddhutāṅgā yathormayaḥ sāgaravārisaṃbhavāḥ //
                <span class="ref">MatsP_162.38*</span></p>
            
            </div>
         
         <div id="d1e158279">
            
            <h3>Matsya-Purāṇa 163</h3>
            *sūta uvāca
            
            
            <p id="MatsP_163.1">
               kharāḥ kharamukhāścaiva makarāśīviṣānanāḥ <br />
               īhāmṛgamukhāścānye varāhamukhasaṃsthitāḥ //
                <span class="ref">MatsP_163.1</span></p>
            
            
            <p id="MatsP_163.2">
               bālasūryamukhāścānye dhūmaketumukhāstathā <br />
               ardhacandrārdhavaktrāśca agnidīptamukhāstathā //
                <span class="ref">MatsP_163.2</span></p>
            
            
            <p id="MatsP_163.3">
               haṃsakukkuṭavaktrāśca vyāditāsyā bhayāvahāḥ <br />
               siṃhāsyā lelihānāśca kākagṛdhramukhāstathā //
                <span class="ref">MatsP_163.3</span></p>
            
            
            <p id="MatsP_163.4">
               dvijihvakā vakraśīrṣās tatholkāmukhasaṃsthitāḥ <br />
               mahāgrāhamukhāścānye dānavā baladarpitāḥ //
                <span class="ref">MatsP_163.4</span></p>
            
            
            <p id="MatsP_163.5">
               śailasaṃvarṣmaṇas tasya śarīre śaravṛṣṭibhiḥ <br />
               avadhyasya mṛgendrasya na vyathāṃ cakrurāhave //
                <span class="ref">MatsP_163.5</span></p>
            
            
            <p id="MatsP_163.6">
               evaṃ bhūyo 'parānghorān asṛjandānaveśvarāḥ <br />
               mṛgendrasyopari kruddhā niḥśvasanta ivoragāḥ //
                <span class="ref">MatsP_163.6</span></p>
            
            
            <p id="MatsP_163.7">
               te dānavaśarā ghorā dānavendrasamīritāḥ <br />
               vilayaṃ jagmurākāśe khadyotā iva parvate //
                <span class="ref">MatsP_163.7</span></p>
            
            
            <p id="MatsP_163.8">
               tataścakrāṇi divyāni daityāḥ krodhasamanvitāḥ <br />
               mṛgendrāyāsṛjannāśu jvalitāni samantataḥ //
                <span class="ref">MatsP_163.8</span></p>
            
            
            <p id="MatsP_163.9">
               tairāsīdgaganaṃ cakraiḥ saṃpatadbhiritastataḥ <br />
               yugānte saṃprakāśadbhiś candrādityagrahairiva //
                <span class="ref">MatsP_163.9</span></p>
            
            
            <p id="MatsP_163.10">
               tāni sarvāṇi cakrāṇi mṛgendreṇa mahātmanā <br />
               grastānyudīrṇāni tadā pāvakārciḥsamāni vai //
                <span class="ref">MatsP_163.10</span></p>
            
            
            <p id="MatsP_163.11">
               tāni cakrāṇi vadane viśamānāni bhānti vai <br />
               meghodaradarīṣveva candrasūryagrahā iva //
                <span class="ref">MatsP_163.11</span></p>
            
            
            <p id="MatsP_163.12">
               hiraṇyakaśipurdaityo bhūyaḥ prāsṛjadūrjitām <br />
               śaktiṃ prajvalitāṃ ghorāṃ dhautaśastrataḍitprabhām //
                <span class="ref">MatsP_163.12</span></p>
            
            
            <p id="MatsP_163.13">
               tāmāpatantīṃ samprekṣya mṛgendraḥ śaktimujjvalām <br />
               huṃkāreṇaiva raudreṇa babhañja bhagavāṃstadā //
                <span class="ref">MatsP_163.13</span></p>
            
            
            <p id="MatsP_163.14">
               rarāja bhagnā sā śaktir mṛgendreṇa mahītale <br />
               savisphuliṅgā jvalitā maholkeva divaścyutā //
                <span class="ref">MatsP_163.14</span></p>
            
            
            <p id="MatsP_163.15">
               nārācapaṅktiḥ siṃhasya prāptā reje 'vidūrataḥ <br />
               nīlotpalapalāśānāṃ mālevojjvaladarśanā //
                <span class="ref">MatsP_163.15</span></p>
            
            
            <p id="MatsP_163.16">
               sa garjitvā yathānyāyaṃ vikramya ca yathāsukham <br />
               tatsainyam utsāritavāṃs tṛṇāgrāṇīva mārutaḥ //
                <span class="ref">MatsP_163.16</span></p>
            
            
            <p id="MatsP_163.17">
               tato 'śmavarṣaṃ daityendrā vyamṛjanta nabhogatāḥ <br />
               nagamātraiḥ śilākhaṇḍair giriśṛṅgairmahāprabhaiḥ //
                <span class="ref">MatsP_163.17</span></p>
            
            
            <p id="MatsP_163.18">
               tadaśmavarṣaṃ siṃhasya mahanmūrdhani pātitam <br />
               diśo daśa vikīrṇā vai khadyotaprakarā iva //
                <span class="ref">MatsP_163.18</span></p>
            
            
            <p id="MatsP_163.19">
               tadāśmaughair daityagaṇāḥ punaḥ siṃhamariṃdamam <br />
               chādayāṃcakrire meghā dhārābhiriva parvatam //
                <span class="ref">MatsP_163.19</span></p>
            
            
            <p id="MatsP_163.20">
               na ca taṃ cālayāmāsur daityaughā devasattamam <br />
               bhīmavego 'calaśreṣṭhaṃ samudra iva mandaram //
                <span class="ref">MatsP_163.20</span></p>
            
            
            <p id="MatsP_163.21">
               tato 'śmavarṣe vihate jalavarṣamanantaram <br />
               dhārābhirakṣamātrābhiḥ prādurāsītsamantataḥ //
                <span class="ref">MatsP_163.21</span></p>
            
            
            <p id="MatsP_163.22">
               nabhasaḥ pracyutā dhārās tigmavegāḥ samantataḥ <br />
               āvṛtya sarvato vyoma diśaścopadiśastathā //
                <span class="ref">MatsP_163.22</span></p>
            
            
            <p id="MatsP_163.23">
               dhārā divi ca sarvatra vasudhāyāṃ ca sarvaśaḥ <br />
               na spṛśanti ca tā devaṃ nipatantyo 'niśaṃ bhuvi //
                <span class="ref">MatsP_163.23</span></p>
            
            
            <p id="MatsP_163.24">
               bāhyato vavṛṣurvarṣaṃ nopariṣṭācca vavṛṣuḥ <br />
               mṛgendrapratirūpasya sthitasya yudhi māyayā //
                <span class="ref">MatsP_163.24</span></p>
            
            
            <p id="MatsP_163.25">
               hate 'śmavarṣe tumule jalavarṣe ca śoṣite <br />
               so 'sṛjaddānavo māyām agnivāyusamīritām //
                <span class="ref">MatsP_163.25</span></p>
            
            
            <p id="MatsP_163.26">
               mahendrastoyadaiḥ sārdhaṃ sahasrākṣo mahādyutiḥ <br />
               mahatā toyavarṣeṇa śamayāmāsa pāvakam //
                <span class="ref">MatsP_163.26</span></p>
            
            
            <p id="MatsP_163.27">
               tasyāṃ pratihatāyāṃ tu māyāyāṃ yudhi dānavaḥ <br />
               asṛjadghorasaṃkāśaṃ tamastīvraṃ samantataḥ //
                <span class="ref">MatsP_163.27</span></p>
            
            
            <p id="MatsP_163.28">
               tamasā saṃvṛte loke daityeṣvāttāyudheṣu ca <br />
               svatejasā parivṛto divākara ivābabhau //
                <span class="ref">MatsP_163.28</span></p>
            
            
            <p id="MatsP_163.29">
               triśikhāṃ bhrukuṭīṃ cāsya dadṛśurdānavā raṇe <br />
               lalāṭasthāṃ triśūlāṅkāṃ gaṅgāṃ tripathagāmiva //
                <span class="ref">MatsP_163.29</span></p>
            
            
            <p id="MatsP_163.30">
               tataḥ sarvāsu māyāsu hatāsu ditinandanāḥ <br />
               hiraṇyakaśipuṃ daityaṃ vivarṇāḥ śaraṇaṃ yayuḥ //
                <span class="ref">MatsP_163.30</span></p>
            
            
            <p id="MatsP_163.31">
               tataḥ prajvalitaḥ krodhāt pradahanniva tejasā <br />
               tasminkruddhe tu daityendre tamobhūtamabhūjjagat //
                <span class="ref">MatsP_163.31</span></p>
            
            
            <p id="MatsP_163.32">
               āvahaḥ pravahaścaiva vivaho 'tha hyudāvahaḥ <br />
               parāvahaḥ saṃvahaśca mahābalaparākramāḥ //
                <span class="ref">MatsP_163.32</span></p>
            
            
            <p id="MatsP_163.33">
               tathā parivahaḥ śrīmān utpātabhayaśaṃsinaḥ <br />
               ityevaṃ kṣubhitāḥ sapta maruto gaganecarāḥ //
                <span class="ref">MatsP_163.33</span></p>
            
            
            <p id="MatsP_163.34">
               ye grahāḥ sarvalokasya kṣaye prādurbhavanti vai <br />
               te sarve gagane dṛṣṭā vyacaranta yathāsukham //
                <span class="ref">MatsP_163.34</span></p>
            
            
            <p id="MatsP_163.35">
               ayogataścāpyacaran mārgaṃ niśi niśācaraḥ <br />
               sagrahaḥ saha nakṣatrair ākāpatirariṃdamaḥ //
                <span class="ref">MatsP_163.35</span></p>
            
            
            <p id="MatsP_163.36">
               vivarṇatāṃ ca bhagavān gato divi divākaraḥ <br />
               kṛṣṇaṃ kabandhaṃ ca tathā lakṣyate sumahaddivi //
                <span class="ref">MatsP_163.36</span></p>
            
            
            <p id="MatsP_163.37">
               amuñcaccārciṣāṃ vṛndaṃ bhūmivṛttir vibhāvasuḥ <br />
               gaganasthaśca bhagavān abhīkṣṇaṃ paridṛśyate //
                <span class="ref">MatsP_163.37</span></p>
            
            
            <p id="MatsP_163.38">
               sapta dhūmranibhā ghorāḥ sūryā divi samutthitāḥ <br />
               somasya gaganasthasya grahāstiṣṭhanti śṛṅgagāḥ //
                <span class="ref">MatsP_163.38</span></p>
            
            
            <p id="MatsP_163.39">
               vāme tu dakṣiṇe caiva sthitau śukrabṛhaspatī <br />
               śanaiścaro lohitāṅgo jvalanāṅgasamadyutiḥ //
                <span class="ref">MatsP_163.39</span></p>
            
            
            <p id="MatsP_163.40">
               samaṃ samadhirohantaḥ sarve te gaganecarāḥ <br />
               śṛṅgāṇi śanakairghorā yugāntāvartino grahāḥ //
                <span class="ref">MatsP_163.40</span></p>
            
            
            <p id="MatsP_163.41">
               candramāśca sanakṣatrair grahaiḥ saha tamonudaḥ <br />
               carācaravināśāya rohiṇīṃ nābhyanandata //
                <span class="ref">MatsP_163.41</span></p>
            
            
            <p id="MatsP_163.42">
               gṛhīto rāhuṇā candra ulkābhirabhihanyate <br />
               ulkāḥ prajvalitāścandre vicaranti yathāsukham //
                <span class="ref">MatsP_163.42</span></p>
            
            
            <p id="MatsP_163.43">
               devānāmapi yo devaḥ so 'pyavarṣata śoṇitam <br />
               apatangaganādulkā vidyudrūpā mahāsvanāḥ //
                <span class="ref">MatsP_163.43</span></p>
            
            
            <p id="MatsP_163.44">
               akāle ca drumāḥ sarve puṣpanti ca phalanti ca <br />
               latāśca saphalāḥ sarvā ye cāhurdaityanāśanam //
                <span class="ref">MatsP_163.44</span></p>
            
            
            <p id="MatsP_163.45">
               phalaiḥ phalānyajāyanta puṣpaiḥ puṣpaṃ tathaiva ca <br />
               unmīlanti nimīlanti hasanti ca rudanti ca //
                <span class="ref">MatsP_163.45</span></p>
            
            
            <p id="MatsP_163.46">
               vikrośanti ca gambhīrā dhūmayanti jvalanti ca <br />
               pratimāḥ sarvadevānāṃ vedayanti mahadbhayam //
                <span class="ref">MatsP_163.46</span></p>
            
            
            <p id="MatsP_163.47">
               āraṇyaiḥ saha saṃsṛṣṭā grāmyāśca mṛgapakṣiṇaḥ <br />
               cakruḥ subhairavaṃ tatra mahāyuddhamupasthitam //
                <span class="ref">MatsP_163.47</span></p>
            
            
            <p id="MatsP_163.48">
               nadyaśca pratikūlāni vahanti kaluṣodakāḥ <br />
               na prakāśanti ca diśo raktareṇusamākulāḥ //
                <span class="ref">MatsP_163.48</span></p>
            
            
            <p id="MatsP_163.49">
               vānaspatyo na pūjyante pūjanārhāḥ kathaṃcana <br />
               vāyuvegena hanyante bhajyante praṇamanti ca //
                <span class="ref">MatsP_163.49</span></p>
            
            
            <p id="MatsP_163.50">
               yadā ca sarvabhūtānāṃ chāyā na parivartate <br />
               aparāhṇagate sūrye lokānāṃ yugasaṃkṣaye //
                <span class="ref">MatsP_163.50</span></p>
            
            
            <p id="MatsP_163.51">
               tadā hiraṇyakaśipor daityasyopari veśmanaḥ <br />
               bhāṇḍāgārāyudhāgāre niviṣṭamabhavanmadhu //
                <span class="ref">MatsP_163.51</span></p>
            
            
            <p id="MatsP_163.52">
               asurāṇāṃ vināśāya surāṇāṃ vijayāya ca <br />
               dṛśyante vividhotpātā ghorā ghoranidarśanāḥ //
                <span class="ref">MatsP_163.52</span></p>
            
            
            <p id="MatsP_163.53">
               ete cānye ca bahavo ghorotpātāḥ samutthitāḥ <br />
               daityendrasya vināśāya dṛśyante kālanirmitāḥ //
                <span class="ref">MatsP_163.53</span></p>
            
            
            <p id="MatsP_163.54">
               medinyāṃ kampamānāyāṃ daityendreṇa mahātmanā <br />
               mahīdharā nāgagaṇā nipeturamitaujasaḥ //
                <span class="ref">MatsP_163.54</span></p>
            
            
            <p id="MatsP_163.55">
               viṣajvālākulairvaktrair vimuñcanto hutāśanam <br />
               catuḥśīrṣāḥ pañcaśīrṣāḥ saptaśīrṣāśca pannagāḥ //
                <span class="ref">MatsP_163.55</span></p>
            
            
            <p id="MatsP_163.56">
               vāsukistakṣakaścaiva karkoṭakadhanaṃjayau <br />
               elāmukhaḥ kāliyaśca mahāpadmaśca vīryavān //
                <span class="ref">MatsP_163.56</span></p>
            
            
            <p id="MatsP_163.57">
               sahasraśīrṣā nāgo vai hematāladhvajaḥ prabhuḥ <br />
               śeṣo 'nanto mahābhāgo duṣprakampyaḥ prakampitaḥ //
                <span class="ref">MatsP_163.57</span></p>
            
            
            <p id="MatsP_163.58">
               dīptānyantarjalasthāni pṛthivīdharaṇāni ca <br />
               tadā kruddhena mahatā kampitāni samantataḥ //
                <span class="ref">MatsP_163.58</span></p>
            
            
            <p id="MatsP_163.59">
               nāgāstejodharāścāpi pātālatalacāriṇaḥ <br />
               hiraṇyakaśipurdaityas tadā saṃspṛṣṭavānmahīm //
                <span class="ref">MatsP_163.59</span></p>
            
            
            <p id="MatsP_163.60">
               saṃdaṣṭauṣṭhapuṭaḥ krodhād vārāha iva pūrvajaḥ <br />
               nadī bhāgīrathī caiva sarayūḥ kauśikī tathā //
                <span class="ref">MatsP_163.60</span></p>
            
            
            <p id="MatsP_163.61">
               yamunā tvatha kāverī kṛṣṇaveṇā ca nimnagā <br />
               suveṇā ca mahābhāgā nadī godāvarī tathā //
                <span class="ref">MatsP_163.61</span></p>
            
            
            <p id="MatsP_163.62">
               carmaṇvatī ca sindhuśca tathā nadanadīpatiḥ <br />
               kamalaprabhavaścaiva śoṇo maṇinibhodakaḥ //
                <span class="ref">MatsP_163.62</span></p>
            
            
            <p id="MatsP_163.63">
               narmadā śubhatoyā ca tathā vetravatī nadī <br />
               gomatī gokulākīrṇā tathā pūrvasarasvatī //
                <span class="ref">MatsP_163.63</span></p>
            
            
            <p id="MatsP_163.64">
               mahī kālamahī caiva tamasā puṣpavāhinī <br />
               jambūdvīpaṃ ratnavaṭaṃ sarvaratnopaśobhitam //
                <span class="ref">MatsP_163.64</span></p>
            
            
            <p id="MatsP_163.65">
               suvarṇaprakaṭaṃ caiva suvarṇākaramaṇḍitam <br />
               mahānadaṃ ca lauhityaṃ śailakānanaśobhitam //
                <span class="ref">MatsP_163.65</span></p>
            
            
            <p id="MatsP_163.66">
               pattanaṃ kośakaraṇam ṛṣivīrajanākaram <br />
               māgadhāśca mahāgrāmā muṇḍāḥ śuṅgāstathaiva ca //
                <span class="ref">MatsP_163.66</span></p>
            
            
            <p id="MatsP_163.67">
               suhmā mallā videhāśca mālavāḥ kāśikosalāḥ <br />
               bhavanaṃ vainateyasya daityendreṇābhikampitam //
                <span class="ref">MatsP_163.67</span></p>
            
            
            <p id="MatsP_163.68">
               kailāsaśikharākāraṃ yatkṛtaṃ viśvakarmaṇā <br />
               raktatoyo mahābhīmo lauhityo nāma sāgaraḥ //
                <span class="ref">MatsP_163.68</span></p>
            
            
            <p id="MatsP_163.69">
               udayaśca mahāśaila ucchritaḥ śatayojanam <br />
               suvarṇavedikaḥ śrīmān meghapaṅktiniṣevitaḥ //
                <span class="ref">MatsP_163.69</span></p>
            
            
            <p id="MatsP_163.70">
               bhrājamāno 'rkasadṛśair jātarūpamayairdrumaiḥ <br />
               śālaistālaistamālaiśca karṇikāraiśca puṣpitaiḥ //
                <span class="ref">MatsP_163.70</span></p>
            
            
            <p id="MatsP_163.71">
               ayomukhaśca vikhyātaḥ parvato dhātumaṇḍitaḥ <br />
               tamālavanagandhaśca parvato malayaḥ śubhaḥ //
                <span class="ref">MatsP_163.71</span></p>
            
            
            <p id="MatsP_163.72">
               surāṣṭrāśca sabāhlīkāḥ śūrābhīrāstathaiva ca <br />
               bhojāḥ pāṇḍyāśca vaṅgāśca kaliṅgāstāmraliptakāḥ //
                <span class="ref">MatsP_163.72</span></p>
            
            
            <p id="MatsP_163.73">
               tathaivauṇḍrāśca pauṇḍrāśca vāmacūḍāḥ sakeralāḥ <br />
               kṣobhitāstena daityena sadevāścāpsarogaṇāḥ //
                <span class="ref">MatsP_163.73</span></p>
            
            
            <p id="MatsP_163.74">
               agastyabhavanaṃ caiva yadagamyaṃ kṛtaṃ purā <br />
               siddhacāraṇasaṃghaśca viprakīrṇaṃ manoharam //
                <span class="ref">MatsP_163.74</span></p>
            
            
            <p id="MatsP_163.75">
               vicitranānāvihagaṃ supuṣpitamahādrumam <br />
               jātarūpamayaiḥ śṛṅgair apsarogaṇanāditam //
                <span class="ref">MatsP_163.75</span></p>
            
            
            <p id="MatsP_163.76">
               giripuṣpitakaścaiva lakṣmīvānpriyadarśanaḥ <br />
               utthitaḥ sāgaraṃ bhittvā viśrāmaścandrasūryayoḥ <br />
               rarāja sumahāśṛṅgair gaganaṃ vilikhanniva //
                <span class="ref">MatsP_163.76</span></p>
            
            
            <p id="MatsP_163.77">
               candrasūryāṃśusaṃkāśaiḥ sāgarāmbusamāvṛtaiḥ <br />
               vidyutvānsarvataḥ śrīmān āyataḥ śatayojanam //
                <span class="ref">MatsP_163.77</span></p>
            
            
            <p id="MatsP_163.78">
               vidyutāṃ yatra saṃpātā nipātyante nagottame <br />
               ṛṣabhaḥ parvataścaiva śrīmānvṛṣabhasaṃjñitaḥ //
                <span class="ref">MatsP_163.78</span></p>
            
            
            <p id="MatsP_163.79">
               kuñjaraḥ parvataḥ śrīmān yatrāgastyagṛhaṃ śubham <br />
               viśālākṣaśca durdharṣaḥ sarpāṇāmālayaḥ purī //
                <span class="ref">MatsP_163.79</span></p>
            
            
            <p id="MatsP_163.80">
               tathā bhogavatī cāpi daityendreṇābhikampitā <br />
               mahāseno giriścaiva pāriyātraśca parvataḥ //
                <span class="ref">MatsP_163.80</span></p>
            
            
            <p id="MatsP_163.81">
               cakravāṃśca giriśreṣṭho vārāhaścaiva parvataḥ <br />
               prāgjyautiṣapuraṃ cāpi jātarūpamayaṃ śubham //
                <span class="ref">MatsP_163.81</span></p>
            
            
            <p id="MatsP_163.82">
               yasminvasati duṣṭātmā narako nāma dānavaḥ <br />
               meghaśca parvataśreṣṭho meghagambhīraniḥsvanaḥ //
                <span class="ref">MatsP_163.82</span></p>
            
            
            <p id="MatsP_163.83">
               ṣaṣṭistatra sahasrāṇi parvatānāṃ dvijottamāḥ <br />
               taruṇādityasaṃkāśo merustatra mahāgiriḥ //
                <span class="ref">MatsP_163.83</span></p>
            
            
            <p id="MatsP_163.84">
               yakṣarākṣasagandharvair nityaṃ sevitakaṃdaraḥ <br />
               hemagarbho mahāśailas tathā hemasakho giriḥ //
                <span class="ref">MatsP_163.84</span></p>
            
            
            <p id="MatsP_163.85">
               kailāsaścaiva śailendro dānavendreṇa kampitaḥ <br />
               hemapuṣkarasaṃchannaṃ tena vaikhānasaṃ saraḥ //
                <span class="ref">MatsP_163.85</span></p>
            
            
            <p id="MatsP_163.86">
               kampitaṃ mānasaṃ caiva haṃsakāraṇḍavākulam <br />
               triśṛṅgaparvataścaiva kumārī ca saridvarā //
                <span class="ref">MatsP_163.86</span></p>
            
            
            <p id="MatsP_163.87">
               tuṣāracayasaṃchanno mandaraścāpi parvataḥ <br />
               uśīrabinduśca giriś candraprasthastathādrirāṭ //
                <span class="ref">MatsP_163.87</span></p>
            
            
            <p id="MatsP_163.88">
               prajāpatigiriścaiva tathā puṣkaraparvataḥ <br />
               devābhraparvataścaiva tathā vai reṇuko giriḥ //
                <span class="ref">MatsP_163.88</span></p>
            
            
            <p id="MatsP_163.89">
               krauñcaḥ saptarṣiśailaśca dhūmravarṇaśca parvataḥ <br />
               ete cānye ca girayo deśā janapadāstathā //
                <span class="ref">MatsP_163.89</span></p>
            
            
            <p id="MatsP_163.90">
               nadyaḥ sasāgarāḥ sarvāḥ so 'kampayata dānavaḥ <br />
               kapilaśca mahīputro vyāghravāṃścaiva kampitaḥ //
                <span class="ref">MatsP_163.90</span></p>
            
            
            <p id="MatsP_163.91">
               khecarāśca satīputrāḥ pātālatalavāsinaḥ <br />
               gaṇastathā paro raudro meghanāmāṅkuśāyudhaḥ //
                <span class="ref">MatsP_163.91</span></p>
            
            
            <p id="MatsP_163.92">
               ūrdhvago bhīmavegaśca sarva evābhikampitāḥ <br />
               gadī śūlī karālaśca hiraṇyakaśipustadā //
                <span class="ref">MatsP_163.92</span></p>
            
            
            <p id="MatsP_163.93">
               jīmūtaghanasaṃkāśo jīmūtaghananiḥsvanaḥ <br />
               jīmūtaghananirghoṣo jīmūta iva vegavān //
                <span class="ref">MatsP_163.93</span></p>
            
            
            <p id="MatsP_163.94">
               devārirditijo vīro nṛsiṃhaṃ samupādravat <br />
               samutpatya tatastīkṣṇair mṛgendreṇa mahānakhaiḥ <br />
               tadoṃkārasahāyena vidārya nihato yudhi //
                <span class="ref">MatsP_163.94</span></p>
            
            
            <p id="MatsP_163.95">
               mahī ca kālaśca śaśī nabhaśca grahāśca sūryaśca diśaśca sarvāḥ <br />
               nadyaśca śailāśca mahārṇavāśca gatāḥ prasādaṃ ditiputranāśāt //
                <span class="ref">MatsP_163.95</span></p>
            
            
            <p id="MatsP_163.96">
               tataḥ pramuditā devā ṛṣayaśca tapodhanāḥ <br />
               tuṣṭuvurnāmabhirdivyair ādidevaṃ sanātanam //
                <span class="ref">MatsP_163.96</span></p>
            
            
            <p id="MatsP_163.97">
               yattvayā vihitaṃ deva nārasiṃhamidaṃ vapuḥ <br />
               etadevārcayiṣyanti parāvaravido janāḥ //
                <span class="ref">MatsP_163.97</span></p>
            
            *devā ūcuḥ
            
            
            <p id="MatsP_163.98">
               bhavānbrahmā ca rudraśca mahendro devasattamaḥ <br />
               bhavānkartā vikartā ca lokānāṃ prabhavo 'vyayaḥ //
                <span class="ref">MatsP_163.98</span></p>
            
            
            <p id="MatsP_163.99">
               parāṃ ca siddhiṃ ca paraṃ ca devaṃ paraṃ ca mantraṃ paramaṃ haviśca <br />
               paraṃ ca dharmaṃ paramaṃ ca viśvaṃ tvāmāhuragryaṃ puruṣaṃ purāṇam //
                <span class="ref">MatsP_163.99</span></p>
            
            
            <p id="MatsP_163.100">
               paraṃ śarīraṃ paramaṃ ca brahma paraṃ ca yogaṃ paramāṃ ca vāṇīm <br />
               paraṃ rahasyaṃ paramāṃ gatiṃ ca tvāmāhuragryaṃ puruṣaṃ purāṇam //
                <span class="ref">MatsP_163.100</span></p>
            
            
            <p id="MatsP_163.101">
               evaṃ parasyāpi paraṃ padaṃ yat paraṃ parasyāpi paraṃ ca devam <br />
               paraṃ parasyāpi paraṃ ca bhūtaṃ tvāmāhuragryaṃ puruṣaṃ purāṇam //
                <span class="ref">MatsP_163.101</span></p>
            
            
            <p id="MatsP_163.102">
               paraṃ parasyāpi paraṃ rahasyaṃ paraṃ parasyāpi paraṃ mahattvam <br />
               paraṃ parasyāpi paraṃ mahadyat tvāmāhuragryaṃ puruṣaṃ purāṇam //
                <span class="ref">MatsP_163.102</span></p>
            
            
            <p id="MatsP_163.103">
               paraṃ parasyāpi paraṃ nidhānaṃ paraṃ parasyāpi paraṃ pavitram <br />
               paraṃ parasyāpi paraṃ ca dāntaṃ tvāmāhuragryaṃ puruṣaṃ purāṇam //
                <span class="ref">MatsP_163.103</span></p>
            
            
            <p id="MatsP_163.104">
               evamuktvā tu bhagavān sarvalokapitāmahaḥ <br />
               stutvā nārāyaṇaṃ devaṃ brahmalokaṃ gataḥ prabhuḥ //
                <span class="ref">MatsP_163.104</span></p>
            
            
            <p id="MatsP_163.105">
               tato nadatsu tūryeṣu nṛtyantīṣvapsaraḥsu ca <br />
               kṣīrodasyottaraṃ kūlaṃ jagāma harirīśvaraḥ //
                <span class="ref">MatsP_163.105</span></p>
            
            
            <p id="MatsP_163.106">
               nārasiṃhaṃ vapurdevaḥ sthāpayitvā sudīptimat <br />
               paurāṇaṃ rūpamāsthāya prayayau garuḍadhvajaḥ //
                <span class="ref">MatsP_163.106</span></p>
            
            
            <p id="MatsP_163.107">
               aṣṭacakreṇa yānena bhūtayutena bhāsvatā <br />
               avyaktaprakṛtirdevaḥ svasthānaṃ gatavānprabhuḥ //
                <span class="ref">MatsP_163.107</span></p>
            
            </div>
         
         <div id="d1e160355">
            
            <h3>Matsya-Purāṇa 164</h3>
            *ṛṣaya ūcuḥ
            
            
            <p id="MatsP_164.1">
               kathitaṃ narasiṃhasya māhātmyaṃ vistareṇa ca <br />
               punastasyaiva māhātmyam anyadvistarato vada //
                <span class="ref">MatsP_164.1</span></p>
            
            
            <p id="MatsP_164.2">
               padmarūpamabhūdetat kathaṃ hemamayaṃ jagat <br />
               kathaṃ ca vaiṣṇavī sṛṣṭiḥ padmamadhye 'bhavatpurā //
                <span class="ref">MatsP_164.2</span></p>
            
            *sūta uvāca
            
            
            <p id="MatsP_164.3">
               śrutvā ca narasiṃhasya māhātmyaṃ ravinandanaḥ <br />
               vismayotphullanayanaḥ punaḥ papraccha keśavam //
                <span class="ref">MatsP_164.3</span></p>
            
            *manuruvāca
            
            
            <p id="MatsP_164.4">
               kathaṃ pādme mahākalpe tava padmamayaṃ jagat <br />
               jalārṇavagatasyeha nābhau jātaṃ janārdana //
                <span class="ref">MatsP_164.4</span></p>
            
            
            <p id="MatsP_164.5">
               prabhāvātpadmanābhasya svapataḥ sāgarāmbhasi <br />
               puṣkare ca kathaṃ bhūtā devāḥ sarṣigaṇāḥ purā //
                <span class="ref">MatsP_164.5</span></p>
            
            
            <p id="MatsP_164.6">
               etadākhyāhi nikhilaṃ yogaṃ yogavidāṃ pate <br />
               śṛṇvatastasya me kīrtiṃ na tṛptirupajāyate //
                <span class="ref">MatsP_164.6</span></p>
            
            
            <p id="MatsP_164.7">
               kiyatā caiva kālena śete vai puruṣottamaḥ <br />
               kiyantaṃ vā svapiti ca ko 'sya kālasya saṃbhavaḥ //
                <span class="ref">MatsP_164.7</span></p>
            
            
            <p id="MatsP_164.8">
               kiyatā vātha kālena hy uttiṣṭhati mahāyaśāḥ <br />
               kathaṃ cotthāya bhagavān sṛjate nikhilaṃ jagat //
                <span class="ref">MatsP_164.8</span></p>
            
            
            <p id="MatsP_164.9">
               ke prajāpatayastāvad āsanpūrvaṃ mahāmune <br />
               kathaṃ nirmitavāṃścaiva citraṃ lokaṃ sanātanam //
                <span class="ref">MatsP_164.9</span></p>
            
            
            <p id="MatsP_164.10">
               kathamekārṇave śūnye naṣṭasthāvarajaṅgame <br />
               dagdhe devāsuranare pranaṣṭoragarākṣase //
                <span class="ref">MatsP_164.10</span></p>
            
            
            <p id="MatsP_164.11">
               naṣṭānilānale loke naṣṭākāśamahītale <br />
               kevalaṃ gahvarībhūte mahābhūtaviparyaye //
                <span class="ref">MatsP_164.11</span></p>
            
            
            <p id="MatsP_164.12">
               vibhurmahābhūtapatir mahātejā mahākṛtiḥ <br />
               āste suravaraśreṣṭho vidhimāsthāya yogavit //
                <span class="ref">MatsP_164.12</span></p>
            
            
            <p id="MatsP_164.13">
               śṛṇuyāṃ parayā bhaktyā brahmannetadaśeṣataḥ <br />
               vaktumarhasi dharmiṣṭha yaśo nārāyaṇātmakam //
                <span class="ref">MatsP_164.13</span></p>
            
            
            <p id="MatsP_164.14">
               śraddhayā copaviṣṭānāṃ bhagavanvaktumarhasi //
                <span class="ref">MatsP_164.14</span></p>
            
            *matsya uvāca
            
            
            <p id="MatsP_164.15">
               nārāyaṇasya yaśasaḥ śravaṇe yā tava spṛhā <br />
               tadvaṃśyānvayabhūtasya nyāyyaṃ ravikularṣabha //
                <span class="ref">MatsP_164.15</span></p>
            
            
            <p id="MatsP_164.16">
               śṛṇuṣvādipurāṇeṣu vedebhyaśca yathā śrutam <br />
               brāhmaṇānāṃ ca vadatāṃ śrutvā vai sumahātmanām //
                <span class="ref">MatsP_164.16</span></p>
            
            
            <p id="MatsP_164.17">
               yathā ca tapasā dṛṣṭvā bṛhaspatisamadyutiḥ <br />
               parāśarasutaḥ śrīmān gururdvaipāyano 'bravīt //
                <span class="ref">MatsP_164.17</span></p>
            
            
            <p id="MatsP_164.18">
               tatte 'haṃ kathayiṣyāmi yathāśakti yathāśruti <br />
               yadvijñātuṃ mayā śakyam ṛṣimātreṇa sattamāḥ //
                <span class="ref">MatsP_164.18</span></p>
            
            
            <p id="MatsP_164.19">
               kaḥ samutsahate jñātuṃ paraṃ nārāyaṇātmakam <br />
               viśvāyanaśca yadbrahmā na vedayati tattvataḥ //
                <span class="ref">MatsP_164.19</span></p>
            
            
            <p id="MatsP_164.20">
               tatkarma viśvavedānāṃ tadrahasyaṃ maharṣīṇām <br />
               tamīśaṃ sarvayajñānāṃ tattattvaṃ sarvadarśinām <br />
               tadadhyātmavidāṃ cintyaṃ narakaṃ ca vikarmiṇām //
                <span class="ref">MatsP_164.20</span></p>
            
            
            <p id="MatsP_164.21">
               adhidaivaṃ ca yaddaivam adhiyajñaṃ susaṃjñitam <br />
               tadbhūtamadhibhūtaṃ ca tatparaṃ paramarṣīṇām //
                <span class="ref">MatsP_164.21</span></p>
            
            
            <p id="MatsP_164.22">
               sa yajño vedanirdiṣṭas tattapaḥ kavayo viduḥ <br />
               yaḥ kartā kārako buddhir manaḥ kṣetrajña eva ca //
                <span class="ref">MatsP_164.22</span></p>
            
            
            <p id="MatsP_164.23">
               praṇavaḥ puruṣaḥ śāstā ekaśceti vibhāvyate <br />
               prāṇaḥ pañcavidhaścaiva dhruva akṣara eva ca //
                <span class="ref">MatsP_164.23</span></p>
            
            
            <p id="MatsP_164.24">
               kālaḥ pākaśca paktā ca draṣṭā svādhyāya eva ca <br />
               ucyate vividhairdevaiḥ sa evāyaṃ na tatparam //
                <span class="ref">MatsP_164.24</span></p>
            
            
            <p id="MatsP_164.25">
               sa eva bhagavānsarvaṃ karoti vikaroti ca <br />
               so 'smānkārayate sarvān so 'tyeti vyākulīkṛtān //
                <span class="ref">MatsP_164.25</span></p>
            
            
            <p id="MatsP_164.26">
               yajāmahe tamevādyaṃ tamevecchāma nirvṛtāḥ <br />
               yo vaktā yacca vaktavyaṃ yaccāhaṃ tadbravīmi vaḥ //
                <span class="ref">MatsP_164.26</span></p>
            
            
            <p id="MatsP_164.27">
               śrūyate yacca vai śrāvyaṃ yaccānyatparijalpyate <br />
               yāḥ kathāścaiva vartante śrutayo vātha tatparāḥ <br />
               viśvaṃ viśvapatiryaśca sa tu nārāyaṇaḥ smṛtaḥ //
                <span class="ref">MatsP_164.27</span></p>
            
            
            <p id="MatsP_164.28">
               yatsatyaṃ yadamṛtamakṣaraṃ paraṃ yad yadbhūtaṃ paramamidaṃ ca yadbhaviṣyat <br />
               yatkiṃcic caramacaraṃ yadasti cānyat tatsarvaṃ puruṣavaraḥ prabhuḥ purāṇaḥ //
                <span class="ref">MatsP_164.28</span></p>
            
            </div>
         
         <div id="d1e160913">
            
            <h3>Matsya-Purāṇa 165</h3>
            *matsya uvāca
            
            
            <p id="MatsP_165.1">
               catvāryāhuḥ sahasrāṇi varṣāṇāṃ tu kṛtaṃ yugam <br />
               tasya tāvacchatī saṃdhyā dviguṇā ravinandana //
                <span class="ref">MatsP_165.1</span></p>
            
            
            <p id="MatsP_165.2">
               yatra dharmaścatuṣpādas tv adharmaḥ pādavigrahaḥ <br />
               svadharmaniratāḥ santo jāyante yatra mānavāḥ //
                <span class="ref">MatsP_165.2</span></p>
            
            
            <p id="MatsP_165.3">
               viprāḥ sthitā dharmaparā rājavṛttau sthitā nṛpāḥ <br />
               kṛṣyāmabhiratā vaiśyāḥ śūdrāḥ śuśrūṣavaḥ sthitāḥ //
                <span class="ref">MatsP_165.3</span></p>
            
            
            <p id="MatsP_165.4">
               tadā satyaṃ ca śaucaṃ ca dharmaścaiva vivardhate <br />
               sadbhirācaritaṃ karma kriyate khyāyate ca vai //
                <span class="ref">MatsP_165.4</span></p>
            
            
            <p id="MatsP_165.5">
               etatkārtayugaṃ vṛttaṃ sarveṣāmapi pārthiva <br />
               prāṇināṃ dharmasaṅgānām api vai nīcajanmanām //
                <span class="ref">MatsP_165.5</span></p>
            
            
            <p id="MatsP_165.6">
               trīṇi varṣasahasrāṇi tretāyugamihocyate <br />
               tasya tāvacchatī saṃdhyā dviguṇā parikīrtyate //
                <span class="ref">MatsP_165.6</span></p>
            
            
            <p id="MatsP_165.7">
               dvābhyāmadharmaḥ pādābhyāṃ tribhirdharmo vyavasthitaḥ <br />
               yatra satyaṃ ca sattvaṃ ca tretādharmo vidhīyate //
                <span class="ref">MatsP_165.7</span></p>
            
            
            <p id="MatsP_165.8">
               tretāyāṃ vikṛtiṃ yānti varṇāstvete na saṃśayaḥ <br />
               cāturvarṇyasya vaikṛtyād yānti daurbalyamāśramāḥ //
                <span class="ref">MatsP_165.8</span></p>
            
            
            <p id="MatsP_165.9">
               eṣā tretāyugagatir vicitrā devanirmitā <br />
               dvāparasya tu yā ceṣṭā tāmapi śrotumarhasi //
                <span class="ref">MatsP_165.9</span></p>
            
            
            <p id="MatsP_165.10">
               dvāparaṃ dve sahasre tu varṣāṇāṃ ravinandana <br />
               tasya tāvacchatī saṃdhyā dviguṇā yugamucyate //
                <span class="ref">MatsP_165.10</span></p>
            
            
            <p id="MatsP_165.11">
               tatra cārthaparāḥ sarve prāṇino rajasā hatāḥ <br />
               sarve naiṣkṛtikāḥ kṣudrā jāyante ravinandana //
                <span class="ref">MatsP_165.11</span></p>
            
            
            <p id="MatsP_165.12">
               dvābhyāṃ dharmaḥ sthitaḥ padbhyām adharmastribhirutthitaḥ <br />
               viparyayācchanairdharmaḥ kṣayameti kalau yuge //
                <span class="ref">MatsP_165.12</span></p>
            
            
            <p id="MatsP_165.13">
               brāhmaṇyabhāvasya tatas tathautsukyaṃ viśīryate <br />
               vratopavāsāstyajyante dvāpare yugaparyaye //
                <span class="ref">MatsP_165.13</span></p>
            
            
            <p id="MatsP_165.14">
               tathā varṣasahasraṃ tu varṣāṇāṃ dve śate api <br />
               saṃdhyayā saha saṃkhyātaṃ krūraṃ kaliyugaṃ smṛtam //
                <span class="ref">MatsP_165.14</span></p>
            
            
            <p id="MatsP_165.15">
               yatrādharmaścatuṣpādaḥ syāddharmaḥ pādavigrahaḥ <br />
               kāminastapasā hīnā jāyante tatra mānavāḥ //
                <span class="ref">MatsP_165.15</span></p>
            
            
            <p id="MatsP_165.16">
               naivātisāttvikaḥ kaścin na sādhurna ca satyavāk <br />
               nāstikā brahmabhaktā vā jāyante tatra mānavāḥ //
                <span class="ref">MatsP_165.16</span></p>
            
            
            <p id="MatsP_165.17">
               ahaṃkāragṛhītāśca prakṣīṇasnehabandhanāḥ <br />
               viprāḥ śūdrasamācārāḥ santi sarve kalau yuge //
                <span class="ref">MatsP_165.17</span></p>
            
            
            <p id="MatsP_165.18">
               āśramāṇāṃ viparyāsaḥ kalau samparivartate <br />
               varṇānāṃ caiva saṃdeho yugānte ravinandana //
                <span class="ref">MatsP_165.18</span></p>
            
            
            <p id="MatsP_165.19">
               vidyāddvādaśasāhasrīṃ yugākhyāṃ pūrvanirmitām <br />
               evaṃ sahasraparyantaṃ tadaharbrāhmamucyate //
                <span class="ref">MatsP_165.19</span></p>
            
            
            <p id="MatsP_165.20">
               tato 'hani gate tasmin sarveṣāmeva jīvinām <br />
               śarīranirvṛtiṃ dṛṣṭvā lokasaṃhārabuddhitaḥ //
                <span class="ref">MatsP_165.20</span></p>
            
            
            <p id="MatsP_165.21">
               devatānāṃ ca sarvāsāṃ brahmādīnāṃ mahīpate <br />
               daityānāṃ dānavānāṃ ca yakṣarākṣasapakṣiṇām //
                <span class="ref">MatsP_165.21</span></p>
            
            
            <p id="MatsP_165.22">
               gandharvāṇāmapsarasāṃ bhujaṃgānāṃ ca pārthiva <br />
               parvatānāṃ nadīnāṃ ca paśūnāṃ caiva sattama <br />
               tiryagyonigatānāṃ ca sattvānāṃ kṛmiṇāṃ tathā //
                <span class="ref">MatsP_165.22</span></p>
            
            
            <p id="MatsP_165.23">
               mahābhūtapatiḥ pañca hṛtvā bhūtāni bhūtakṛt <br />
               jagatsaṃharaṇārthāya kurute vaiśasaṃ mahat //
                <span class="ref">MatsP_165.23</span></p>
            
            
            <p id="MatsP_165.24">
               bhūtvā sūryaścakṣuṣī cādadāno bhūtvā vāyuḥ prāṇināṃ prāṇajālam <br />
               bhūtvā vahnirnirdahansarvalokān bhūtvā megho bhūya ugro 'pyavarṣat //
                <span class="ref">MatsP_165.24</span></p>
            
            </div>
         
         <div id="d1e161388">
            
            <h3>Matsya-Purāṇa 166</h3>
            *matsya uvāca
            
            
            <p id="MatsP_166.1">
               bhūtvā nārāyaṇo yogī sattvamūrtirvibhāvasuḥ <br />
               gabhastibhiḥ pradīptābhiḥ saṃśoṣayati sāgarān //
                <span class="ref">MatsP_166.1</span></p>
            
            
            <p id="MatsP_166.2">
               tataḥ pītvārṇavān sarvān nadīḥ kūpāṃśca sarvaśaḥ <br />
               parvatānāṃ ca salilaṃ sarvamādāya raśmibhiḥ //
                <span class="ref">MatsP_166.2</span></p>
            
            
            <p id="MatsP_166.3">
               bhittvā gabhastibhiścaiva mahīṃ gatvā rasātalāt <br />
               pātālajalamādāya pibate rasamuttamam //
                <span class="ref">MatsP_166.3</span></p>
            
            
            <p id="MatsP_166.4">
               mūtrāsṛkkledam anyacca yadasti prāṇiṣu dhruvam <br />
               tatsarvamaravindākṣa ādatte puruṣottamaḥ //
                <span class="ref">MatsP_166.4</span></p>
            
            
            <p id="MatsP_166.5">
               vāyuśca balavānbhūtvā vidhunvāno 'khilaṃ jagat <br />
               prāṇāpānasamānādyān vāyūn ākarṣate hariḥ //
                <span class="ref">MatsP_166.5</span></p>
            
            
            <p id="MatsP_166.6">
               tato devagaṇāḥ sarve bhūtānyeva ca yāni tu <br />
               gandho ghrāṇaṃ śarīraṃ ca pṛthivīṃ saṃśritā guṇāḥ //
                <span class="ref">MatsP_166.6</span></p>
            
            
            <p id="MatsP_166.7">
               jihvā rasaśca snehaśca saṃśritāḥ salile guṇāḥ <br />
               rūpaṃ cakṣurvipākaśca jyotirevāśritā guṇāḥ //
                <span class="ref">MatsP_166.7</span></p>
            
            
            <p id="MatsP_166.8">
               sparśaḥ prāṇaśca ceṣṭā ca pavane saṃśritā guṇāḥ <br />
               śabdaḥ śrotraṃ ca khānyeva gagane saṃśritā guṇāḥ //
                <span class="ref">MatsP_166.8</span></p>
            
            
            <p id="MatsP_166.9">
               lokamāyā bhagavatā muhūrtena vināśitā <br />
               mano buddhiśca sarveṣāṃ kṣetrajñaśceti yaḥ śrutaḥ //
                <span class="ref">MatsP_166.9</span></p>
            
            
            <p id="MatsP_166.10">
               taṃ vareṇyaṃ parameṣṭhī hṛṣīkeśamupāśritaḥ <br />
               tato bhagavatastasya raśmibhiḥ parivāritaḥ //
                <span class="ref">MatsP_166.10</span></p>
            
            
            <p id="MatsP_166.11">
               vāyunākramyamāṇāsu drumaśākhāsu cāśritaḥ <br />
               teṣāṃ saṃgharṣaṇodbhūtaḥ pāvakaḥ śatadhā jvalan //
                <span class="ref">MatsP_166.11</span></p>
            
            
            <p id="MatsP_166.12">
               adahacca tadā sarvaṃ vṛtaḥ saṃvartako 'nalaḥ <br />
               saparvatadrumāngulmāṃl latāvallīstṛṇāni ca //
                <span class="ref">MatsP_166.12</span></p>
            
            
            <p id="MatsP_166.12*">
               vimānāni ca divyāni purāṇi vividhāni ca <br />
               yāni cāśrayaṇīyāni tāni sarvāṇi so 'dahat //
                <span class="ref">MatsP_166.12*</span></p>
            
            
            <p id="MatsP_166.13">
               bhasmīkṛtya tataḥ sarvāṃl lokāṃllokagururhariḥ <br />
               bhūyo nirvāpayāmāsa yugāntena ca karmaṇā //
                <span class="ref">MatsP_166.13</span></p>
            
            
            <p id="MatsP_166.14">
               sahasravṛṣṭiḥ śatadhā bhūtvā kṛṣṇo mahābalaḥ <br />
               divyatoyena haviṣā tarpayāmāsa medinīm //
                <span class="ref">MatsP_166.14</span></p>
            
            
            <p id="MatsP_166.15">
               tataḥ kṣīranikāyena svādunā paramāmbhasā <br />
               śivena puṇyena mahī nirvāṇamagamatparam //
                <span class="ref">MatsP_166.15</span></p>
            
            
            <p id="MatsP_166.16">
               tena rodhena saṃchannā payasāṃ varṣato dharā <br />
               ekārṇavajalībhūtā sarvasattvavivarjitā //
                <span class="ref">MatsP_166.16</span></p>
            
            
            <p id="MatsP_166.17">
               mahāsattvānyapi vibhuṃ praviṣṭānyamitaujasam <br />
               naṣṭārkapavanākāśe sūkṣme jagati saṃvṛte //
                <span class="ref">MatsP_166.17</span></p>
            
            
            <p id="MatsP_166.18">
               saṃśoṣamātmanā kṛtvā samudrānapi dehinaḥ <br />
               dagdhvā saṃplāvya ca tathā svapityekaḥ sanātanaḥ //
                <span class="ref">MatsP_166.18</span></p>
            
            
            <p id="MatsP_166.19">
               paurāṇaṃ rūpamāsthāya svapityamitavikramaḥ <br />
               ekārṇavajalavyāpī yogī yogamupāśritaḥ //
                <span class="ref">MatsP_166.19</span></p>
            
            
            <p id="MatsP_166.20">
               anekāni sahasrāṇi yugānyekārṇavāmbhasi <br />
               na cainaṃ kaścidavyaktaṃ vyaktaṃ veditumarhati //
                <span class="ref">MatsP_166.20</span></p>
            
            
            <p id="MatsP_166.21">
               kaścaiva puruṣo nāma kiṃyogaḥ kaśca yogavān <br />
               asau kiyantaṃ kālaṃ ca ekārṇavavidhiṃ prabhuḥ //
                <span class="ref">MatsP_166.21</span></p>
            
            
            <p id="MatsP_166.22">
               kariṣyatīti bhagavān iti kaścin na budhyate //
                <span class="ref">MatsP_166.22</span></p>
            
            
            <p id="MatsP_166.23">
               na draṣṭā naiva gamitā na jñātā naiva pārśvagaḥ <br />
               tasya na jñāyate kiṃcit tamṛte devasattamam //
                <span class="ref">MatsP_166.23</span></p>
            
            
            <p id="MatsP_166.24">
               nabhaḥ kṣitiṃ pavanam apaḥ prakāśakaṃ prajāpatiṃ bhuvanadharaṃ sureśvaram <br />
               pitāmahaṃ śrutinilayaṃ mahāmuniṃ praśāmya bhūyaḥ śayanaṃ hyarocayat //
                <span class="ref">MatsP_166.24</span></p>
            
            </div>
         
         <div id="d1e161866">
            
            <h3>Matsya-Purāṇa 167</h3>
            *matsya uvāca
            
            
            <p id="MatsP_167.1">
               evamekārṇavībhūte śete lokemahādyutiḥ <br />
               pracchādya salilenorvīṃ haṃso nārāyaṇastadā //
                <span class="ref">MatsP_167.1</span></p>
            
            
            <p id="MatsP_167.2">
               mahato rajaso madhye mahārṇavasaraḥsu vai <br />
               virajaskaṃ mahābāhum akṣayaṃ brahma yadviduḥ //
                <span class="ref">MatsP_167.2</span></p>
            
            
            <p id="MatsP_167.3">
               ātmarūpaprakāśena tamasā saṃvṛtaḥ prabhuḥ <br />
               manaḥ sāttvikamādhāya yatra tatsatyamāsata //
                <span class="ref">MatsP_167.3</span></p>
            
            
            <p id="MatsP_167.4">
               yāthātathyaṃ paraṃ jñānaṃ bhūtaṃ tadbrahmaṇā purā <br />
               rahasyāraṇyakoddiṣṭaṃ yaccaupaniṣadaṃ smṛtam //
                <span class="ref">MatsP_167.4</span></p>
            
            
            <p id="MatsP_167.5">
               puruṣo yajña ityetad yatparaṃ parikīrtitam <br />
               yaścānyaḥ puruṣākhyaḥ syāt sa eṣa puruṣottamaḥ //
                <span class="ref">MatsP_167.5</span></p>
            
            
            <p id="MatsP_167.6">
               ye ca yajñakarā viprā ye cartvija iti smṛtāḥ <br />
               asmādeva purā bhūtā yajñebhyaḥ śrūyatāṃ tathā //
                <span class="ref">MatsP_167.6</span></p>
            
            
            <p id="MatsP_167.7">
               brahmāṇaṃ prathamaṃ vaktrād udgātāraṃ ca sāmagam <br />
               hotāramapi cādhvaryuṃ bāhubhyāmasṛjatprabhuḥ //
                <span class="ref">MatsP_167.7</span></p>
            
            
            <p id="MatsP_167.8">
               brahmaṇo brāhmaṇācchaṃsi prastotāraṃ ca sarvaśaḥ <br />
               tau mitrāvaruṇau pṛṣṭhāt pratiprastārameva ca //
                <span class="ref">MatsP_167.8</span></p>
            
            
            <p id="MatsP_167.9">
               udarātpratihartāraṃ potāraṃ caiva pārthiva <br />
               acchāvākamathorubhyāṃ neṣṭāraṃ caiva pārthiva //
                <span class="ref">MatsP_167.9</span></p>
            
            
            <p id="MatsP_167.10">
               pāṇibhyāmatha cāgnīdhraṃ subrahmaṇyaṃ ca jānutaḥ <br />
               grāvastutaṃ tu pādābhyām unnetāraṃ ca yājuṣam //
                <span class="ref">MatsP_167.10</span></p>
            
            
            <p id="MatsP_167.11">
               evamevaiṣa bhagavān ṣoḍaśaiva jagatpatiḥ <br />
               pravaktṝnsarvayajñānām ṛtvijo 'sṛjaduttamān //
                <span class="ref">MatsP_167.11</span></p>
            
            
            <p id="MatsP_167.12">
               tadeṣa vai vedamayaḥ puruṣo yajñasaṃjñitaḥ <br />
               vedāścaitanmayāḥ sarve sāṅgopaniṣadakriyāḥ //
                <span class="ref">MatsP_167.12</span></p>
            
            
            <p id="MatsP_167.13">
               svapityekārṇave caiva yadāścaryamabhūtpurā <br />
               śrūyatāṃ tadyathā viprā mārkaṇḍeyakutūhalam //
                <span class="ref">MatsP_167.13</span></p>
            
            
            <p id="MatsP_167.14">
               gīrṇo bhagavatastasya kukṣāveva mahāmuniḥ <br />
               bahuvarṣasahasrāyus tasyaiva varatejasā //
                <span class="ref">MatsP_167.14</span></p>
            
            
            <p id="MatsP_167.15">
               aṭaṃstīrthaprasaṅgena pṛthivīṃ tīrthagocarām <br />
               āśramāṇi ca puṇyāni devatāyatanāni ca //
                <span class="ref">MatsP_167.15</span></p>
            
            
            <p id="MatsP_167.16">
               deśānrāṣṭrāṇi citrāṇi purāṇi vividhāni ca <br />
               japahomaparaḥ śāntas tapo ghoraṃ samāsthitaḥ //
                <span class="ref">MatsP_167.16</span></p>
            
            
            <p id="MatsP_167.17">
               mārkaṇḍeyastatastasya śanairvaktrādviniḥsṛtaḥ <br />
               sa niṣkrāmanna cātmānaṃ jānīte devamāyayā //
                <span class="ref">MatsP_167.17</span></p>
            
            
            <p id="MatsP_167.18">
               niṣkramyāpyasya vadanād ekārṇavamatho jagat <br />
               sarvatastamasācchannaṃ mārkaṇḍeyo 'nvavaikṣata //
                <span class="ref">MatsP_167.18</span></p>
            
            
            <p id="MatsP_167.19">
               tasyotpannaṃ bhayaṃ tīvraṃ saṃśayaścātmajīvite <br />
               devadarśanasaṃhṛṣṭo vismayaṃ paramaṃ gataḥ //
                <span class="ref">MatsP_167.19</span></p>
            
            
            <p id="MatsP_167.20">
               cintayañjalamadhyastho mārkaṇḍeyo viśaṅkitaḥ <br />
               kiṃ nu syānmama cinteyaṃ mohaḥ svapno 'nubhūyate //
                <span class="ref">MatsP_167.20</span></p>
            
            
            <p id="MatsP_167.21">
               vyaktamanyatamo bhāvas teṣāṃ saṃbhāvito mama <br />
               na hīdṛśaṃ jagatkleśam ayuktaṃ satyamarhati //
                <span class="ref">MatsP_167.21</span></p>
            
            
            <p id="MatsP_167.22">
               naṣṭacandrārkapavane naṣṭaparvatabhūtale <br />
               katamaḥ syādayaṃ loka iti cintāmavasthitaḥ //
                <span class="ref">MatsP_167.22</span></p>
            
            
            <p id="MatsP_167.23">
               dadarśa cāpi puruṣaṃ svapantaṃ parvatopamam <br />
               salile 'rdhamatho magnaṃ jīmūtamiva sāgare //
                <span class="ref">MatsP_167.23</span></p>
            
            
            <p id="MatsP_167.24">
               jvalantamiva tejobhir goyuktamiva bhāskaram <br />
               śarvaryāṃ jāgratamiva bhāsantaṃ svena tejasā //
                <span class="ref">MatsP_167.24</span></p>
            
            
            <p id="MatsP_167.25">
               devaṃ draṣṭumihāyātaḥ ko bhavāniti vismayāt <br />
               tathaiva sa muniḥ kukṣiṃ punareva praveśitaḥ //
                <span class="ref">MatsP_167.25</span></p>
            
            
            <p id="MatsP_167.26">
               sampraviṣṭaḥ punaḥ kukṣiṃ mārkaṇḍeyo 'tivismayaḥ <br />
               tathaiva tu punarbhūyo vijānansvapnadarśanam //
                <span class="ref">MatsP_167.26</span></p>
            
            
            <p id="MatsP_167.27">
               sa tathaiva yathāpūrvaṃ yo dharāmaṭate purā <br />
               puṇyatīrthajalopetāṃ vividhānyāśramāṇi ca //
                <span class="ref">MatsP_167.27</span></p>
            
            
            <p id="MatsP_167.28">
               kratubhiryajamānāśca samāptavaradakṣiṇān <br />
               apaśyaddevakukṣisthān yājakāñchataśo dvijān //
                <span class="ref">MatsP_167.28</span></p>
            
            
            <p id="MatsP_167.29">
               sadvṛttamāsthitāḥ sarve varṇā brāhmaṇapūrvakāḥ <br />
               catvāraścāśramāḥ samyag yathoddiṣṭā mayā tava //
                <span class="ref">MatsP_167.29</span></p>
            
            
            <p id="MatsP_167.30">
               evaṃ varṣaśataṃ sāgraṃ mārkaṇḍeyasya dhīmataḥ <br />
               carataḥ pṛthivīṃ sarvāṃ na kukṣyantaḥ samīkṣitaḥ //
                <span class="ref">MatsP_167.30</span></p>
            
            
            <p id="MatsP_167.31">
               tataḥ kadācidatha vai punarvaktrādviniḥsṛtaḥ <br />
               suptaṃ nyagrodhaśākhāyāṃ bālamekaṃ niraikṣata //
                <span class="ref">MatsP_167.31</span></p>
            
            
            <p id="MatsP_167.32">
               tathaivaikārṇavajale nīhāreṇāvṛtāmbare <br />
               avyagraḥ krīḍate loke sarvabhūtavivarjite //
                <span class="ref">MatsP_167.32</span></p>
            
            
            <p id="MatsP_167.33">
               sa munirvismayāviṣṭaḥ kautūhalasamanvitaḥ <br />
               bālamādityasaṃkāśaṃ nāśaknodabhivīkṣitum //
                <span class="ref">MatsP_167.33</span></p>
            
            
            <p id="MatsP_167.34">
               sa cintayaṃstathaikānte sthitvā salilasaṃnidhau <br />
               pūrvadṛṣṭamidaṃ mene śaṅkito devamāyayā //
                <span class="ref">MatsP_167.34</span></p>
            
            
            <p id="MatsP_167.35">
               agādhasalile tasmin mārkaṇḍeyaḥ savismayaḥ <br />
               plavaṃstathārtim agamad bhayātsaṃtrastalocanaḥ //
                <span class="ref">MatsP_167.35</span></p>
            
            
            <p id="MatsP_167.36">
               sa tasmai bhagavānāha svāgataṃ bālayogavān <br />
               babhāṣe meghatulyena svareṇa puruṣottamaḥ //
                <span class="ref">MatsP_167.36</span></p>
            
            
            <p id="MatsP_167.37">
               mā bhairvatsa na bhetavyam ihaivāyāhi me 'ntikam <br />
               mārkaṇḍeyo munistvāha bālaṃ taṃ śramapīḍitaḥ //
                <span class="ref">MatsP_167.37</span></p>
            
            *mārkaṇḍeya uvāca
            
            
            <p id="MatsP_167.38">
               ko māṃ nāmnā kīrtayati tapaḥ paribhavanmama <br />
               divyaṃ varṣasahasrākhyaṃ dharṣayanniva me vayaḥ //
                <span class="ref">MatsP_167.38</span></p>
            
            
            <p id="MatsP_167.39">
               na hyeṣa vaḥ samācāro deveṣvapi mamocitaḥ <br />
               māṃ brahmāpi hi deveśo dīrghāyuriti bhāṣate //
                <span class="ref">MatsP_167.39</span></p>
            
            
            <p id="MatsP_167.40">
               kastamo ghoramāsādya māmadya tyaktajīvitaḥ <br />
               mārkaṇḍeyeti māmuktvā mṛtyumīkṣitumarhati //
                <span class="ref">MatsP_167.40</span></p>
            
            *sūta uvāca
            
            
            <p id="MatsP_167.41">
               evamābhāṣya taṃ krodhān mārkaṇḍeyo mahāmuniḥ <br />
               tathaiva bhagavānbhūyo babhāṣe madhusūdanaḥ //
                <span class="ref">MatsP_167.41</span></p>
            
            *śrībhagavān uvāca
            
            
            <p id="MatsP_167.42">
               ahaṃ te janako vatsa hṛṣīkeśaḥ pitā guruḥ <br />
               āyuṣpradātā paurāṇaḥ kiṃ māṃ tvaṃ nopasarpasi //
                <span class="ref">MatsP_167.42</span></p>
            
            
            <p id="MatsP_167.43">
               māṃ putrakāmaḥ prathamaṃ pitā te 'ṅgiraso muniḥ <br />
               pūrvamārādhayāmāsa tapastīvraṃ samāśritaḥ //
                <span class="ref">MatsP_167.43</span></p>
            
            
            <p id="MatsP_167.44">
               tatastvāṃ ghoratapasā prāvṛṇodamitaujasam <br />
               uktavānahamātmasthaṃ maharṣim amitaujasam //
                <span class="ref">MatsP_167.44</span></p>
            
            
            <p id="MatsP_167.45">
               kaḥ samutsahate cānyo yo na bhūtātmakātmajaḥ <br />
               draṣṭumekārṇavagataṃ krīḍantaṃ yogavartmanā //
                <span class="ref">MatsP_167.45</span></p>
            
            
            <p id="MatsP_167.46">
               tataḥ prahṛṣṭavadano vismayotphullalocanaḥ <br />
               mūrdhni baddhāñjalipuṭo mārkaṇḍeyo mahātapāḥ //
                <span class="ref">MatsP_167.46</span></p>
            
            
            <p id="MatsP_167.47">
               nāmagotre tataḥ procya dīrghāyurlokapūjitaḥ <br />
               tasmai bhagavate bhaktyā namaskāramathākarot //
                <span class="ref">MatsP_167.47</span></p>
            
            *mārkaṇḍeya uvāca
            
            
            <p id="MatsP_167.48">
               iccheyaṃ tattvato māyām imāṃ jñātuṃ tavānagha <br />
               yadekārṇavamadhyasthaḥ śeṣe tvaṃ bālarūpavān //
                <span class="ref">MatsP_167.48</span></p>
            
            
            <p id="MatsP_167.49">
               kiṃsaṃjñaścaiva bhagavāṃl loke vijñāyase prabho <br />
               tarkaye tvāṃ mahātmānaṃ ko hyanyaḥ sthātumarhati //
                <span class="ref">MatsP_167.49</span></p>
            
            *śrībhagavānuvāca
            
            
            <p id="MatsP_167.50">
               ahaṃ nārāyaṇo brahman sarvabhūtavināśanaḥ <br />
               ahaṃ sahasraśīrṣākhyo yaḥ padairabhisaṃjñitaḥ //
                <span class="ref">MatsP_167.50</span></p>
            
            
            <p id="MatsP_167.51">
               ādityavarṇaḥ puruṣo makhe brahmamayo makhaḥ <br />
               ahamagnirhavyavāho yādasāṃ patiravyayaḥ //
                <span class="ref">MatsP_167.51</span></p>
            
            
            <p id="MatsP_167.52">
               ahamindrapade śakro varṣāṇāṃ parivatsaraḥ <br />
               ahaṃ yogī yugākhyasya yugāntāvarta eva ca //
                <span class="ref">MatsP_167.52</span></p>
            
            
            <p id="MatsP_167.53">
               ahaṃ sarvāṇi sattvāni daivatānyakhilāni tu <br />
               bhujaṃgānāmahaṃ śeṣas tārkṣyo vai sarvapakṣiṇām //
                <span class="ref">MatsP_167.53</span></p>
            
            
            <p id="MatsP_167.54">
               kṛtāntaḥ sarvabhūtānāṃ viśveṣāṃ kālasaṃjñitaḥ <br />
               ahaṃ dharmastapaścāhaṃ sarvāśramanivāsinām //
                <span class="ref">MatsP_167.54</span></p>
            
            
            <p id="MatsP_167.55">
               ahaṃ caiva sariddivyā kṣīrodaśca mahārṇavaḥ <br />
               yattatsatyaṃ ca paramam ahamekaḥ prajāpatiḥ //
                <span class="ref">MatsP_167.55</span></p>
            
            
            <p id="MatsP_167.56">
               ahaṃ sāṃkhyamahaṃ yogo 'pyahaṃ tatparamaṃ padam <br />
               ahamijyā kriyā cāham ahaṃ vidyādhipaḥ smṛtaḥ //
                <span class="ref">MatsP_167.56</span></p>
            
            
            <p id="MatsP_167.57">
               ahaṃ jyotirahaṃ vāyur ahaṃ bhūmirahaṃ nabhaḥ <br />
               ahamāpaḥ samudrāśca nakṣatrāṇi diśo daśa //
                <span class="ref">MatsP_167.57</span></p>
            
            
            <p id="MatsP_167.58">
               ahaṃ varṣamahaṃ somaḥ parjanyo 'hamahaṃ raviḥ <br />
               kṣīrodasāgare cāhaṃ samudre vaḍavāmukhaḥ //
                <span class="ref">MatsP_167.58</span></p>
            
            
            <p id="MatsP_167.59">
               vahniḥ saṃvartako bhūtvā pibaṃstoyamayaṃ haviḥ <br />
               ahaṃ purāṇaḥ paramaṃ tathaivāhaṃ parāyaṇam //
                <span class="ref">MatsP_167.59</span></p>
            
            
            <p id="MatsP_167.60">
               ahaṃ bhūtasya bhavyasya vartamānasya saṃbhavaḥ <br />
               yatkiṃcitpaśyase vipra yacchṛṇoṣi ca kiṃcana //
                <span class="ref">MatsP_167.60</span></p>
            
            
            <p id="MatsP_167.61">
               yalloke cānubhavasi tatsarvaṃ māmanusmara <br />
               viśvaṃ sṛṣṭaṃ mayā pūrvaṃ sṛjyaṃ cādyāpi paśya mām //
                <span class="ref">MatsP_167.61</span></p>
            
            
            <p id="MatsP_167.62">
               yuge yuge ca srakṣyāmi mārkaṇḍeyākhilaṃ jagat <br />
               tadetadakhilaṃ sarvaṃ mārkaṇḍeyāvadhāraya //
                <span class="ref">MatsP_167.62</span></p>
            
            
            <p id="MatsP_167.63">
               śuśrūṣurmama dharmāṃśca kukṣau cara sukhaṃ mama <br />
               mama brahmā śarīrastho devaiśca ṛṣibhiḥ saha //
                <span class="ref">MatsP_167.63</span></p>
            
            
            <p id="MatsP_167.64">
               vyaktamavyaktayogaṃ mām avagacchāsuradviṣam <br />
               ahamekākṣaro mantras tryakṣaraścaiva tārakaḥ //
                <span class="ref">MatsP_167.64</span></p>
            
            
            <p id="MatsP_167.65">
               parastrivargād oṃkāras trivargārthanidarśanaḥ <br />
               evamādipurāṇeśo vadanneva mahāmatiḥ //
                <span class="ref">MatsP_167.65</span></p>
            
            
            <p id="MatsP_167.66">
               vaktramāhṛtavānāśu mārkaṇḍeyaṃ mahāmunim <br />
               tato bhagavataḥ kukṣiṃ praviṣṭo munisattamaḥ //
                <span class="ref">MatsP_167.66</span></p>
            
            
            <p id="MatsP_167.67">
               sa tasminsukhamekānte śuśrūṣurhaṃsamavyayam <br />
               yo 'hameva vividhatanuṃ pariśrito mahārṇave vyapagatacandrabhāskare <br />
               śanaiścaranprabhurapi haṃsasaṃjñito 'sṛjajjagadviharati kālaparyaye //
                <span class="ref">MatsP_167.67</span></p>
            
            </div>
         
         <div id="d1e163177">
            
            <h3>Matsya-Purāṇa 168</h3>
            *matsya uvāca
            
            
            <p id="MatsP_168.1">
               āpavaḥ sa vibhurbhūtvā cārayāmāsa vai tapaḥ <br />
               chādayitvātmano dehaṃ yādasāṃ kulasaṃbhavam //
                <span class="ref">MatsP_168.1</span></p>
            
            
            <p id="MatsP_168.2">
               tato mahātmātibalo matiṃ lokasya sarjane <br />
               mahatāṃ pañcabhūtānāṃ viśvo viśvamacintayat //
                <span class="ref">MatsP_168.2</span></p>
            
            
            <p id="MatsP_168.3">
               tasya cintayamānasya nirvāte saṃsthite 'rṇave <br />
               nirākāśe toyamaye sūkṣme jagati gahvare //
                <span class="ref">MatsP_168.3</span></p>
            
            
            <p id="MatsP_168.4">
               īṣatsaṃkṣobhayāmāsa so 'rṇavaṃ salilāśrayaḥ <br />
               anantarormibhiḥ sūkṣmam atha chidramabhūtpurā //
                <span class="ref">MatsP_168.4</span></p>
            
            
            <p id="MatsP_168.5">
               śabdaṃ prati tadodbhūto mārutaśchidrasaṃbhavaḥ <br />
               sa labdhvāntaramakṣobhyo vyavardhata samīraṇaḥ //
                <span class="ref">MatsP_168.5</span></p>
            
            
            <p id="MatsP_168.6">
               vivardhatā balavatā vegādvikṣobhito 'rṇavaḥ <br />
               tasyārṇavasya kṣubdhasya tasminnambhasi manthite <br />
               kṛṣṇavartmā samabhavat prabhurvaiśvānaro mahān //
                <span class="ref">MatsP_168.6</span></p>
            
            
            <p id="MatsP_168.7">
               tataḥ saṃśoṣayāmāsa pāvakaḥ salilaṃ bahu <br />
               kṣayājjalanidheśchidram abhavadvistṛtaṃ nabhaḥ //
                <span class="ref">MatsP_168.7</span></p>
            
            
            <p id="MatsP_168.8">
               ātmatejodbhavāḥ puṇyā āpo 'mṛtarasopamāḥ <br />
               ākāśaṃ chidrasambhūtaṃ vāyurākāśasaṃbhavaḥ //
                <span class="ref">MatsP_168.8</span></p>
            
            
            <p id="MatsP_168.9">
               ābhyāṃ saṃgharṣaṇodbhūtaṃ pāvakaṃ vāyusaṃbhavam <br />
               dṛṣṭvā prīto mahādevo mahābhūtavibhāvanaḥ //
                <span class="ref">MatsP_168.9</span></p>
            
            
            <p id="MatsP_168.10">
               dṛṣṭvā bhūtāni bhagavāṃl lokasṛṣṭyarthamuttamam <br />
               brahmaṇo janmasahitaṃ bahurūpo vyacintayat //
                <span class="ref">MatsP_168.10</span></p>
            
            
            <p id="MatsP_168.11">
               caturyugābhisaṃkhyāte sahasrayugaparyaye <br />
               bahujanmā hi viśvātmā brahmaṇo havirucyate //
                <span class="ref">MatsP_168.11</span></p>
            
            
            <p id="MatsP_168.12">
               yatpṛthivyāṃ dvijendrāṇāṃ tapasā bhāvitātmanām <br />
               jñānaṃ vṛṣṭaṃ tu viśvārthe yogināṃ yāti mukhyatām //
                <span class="ref">MatsP_168.12</span></p>
            
            
            <p id="MatsP_168.13">
               taṃ yogavantaṃ vijñāya sampūrṇaiśvaryamuttamam <br />
               pade brahmaṇi viśveśaṃ nyayojayata yogavit //
                <span class="ref">MatsP_168.13</span></p>
            
            
            <p id="MatsP_168.14">
               tatastasminmahātoye mahīśo hariracyutaḥ <br />
               jale krīḍaṃśca vidhivan modate sarvalokakṛt //
                <span class="ref">MatsP_168.14</span></p>
            
            
            <p id="MatsP_168.15">
               padmaṃ nābhyudbhavaṃ caikaṃ samutpāditavāṃstadā <br />
               sahasraparṇaṃ virajaṃ bhāskarābhaṃ hiraṇmayam //
                <span class="ref">MatsP_168.15</span></p>
            
            
            <p id="MatsP_168.16">
               hutāśanajvalitaśikhojjvalatprabham upasthitaṃ śaradamalārkatejasam <br />
               virājate kamalamudāravarcasaṃ mahātmanastanuruhacārudarśanam //
                <span class="ref">MatsP_168.16</span></p>
            
            </div>
         
         <div id="d1e163499">
            
            <h3>Matsya-Purāṇa 169</h3>
            *matsya uvāca
            
            
            <p id="MatsP_169.1">
               atha yogavatāṃ śreṣṭham asṛjadbhūritejasam <br />
               sraṣṭāraṃ sarvalokānāṃ brahmāṇaṃ sarvatomukham //
                <span class="ref">MatsP_169.1</span></p>
            
            
            <p id="MatsP_169.2">
               yasminhiraṇmaye padme bahuyojanavistṛtam <br />
               sarvatejoguṇamayaṃ pārthivairlakṣaṇairvṛtam //
                <span class="ref">MatsP_169.2</span></p>
            
            
            <p id="MatsP_169.3">
               tacca padmaṃ purāṇajñāḥ pṛthivīrūpamuttamam <br />
               nārāyaṇasamudbhūtaṃ pravadanti maharṣayaḥ //
                <span class="ref">MatsP_169.3</span></p>
            
            
            <p id="MatsP_169.4">
               yā padmā sā rasā devī pṛthivī paricakṣyate <br />
               ye padmasāraguravas tāndivyān parvatānviduḥ //
                <span class="ref">MatsP_169.4</span></p>
            
            
            <p id="MatsP_169.5">
               himavantaṃ ca meruṃ ca nīlaṃ niṣadhameva ca <br />
               kailāsaṃ muñjavantaṃ ca tathānyaṃ gandhamādanam //
                <span class="ref">MatsP_169.5</span></p>
            
            
            <p id="MatsP_169.6">
               puṇyaṃ triśikharaṃ caiva kāntaṃ mandarameva ca <br />
               udayaṃ piñjaraṃ caiva vindhyavantaṃ ca parvatam //
                <span class="ref">MatsP_169.6</span></p>
            
            
            <p id="MatsP_169.7">
               ete devagaṇānāṃ ca siddhānāṃ ca mahātmanām <br />
               āśrayāḥ puṇyaśīlānāṃ sarvakāmaphalapradāḥ //
                <span class="ref">MatsP_169.7</span></p>
            
            
            <p id="MatsP_169.8">
               eteṣāmantare deśo jambūdvīpa iti smṛtaḥ <br />
               jambūdvīpasya saṃsthānaṃ yajñiyā yatra vai kriyāḥ //
                <span class="ref">MatsP_169.8</span></p>
            
            
            <p id="MatsP_169.9">
               ebhyo yatsravate toyaṃ divyāmṛtarasopamam <br />
               divyāstīrthaśatādhārāḥ suramyāḥ saritaḥ smṛtāḥ //
                <span class="ref">MatsP_169.9</span></p>
            
            
            <p id="MatsP_169.10">
               smṛtāni yāni padmasya kesarāṇi samantataḥ <br />
               asaṃkhyeyāḥ pṛthivyāste viśve vai dhātuparvatāḥ //
                <span class="ref">MatsP_169.10</span></p>
            
            
            <p id="MatsP_169.11">
               yāni padmasya parṇāni bhūrīṇi tu narādhipa <br />
               te durgamāḥ śailacitā mlecchadeśā vikalpitāḥ //
                <span class="ref">MatsP_169.11</span></p>
            
            
            <p id="MatsP_169.12">
               yānyadhobhāgaparṇāni te nivāsāstu bhāgaśaḥ <br />
               daityānāmuragāṇāṃ ca pataṅgānāṃ ca pārthiva //
                <span class="ref">MatsP_169.12</span></p>
            
            
            <p id="MatsP_169.13">
               teṣāṃ mahārṇavo yatra tadrasetyabhisaṃjñitam <br />
               mahāpātakakarmāṇo majjante yatra mānavāḥ //
                <span class="ref">MatsP_169.13</span></p>
            
            
            <p id="MatsP_169.14">
               padmasyāntarato yattad ekārṇavagatā mahī <br />
               proktātha dikṣu sarvāsu catvāraḥ salilākarāḥ //
                <span class="ref">MatsP_169.14</span></p>
            
            
            <p id="MatsP_169.15">
               evaṃ nārāyaṇasyārthe mahī puṣkarasaṃbhavā <br />
               prādurbhāvo 'pyayaṃ tasmān nāmnā puṣkarasaṃjñitaḥ //
                <span class="ref">MatsP_169.15</span></p>
            
            
            <p id="MatsP_169.16">
               etasmātkāraṇāttajjñaiḥ purāṇaiḥ paramarṣibhiḥ <br />
               yājñikairvedadṛṣṭāntair yajñe padmavidhiḥ smṛtaḥ //
                <span class="ref">MatsP_169.16</span></p>
            
            
            <p id="MatsP_169.17">
               evaṃ bhagavatā tena viśveṣāṃ dhāraṇāvidhiḥ <br />
               parvatānāṃ nadīnāṃ ca hradānāṃ caiva nirmitaḥ //
                <span class="ref">MatsP_169.17</span></p>
            
            
            <p id="MatsP_169.18">
               vibhustathaivāpratimaprabhāvaḥ prabhākarābho varuṇaḥ sitadyutiḥ <br />
               śanaiḥ svayaṃbhūḥ śayanaṃ sṛjattadā jaganmayaṃ padmavidhiṃ mahārṇave //
                <span class="ref">MatsP_169.18</span></p>
            
            </div>
         
         <div id="d1e163851">
            
            <h3>Matsya-Purāṇa 170</h3>
            *matsya uvāca
            
            
            <p id="MatsP_170.1">
               vighnastapasi sambhūto madhurnāma mahāsuraḥ <br />
               tenaiva ca sahodbhūto hy asuro nāma kaiṭabhaḥ //
                <span class="ref">MatsP_170.1</span></p>
            
            
            <p id="MatsP_170.2">
               tau rajastamasau viṣṇoḥ sambhūtau tāmasau gaṇau <br />
               ekārṇave jagatsarvaṃ kṣobhayantau mahābalau //
                <span class="ref">MatsP_170.2</span></p>
            
            
            <p id="MatsP_170.3">
               divyaraktāmbaradharau śvetadīptogradaṃṣṭriṇau <br />
               kirīṭakuṇḍalodagrau keyūravalayojjvalau //
                <span class="ref">MatsP_170.3</span></p>
            
            
            <p id="MatsP_170.4">
               mahāvivṛtatāmrākṣau pīnoraskau mahābhujau <br />
               mahāgireḥ saṃhananau jaṅgamāviva parvatau //
                <span class="ref">MatsP_170.4</span></p>
            
            
            <p id="MatsP_170.5">
               navameghapratīkāśāv ādityasadṛśānanau <br />
               vidyudābhau gadāgrābhyāṃ karābhyāmatibhīṣaṇau //
                <span class="ref">MatsP_170.5</span></p>
            
            
            <p id="MatsP_170.6">
               tau pādayostu vinyāsād utkṣipantāvivārṇavam <br />
               kampayantāviva hariṃ śayānaṃ madhusūdanam //
                <span class="ref">MatsP_170.6</span></p>
            
            
            <p id="MatsP_170.7">
               tau tatra vicarantau sma puṣkare viśvatomukham <br />
               yogināṃ śreṣṭhamāsādya dīptaṃ dadṛśatustadā //
                <span class="ref">MatsP_170.7</span></p>
            
            
            <p id="MatsP_170.8">
               nārāyaṇasamājñātaṃ sṛjantamakhilāḥ prajāḥ <br />
               daivatāni ca viśvāni mānasānasurānṛṣīn //
                <span class="ref">MatsP_170.8</span></p>
            
            
            <p id="MatsP_170.9">
               tatastāvūcatustatra brahmāṇamasurottamau <br />
               dīptau mumūrṣū saṃkruddhau roṣavyākulitekṣaṇau //
                <span class="ref">MatsP_170.9</span></p>
            
            
            <p id="MatsP_170.10">
               kastvaṃ puṣkaramadhyasthaḥ sitoṣṇīṣaścaturbhujaḥ <br />
               ādhāya niyamaṃ mohād āste tvaṃ vigatajvaraḥ //
                <span class="ref">MatsP_170.10</span></p>
            
            
            <p id="MatsP_170.11">
               ehyāgacchāvayor yuddhaṃ dehi tvaṃ kamalodbhava <br />
               āvābhyāṃ paramīśābhyām aśaktastvamihārṇave //
                <span class="ref">MatsP_170.11</span></p>
            
            
            <p id="MatsP_170.12">
               tatra kaścodbhavastubhyaṃ kena vāsi na yojitaḥ <br />
               kaḥ sraṣṭā kaśca te goptā kena nāmnā vidhīyase //
                <span class="ref">MatsP_170.12</span></p>
            
            *brahmovāca
            
            
            <p id="MatsP_170.13">
               eka ityucyate lokair avicintyaḥ sahasradṛk <br />
               tatsaṃyogena bhavatoḥ karma nāmāvagacchatām //
                <span class="ref">MatsP_170.13</span></p>
            
            *madhukaiṭabhāvūcatuḥ
            
            
            <p id="MatsP_170.14">
               nāvayoḥ paramaṃ loke kiṃcidasti mahāmate <br />
               āvābhyāṃ chādyate viśvaṃ tamasā rajasātha vai //
                <span class="ref">MatsP_170.14</span></p>
            
            
            <p id="MatsP_170.15">
               rajastamomayāvāvām ṛṣīṇām avalaṅghitau <br />
               chādyamānau dharmaśīlau dustarau sarvadehinām //
                <span class="ref">MatsP_170.15</span></p>
            
            
            <p id="MatsP_170.16">
               āvābhyāmuhyate loko duṣkarābhyāṃ yuge yuge <br />
               āvāmarthaśca kāmaśca yajñaḥ svargaparigrahaḥ //
                <span class="ref">MatsP_170.16</span></p>
            
            
            <p id="MatsP_170.17">
               sukhaṃ yatra mudā yuktaṃ yatra śrīḥ kīrtireva ca <br />
               yeṣāṃ yatkāṅkṣitaṃ caiva tattadāvāṃ vicintaya //
                <span class="ref">MatsP_170.17</span></p>
            
            *brahmovāca
            
            
            <p id="MatsP_170.18">
               yatnād yogavato dṛṣṭyā yogaḥ pūrvaṃ mayārjitaḥ <br />
               taṃ samādhāya guṇavat sattvaṃ cāsmi samāśritaḥ //
                <span class="ref">MatsP_170.18</span></p>
            
            
            <p id="MatsP_170.19">
               yaḥ paro yogamatimān yogākhyaḥ sattvameva ca <br />
               rajasastamasaścaiva yaḥ sraṣṭā viśvasaṃbhavaḥ //
                <span class="ref">MatsP_170.19</span></p>
            
            
            <p id="MatsP_170.20">
               tato bhūtāni jāyante sāttvikānītarāṇi ca <br />
               sa eva hi yuvāṃ nāṃśe vaśī devo haniṣyati //
                <span class="ref">MatsP_170.20</span></p>
            
            
            <p id="MatsP_170.21">
               svapanneva tataḥ śrīmān bahuyojanavistṛtam <br />
               bāhuṃ nārāyaṇo brahmā kṛtavānātmamāyayā //
                <span class="ref">MatsP_170.21</span></p>
            
            
            <p id="MatsP_170.22">
               kṛṣyamāṇau tatastasya bāhunā bāhuśālinaḥ <br />
               ceratustau vigalitau śakunāviva pīvarau //
                <span class="ref">MatsP_170.22</span></p>
            
            
            <p id="MatsP_170.23">
               tatastāvāhaturgatvā tadā devaṃ sanātanam <br />
               padmanābhaṃ hṛṣīkeśaṃ praṇipatya sthitāvubhau //
                <span class="ref">MatsP_170.23</span></p>
            
            
            <p id="MatsP_170.24">
               jānīvastvāṃ viśvayoniṃ tvāmekaṃ puruṣottamam <br />
               tvamāvāṃ pāhi hetvartham idaṃ nau buddhikāraṇam //
                <span class="ref">MatsP_170.24</span></p>
            
            
            <p id="MatsP_170.25">
               amoghadarśanaḥ sa tvaṃ yatastvāṃ vidvaḥ śāśvatam <br />
               tatastvāmāgatāvāvām abhitaḥ prasamīkṣitum //
                <span class="ref">MatsP_170.25</span></p>
            
            
            <p id="MatsP_170.26">
               tadicchāmo varaṃ deva tvatto 'dbhutam ariṃdama <br />
               amoghadarśano 'si tvaṃ namaste samitiṃjaya //
                <span class="ref">MatsP_170.26</span></p>
            
            *śrībhagavānuvāca
            
            
            <p id="MatsP_170.27">
               kimarthaṃ hi drutaṃ brūtaṃ varaṃ hyasurasattamau <br />
               dattāyuṣkau punarbhūyo raho jīvitum icchathaḥ //
                <span class="ref">MatsP_170.27</span></p>
            
            *madhukaiṭabhāvūcatuḥ
            
            
            <p id="MatsP_170.28">
               yasminna kaścinmṛtavān deva tasminprabho vadham <br />
               tamicchāvo vadhaścaiva tvatto no 'stu mahāvrata //
                <span class="ref">MatsP_170.28</span></p>
            
            *śrībhagavānuvāca
            
            
            <p id="MatsP_170.29">
               bāḍhaṃ yuvāṃ tu pravarau bhaviṣyatkālasaṃbhave <br />
               bhaviṣyato na saṃdehaḥ satyametadbravīmi vām //
                <span class="ref">MatsP_170.29</span></p>
            
            
            <p id="MatsP_170.30">
               varaṃ pradāyātha mahāsurābhyāṃ sanātano viśvavaraḥ surottamaḥ <br />
               rajastamovargabhavāyanau yamau mamantha tāvūrutalena vai prabhuḥ //
                <span class="ref">MatsP_170.30</span></p>
            
            </div>
         
         <div id="d1e164446">
            
            <h3>Matsya-Purāṇa 171</h3>
            *matsya uvāca
            
            
            <p id="MatsP_171.1">
               sthitvā ca tasminkamale brahmā brahmavidāṃ varaḥ <br />
               ūrdhvabāhurmahātejās tapo ghoraṃ samāśritaḥ //
                <span class="ref">MatsP_171.1</span></p>
            
            
            <p id="MatsP_171.2">
               prajvalanniva tejobhir bhābhiḥ svābhistamonudaḥ <br />
               babhāse sarvadharmasthaḥ sahasrāṃśurivāṃśubhiḥ //
                <span class="ref">MatsP_171.2</span></p>
            
            
            <p id="MatsP_171.3">
               athānyadrūpamāsthāya śaṃbhurnārāyaṇo 'vyayaḥ <br />
               ājagāma mahātejā yogācāryo mahāyaśāḥ //
                <span class="ref">MatsP_171.3</span></p>
            
            
            <p id="MatsP_171.4">
               sāṃkhyācāryo hi matimān kapilo brāhmaṇo varaḥ <br />
               ubhāvapi mahātmānau stuvantau kṣetratatparau //
                <span class="ref">MatsP_171.4</span></p>
            
            
            <p id="MatsP_171.5">
               tau prāptāvūcatustatra brahmāṇamamitaujasam <br />
               parāvaraviśeṣajñau pūjitau ca maharṣibhiḥ //
                <span class="ref">MatsP_171.5</span></p>
            
            
            <p id="MatsP_171.6">
               brahmātmadṛḍhabandhaśca viśālo jagadāsthitaḥ <br />
               grāmaṇīḥ sarvabhūtānāṃ brahmā trailokyapūjitaḥ //
                <span class="ref">MatsP_171.6</span></p>
            
            
            <p id="MatsP_171.7">
               tayostadvacanaṃ śrutvā brahmābhyāhṛtayogavit <br />
               trīnimān kṛtavāṃllokān yatheyaṃ brahmaṇaḥ śrutiḥ //
                <span class="ref">MatsP_171.7</span></p>
            
            
            <p id="MatsP_171.8">
               putraṃ ca śaṃbhave caikaṃ samutpāditavānṛṣiḥ <br />
               tasyāgre vāgyatastasthau brahmā tāmasamavyayam //
                <span class="ref">MatsP_171.8</span></p>
            
            
            <p id="MatsP_171.9">
               sotpannamātro brahmāṇam uktavānmānasaḥ sutaḥ <br />
               kiṃ kurmastava sāhāyyaṃ bravītu bhagavānṛṣiḥ //
                <span class="ref">MatsP_171.9</span></p>
            
            *brahmovāca
            
            
            <p id="MatsP_171.10">
               ya eṣa kapilo brahma nārāyaṇamayastathā <br />
               vadate bhavatastattvaṃ tatkuruṣva mahāmate //
                <span class="ref">MatsP_171.10</span></p>
            
            
            <p id="MatsP_171.11">
               brahmaṇastu tadarthaṃ tu tadā bhūyaḥ samutthitaḥ <br />
               śuśrūṣurasmi yuvayoḥ kiṃ karomi kṛtāñjaliḥ //
                <span class="ref">MatsP_171.11</span></p>
            
            *śrībhagavānuvāca
            
            
            <p id="MatsP_171.12">
               yatsatyamakṣaraṃ brahma hy aṣṭādaśavidhaṃ tu tat <br />
               yatsatyaṃ yadṛtaṃ tattu paraṃ padamanusmara //
                <span class="ref">MatsP_171.12</span></p>
            
            
            <p id="MatsP_171.13">
               etadvaco niśamyaiva yayau sa diśamuttarām <br />
               gatvā ca tatra brahmatvam agamajjñānatejasā //
                <span class="ref">MatsP_171.13</span></p>
            
            
            <p id="MatsP_171.14">
               tato brahmā bhuvaṃ nāma dvitīyamasṛjatprabhuḥ <br />
               saṃkalpayitvā manasā tameva ca mahāmanāḥ //
                <span class="ref">MatsP_171.14</span></p>
            
            
            <p id="MatsP_171.15">
               tataḥ so 'thābravīdvākyaṃ kiṃ karomi pitāmaha <br />
               pitāmahasamājñāto brahmāṇaṃ samupasthitaḥ //
                <span class="ref">MatsP_171.15</span></p>
            
            
            <p id="MatsP_171.16">
               brahmābhyāsaṃ tu kṛtavān bhuvaśca pṛthivīṃ gataḥ <br />
               prāptaśca paramaṃ sthānaṃ sa tayoḥ pārśvamāgataḥ //
                <span class="ref">MatsP_171.16</span></p>
            
            
            <p id="MatsP_171.17">
               tasminnapi gate putre tṛtīyamasṛjatprabhuḥ <br />
               mokṣapravṛttikuśalaṃ bhūrbhuvaṃ nāmato vibhum //
                <span class="ref">MatsP_171.17</span></p>
            
            
            <p id="MatsP_171.18">
               gopatitvaṃ samāsādya tayorevāgamadgatim <br />
               evaṃ putrāstrayo 'pyeta uktāḥ śaṃbhormahātmanaḥ //
                <span class="ref">MatsP_171.18</span></p>
            
            
            <p id="MatsP_171.19">
               tāngṛhītvā sutāṃstasya prayātaḥ svārjitāṃ gatim <br />
               nārāyaṇaśca bhagavān kapilaśca yatīśvaraḥ //
                <span class="ref">MatsP_171.19</span></p>
            
            
            <p id="MatsP_171.20">
               yaṃ kālaṃ tau gatau muktau brahmā taṃ kālameva hi <br />
               tato ghoratamaṃ bhūyaḥ saṃśritaḥ paramaṃ vratam //
                <span class="ref">MatsP_171.20</span></p>
            
            
            <p id="MatsP_171.21">
               na reme 'tha tato brahmā prabhurekastapaścaran <br />
               śarīrārdhāttato bhāryāṃ samutpāditavāñchubhām //
                <span class="ref">MatsP_171.21</span></p>
            
            
            <p id="MatsP_171.22">
               tapasā tejasā caiva varcasā niyamena ca <br />
               sadṛśīmātmano devīṃ samarthāṃ lokasarjane //
                <span class="ref">MatsP_171.22</span></p>
            
            
            <p id="MatsP_171.23">
               tayā samāhitastatra reme brahmā tapaścaran <br />
               tato jagāda tripadāṃ gāyatrīṃ vedapūjitām //
                <span class="ref">MatsP_171.23</span></p>
            
            
            <p id="MatsP_171.24">
               sṛjanprajānāṃ patayaḥ sāgarāṃścāsṛjadvibhuḥ <br />
               aparāṃścaiva caturo vedāngāyatrisaṃbhavān //
                <span class="ref">MatsP_171.24</span></p>
            
            
            <p id="MatsP_171.25">
               ātmanaḥ sadṛśānputrān asṛjadvai pitāmahaḥ <br />
               viśve prajānāṃ patayo yebhyo lokā viniḥsṛtāḥ //
                <span class="ref">MatsP_171.25</span></p>
            
            
            <p id="MatsP_171.26">
               viśveśaṃ prathamaṃ tāvan mahātāpasamātmajam <br />
               sarvamantrahitaṃ puṇyaṃ nāmnā dharmaṃ sa sṛṣṭavān //
                <span class="ref">MatsP_171.26</span></p>
            
            
            <p id="MatsP_171.27">
               dakṣaṃ marīcimatriṃ ca pulastyaṃ pulahaṃ kratum <br />
               vasiṣṭhaṃ gautamaṃ caiva bhṛgumaṅgirasaṃ manum //
                <span class="ref">MatsP_171.27</span></p>
            
            
            <p id="MatsP_171.28">
               athaivādbhutamityete jñeyāḥ paitāmaharṣayaḥ <br />
               trayodaśaguṇaṃ dharmam ālabhanta maharṣayaḥ //
                <span class="ref">MatsP_171.28</span></p>
            
            
            <p id="MatsP_171.29">
               aditirditirdanuḥ kālā anāyuḥ siṃhikā muniḥ <br />
               tāmrā krodhātha suratā vinatā kadrureva ca //
                <span class="ref">MatsP_171.29</span></p>
            
            
            <p id="MatsP_171.30">
               dakṣasyāpatyametā vai kanyā dvādaśa pārthiva <br />
               marīceḥ kaśyapaḥ putras tapasā nirmitaḥ kila //
                <span class="ref">MatsP_171.30</span></p>
            
            
            <p id="MatsP_171.31">
               tasmai kanyā dvādaśānyā dakṣastāḥ pradadau tadā <br />
               nakṣatrāṇi ca somāya tadā vai dattavānṛṣiḥ //
                <span class="ref">MatsP_171.31</span></p>
            
            
            <p id="MatsP_171.32">
               rohiṇyādīni sarvāṇi puṇyāni ravinandana <br />
               lakṣmīrmarutvatī sādhyā viśveśā ca matā śubhā //
                <span class="ref">MatsP_171.32</span></p>
            
            
            <p id="MatsP_171.33">
               devī sarasvatī caiva brahmaṇā nirmitāḥ purā <br />
               etāḥ pañca variṣṭhā vai suraśreṣṭhāya pārthiva //
                <span class="ref">MatsP_171.33</span></p>
            
            
            <p id="MatsP_171.34">
               dattā bhadrāya dharmāya brahmaṇā dṛṣṭakarmaṇā <br />
               yā tu rūpavatī patnī brahmaṇaḥ kāmarūpiṇī //
                <span class="ref">MatsP_171.34</span></p>
            
            
            <p id="MatsP_171.35">
               surabhiḥ sā hitā bhūtvā brahmāṇaṃ samupasthitā <br />
               tatastāmagamadbrahmā maithunaṃ lokapūjitaḥ //
                <span class="ref">MatsP_171.35</span></p>
            
            
            <p id="MatsP_171.36">
               lokasarjanahetujño gavāmarthāya sattamaḥ <br />
               jajñire ca sutāstasyāṃ vipulā dhūmasaṃnibhāḥ //
                <span class="ref">MatsP_171.36</span></p>
            
            
            <p id="MatsP_171.37">
               naktasaṃdhyābhrasaṃkāśāḥ prādahaṃstigmatejasaḥ <br />
               te rudanto dravantaśca garhayantaḥ pitāmaham //
                <span class="ref">MatsP_171.37</span></p>
            
            
            <p id="MatsP_171.38">
               rodanādravaṇāccaiva rudrā iti tataḥ smṛtāḥ <br />
               nirṛtiścaiva śaṃbhurvai tṛtīyaścāparājitaḥ //
                <span class="ref">MatsP_171.38</span></p>
            
            
            <p id="MatsP_171.39">
               mṛgavyādhaḥ kapardī ca dahano 'theśvaraśca vai <br />
               ahirbudhnyaśca bhagavān kapālī cāpi piṅgalaḥ //
                <span class="ref">MatsP_171.39</span></p>
            
            
            <p id="MatsP_171.40">
               senānīśca mahātejā rudrāstvekādaśa smṛtāḥ <br />
               tasyāmeva surabhyāṃ ca gāvo yajñeśvarāśca vai //
                <span class="ref">MatsP_171.40</span></p>
            
            
            <p id="MatsP_171.41">
               prakṛṣṭāśca tathā māyāḥ surabhyāḥ paśavo 'kṣarāḥ <br />
               ajāścaiva tu haṃsāśca tathaivāmṛtamuttamam //
                <span class="ref">MatsP_171.41</span></p>
            
            
            <p id="MatsP_171.42">
               oṣadhyaḥ pravarāyāśca surasyāstāḥ samutthitāḥ <br />
               dharmāllakṣmīstathā kāmaṃ sādhyā sādhyānvyajāyata //
                <span class="ref">MatsP_171.42</span></p>
            
            
            <p id="MatsP_171.43">
               bhavaṃ ca prabhavaṃ caiva hīśaṃ cāsurahaṃ tathā <br />
               aruṇaṃ cāruṇiṃ caiva viśvāvasubaladhruvau //
                <span class="ref">MatsP_171.43</span></p>
            
            
            <p id="MatsP_171.44">
               haviṣyaṃ ca vitānaṃ ca vidhānaśamitāvapi <br />
               vatsaraṃ caiva bhūtiṃ ca sarvāsuraniṣūdanam //
                <span class="ref">MatsP_171.44</span></p>
            
            
            <p id="MatsP_171.45">
               suparvāṇaṃ bṛhatkāntiḥ sādhyā lokanamaskṛtāḥ <br />
               vāsavānugatā devī janayāmāsa vai surān //
                <span class="ref">MatsP_171.45</span></p>
            
            
            <p id="MatsP_171.46">
               varaṃ vai prathamaṃ devaṃ dvitīyaṃ dhruvamavyayam <br />
               viśvāvasuṃ tṛtīyaṃ ca caturthaṃ somamīśvaram //
                <span class="ref">MatsP_171.46</span></p>
            
            
            <p id="MatsP_171.47">
               tato 'nurūpamāyaṃ ca yamastasmādanantaram <br />
               saptamaṃ ca tathā vāyum aṣṭamaṃ nirṛtiṃ vasum //
                <span class="ref">MatsP_171.47</span></p>
            
            
            <p id="MatsP_171.48">
               dharmasyāpatyam etadvai sudevyāṃ samajāyata <br />
               viśve devāśca viśvāyāṃ dharmājjātā iti śrutiḥ //
                <span class="ref">MatsP_171.48</span></p>
            
            
            <p id="MatsP_171.49">
               dakṣaścaiva mahābāhuḥ puṣkarasvana eva ca <br />
               cākṣuṣastu manuścaiva tathā madhumahoragau //
                <span class="ref">MatsP_171.49</span></p>
            
            
            <p id="MatsP_171.50">
               viśrāntakavapurbālo viṣkambhaśca mahāyaśāḥ <br />
               garuḍaścātisattvaujā bhāskarapratimadyutiḥ //
                <span class="ref">MatsP_171.50</span></p>
            
            
            <p id="MatsP_171.51">
               viśvāndevāndevamātā viśveśājanayat sutān <br />
               marutvatī marutvato devānajanayatsutān //
                <span class="ref">MatsP_171.51</span></p>
            
            
            <p id="MatsP_171.52">
               agniṃ cakṣuṃ ravirjyotiḥ sāvitraṃ mitrameva ca <br />
               amaraṃ śaravṛṣṭiṃ ca sukarṣaṃ ca mahābhujam //
                <span class="ref">MatsP_171.52</span></p>
            
            
            <p id="MatsP_171.53">
               virājaṃ caiva vācaṃ ca viśvāvasumatiṃ tathā <br />
               aśvamitraṃ citraraśmiṃ tathā niṣadhanaṃ nṛpa //
                <span class="ref">MatsP_171.53</span></p>
            
            
            <p id="MatsP_171.54">
               hūyantaṃ vāḍavaṃ caiva cāritraṃ mandapannagam <br />
               bṛhantaṃ vai bṛhadrūpaṃ tathā vai pūtanānugam //
                <span class="ref">MatsP_171.54</span></p>
            
            
            <p id="MatsP_171.55">
               marutvatī purā jajña etānvai marutāṃ gaṇān <br />
               aditiḥ kaśyapājjajña ādityāndvādaśaiva hi //
                <span class="ref">MatsP_171.55</span></p>
            
            
            <p id="MatsP_171.56">
               indro viṣṇurbhagastvaṣṭā varuṇo hyaryamā raviḥ <br />
               pūṣā mitraśca dhanado dhātā parjanya eva ca //
                <span class="ref">MatsP_171.56</span></p>
            
            
            <p id="MatsP_171.57">
               ityete dvādaśādityā variṣṭhāstridivaukasaḥ <br />
               ādityasya sarasvatyāṃ jajñāte dvau sutau varau //
                <span class="ref">MatsP_171.57</span></p>
            
            
            <p id="MatsP_171.58">
               tapaḥśreṣṭhau guṇaśreṣṭhau tridivasyāpi saṃmatau <br />
               danustu dānavāñjajñe ditirdaityānvyajāyata //
                <span class="ref">MatsP_171.58</span></p>
            
            
            <p id="MatsP_171.59">
               kālā tu vai kālakeyān asurānsurasā tu vai <br />
               anāyuṣāyāstanayā vyādhayaḥ sumahābalāḥ //
                <span class="ref">MatsP_171.59</span></p>
            
            
            <p id="MatsP_171.60">
               siṃhikā grahamātā vai gandharvajananī muniḥ <br />
               tāmrā tvapsarasāṃ mātā puṇyānāṃ bhāratodbhava //
                <span class="ref">MatsP_171.60</span></p>
            
            
            <p id="MatsP_171.61">
               krodhāyāḥ sarvabhūtāni piśācāścaiva pārthiva <br />
               jajñe yakṣagaṇāṃścaiva rākṣasāṃśca viśāṃpate //
                <span class="ref">MatsP_171.61</span></p>
            
            
            <p id="MatsP_171.62">
               catuṣpadāni sattvāni tathā gāvastu saurabhāḥ <br />
               suparṇānpakṣiṇaścaiva vinatā ca vyajāyata //
                <span class="ref">MatsP_171.62</span></p>
            
            
            <p id="MatsP_171.63">
               mahīdharānsarvanāgān devī kadrūrvyajāyata <br />
               evaṃ vṛddhiṃ samagaman viśve lokāḥ paraṃtapa //
                <span class="ref">MatsP_171.63</span></p>
            
            
            <p id="MatsP_171.64">
               tadā vai pauṣkaro rājan prādurbhāvo mahātmanaḥ <br />
               prādurbhāvaḥ pauṣkaraste mayā dvaipāyaneritaḥ //
                <span class="ref">MatsP_171.64</span></p>
            
            
            <p id="MatsP_171.65">
               purāṇaḥ puruṣaścaiva mayā viṣṇurhariḥ prabhuḥ <br />
               kathitaste 'nupūrveṇa saṃstutaḥ paramarṣibhiḥ //
                <span class="ref">MatsP_171.65</span></p>
            
            
            <p id="MatsP_171.66">
               yaścedamagryaṃ śṛṇuyāt purāṇaṃ sadā naraḥ parvasu gauraveṇa <br />
               avāpya lokānsa hi vītarāgaḥ paratra ca svargaphalāni bhuṅkte //
                <span class="ref">MatsP_171.66</span></p>
            
            
            <p id="MatsP_171.67">
               cakṣuṣā manasā vācā karmaṇā ca caturvidham <br />
               prasādayati yaḥ kṛṣṇaṃ taṃ kṛṣṇo 'nuprasīdati //
                <span class="ref">MatsP_171.67</span></p>
            
            
            <p id="MatsP_171.68">
               rājā ca labhate rājyam adhanaścottamaṃ dhanam <br />
               kṣīṇāyurlabhate cāyuḥ putrakāmaḥ sutaṃ tathā //
                <span class="ref">MatsP_171.68</span></p>
            
            
            <p id="MatsP_171.69">
               yajñā vedāstathā kāmās tapāṃsi vividhāni ca <br />
               prāpnoti vividhaṃ puṇyaṃ viṣṇubhakto dhanāni ca //
                <span class="ref">MatsP_171.69</span></p>
            
            
            <p id="MatsP_171.70">
               yadyatkāmayate kiṃcit tattallokeśvarād bhavet <br />
               sarvaṃ vihāya ya imaṃ paṭhetpauṣkarakaṃ hareḥ //
                <span class="ref">MatsP_171.70</span></p>
            
            
            <p id="MatsP_171.71">
               prādurbhāvaṃ nṛpaśreṣṭha na tasya hyaśubhaṃ bhavet <br />
               eṣa pauṣkarako nāma prādurbhāvo mahātmanaḥ <br />
               kīrtitaste mahābhāga vyāsaśrutinidarśanāt //
                <span class="ref">MatsP_171.71</span></p>
            
            </div>
         
         <div id="d1e165826">
            
            <h3>Matsya-Purāṇa 172</h3>
            *matsya uvāca
            
            
            <p id="MatsP_172.1">
               viṣṇutvaṃ śṛṇu viṣṇośca haritvaṃ ca kṛte yuge <br />
               vaikuṇṭhatvaṃ ca deveṣu kṛṣṇatvaṃ mānuṣeṣu ca //
                <span class="ref">MatsP_172.1</span></p>
            
            
            <p id="MatsP_172.2">
               īśvarasya hi tasyaiṣā karmaṇāṃ gahanā gatiḥ <br />
               saṃpratyatītānbhavyāṃśca śṛṇu rājanyathātatham //
                <span class="ref">MatsP_172.2</span></p>
            
            
            <p id="MatsP_172.3">
               avyakto vyaktaliṅgastho ya eṣa bhagavānprabhuḥ <br />
               nārāyaṇo hyanantātmā prabhavo 'vyaya eva ca //
                <span class="ref">MatsP_172.3</span></p>
            
            
            <p id="MatsP_172.4">
               eṣa nārāyaṇo bhūtvā harirāsītsanātanaḥ <br />
               brahmā vāyuśca somaśca dharmaḥ śakro bṛhaspatiḥ //
                <span class="ref">MatsP_172.4</span></p>
            
            
            <p id="MatsP_172.5">
               aditerapi putratvam eva yāti yuge yuge <br />
               eṣa viṣṇuriti khyāta indrasyāvarajo vibhuḥ //
                <span class="ref">MatsP_172.5</span></p>
            
            
            <p id="MatsP_172.6">
               prasādajaṃ hyasya vibhor adityāḥ putrakāraṇam <br />
               vadhārthaṃ suraśatrūṇāṃ daityadānavarakṣasām //
                <span class="ref">MatsP_172.6</span></p>
            
            
            <p id="MatsP_172.7">
               pradhānātmā purā hyeṣa brahmāṇamasṛjatprabhuḥ <br />
               so 'sṛjatpūrvapuruṣaḥ purākalpe prajāpatīn //
                <span class="ref">MatsP_172.7</span></p>
            
            
            <p id="MatsP_172.8">
               asṛjanmānavāṃstatra brahmavaṃśānanuttamān <br />
               tebhyo 'bhavanmahātmabhyo bahudhā brahma śāśvatam //
                <span class="ref">MatsP_172.8</span></p>
            
            
            <p id="MatsP_172.9">
               etadāścaryabhūtasya viṣṇoḥ karmānukīrtanam <br />
               kīrtanīyasya lokeṣu kīrtyamānaṃ nibodha me //
                <span class="ref">MatsP_172.9</span></p>
            
            
            <p id="MatsP_172.10">
               vṛte vṛtravadhe tatra vartamāne kṛte yuge <br />
               āsīttrailokyavikhyātaḥ saṅgrāmastārakāmayaḥ //
                <span class="ref">MatsP_172.10</span></p>
            
            
            <p id="MatsP_172.11">
               yatra te dānavā ghorāḥ sarve saṅgrāmadurjayāḥ <br />
               ghnanti devagaṇānsarvān sayakṣoragarākṣasān //
                <span class="ref">MatsP_172.11</span></p>
            
            
            <p id="MatsP_172.12">
               te vadhyamānā vimukhāḥ kṣīṇapraharaṇā raṇe <br />
               trātāraṃ manasā jagmur devaṃ nārāyaṇaṃ prabhum //
                <span class="ref">MatsP_172.12</span></p>
            
            
            <p id="MatsP_172.13">
               etasminnantare meghā nirvāṇāṅgāravarcasaḥ <br />
               sārkacandragrahagaṇaṃ chādayanto nabhastalam //
                <span class="ref">MatsP_172.13</span></p>
            
            
            <p id="MatsP_172.14">
               caṇḍā vidyudgaṇopetā ghoranirhrādakāriṇaḥ <br />
               anyonyavegābhihatāḥ pravavuḥ saha mārutāḥ //
                <span class="ref">MatsP_172.14</span></p>
            
            
            <p id="MatsP_172.15">
               dīptatoyāśanipanair vajravegānalānilaiḥ <br />
               ravaiḥ sughorairutpātair dahyamānam ivāmbaram //
                <span class="ref">MatsP_172.15</span></p>
            
            
            <p id="MatsP_172.16">
               tata ulkāsahasrāṇi nipetuḥ khagatānyapi <br />
               divyāni ca vimānāni prapatantyutpatanti ca //
                <span class="ref">MatsP_172.16</span></p>
            
            
            <p id="MatsP_172.17">
               caturyugāntaparyāye lokānāṃ yadbhayaṃ bhavet <br />
               arūpavanti rūpāṇi tasminnutpātalakṣaṇe //
                <span class="ref">MatsP_172.17</span></p>
            
            
            <p id="MatsP_172.18">
               jātaṃ ca niṣprabhaṃ sarvaṃ na prājñāyata kiṃcana <br />
               timiraughaparikṣiptā na rejuśca diśo daśa //
                <span class="ref">MatsP_172.18</span></p>
            
            
            <p id="MatsP_172.19">
               viveśa rūpiṇī kālī kālameghāvaguṇṭhitā <br />
               dyaurna bhātyabhibhūtārkā ghoreṇa tamasāvṛtā //
                <span class="ref">MatsP_172.19</span></p>
            
            
            <p id="MatsP_172.20">
               tānghanaughānsa timirān dorbhyāmākṣipya sa prabhuḥ <br />
               vapuḥ saṃdarśayāmāsa divyaṃ kṛṣṇavapurhariḥ //
                <span class="ref">MatsP_172.20</span></p>
            
            
            <p id="MatsP_172.21">
               balāhakāñjananibhaṃ balāhakatanūruham <br />
               tejasā vapuṣā caiva kṛṣṇaṃ kṛṣṇamivācalam //
                <span class="ref">MatsP_172.21</span></p>
            
            
            <p id="MatsP_172.22">
               dīptapītāmbaradharaṃ taptakāñcanabhūṣaṇam <br />
               dhūmāndhakāravapuṣaṃ yugāntāgnimivotthitam //
                <span class="ref">MatsP_172.22</span></p>
            
            
            <p id="MatsP_172.23">
               caturdviguṇapīnāṃsaṃ kirīṭacchannamūrdhajam <br />
               babhau cāmīkaraprakhyair āyudhairupaśobhitam //
                <span class="ref">MatsP_172.23</span></p>
            
            
            <p id="MatsP_172.24">
               candrārkakiraṇoddyotaṃ girikūṭamivocchritam <br />
               nandakānanditakaraṃ śarāśīviṣadhāriṇam //
                <span class="ref">MatsP_172.24</span></p>
            
            
            <p id="MatsP_172.25">
               śakticitrabalodagraṃ śaṅkhacakragadādharam <br />
               viṣṇuśailaṃ kṣamāmūlaṃ śrīvṛkṣaṃ śārṅgaśṛṅgiṇam //
                <span class="ref">MatsP_172.25</span></p>
            
            
            <p id="MatsP_172.26">
               tridaśodāraphaladaṃ svargastrīcārupallavam <br />
               sarvalokamanaḥkāntaṃ sarvasattvamanoharam //
                <span class="ref">MatsP_172.26</span></p>
            
            
            <p id="MatsP_172.27">
               nānavimānaviṭapaṃ toyadāmbumadhusravam <br />
               vidyāhaṃkārasārāḍhyaṃ mahābhūtaprarohaṇam //
                <span class="ref">MatsP_172.27</span></p>
            
            
            <p id="MatsP_172.28">
               viśeṣapatrairnicitaṃ grahanakṣatrapuṣpitam <br />
               daityalokamahāskandhaṃ martyalokaprakāśitam //
                <span class="ref">MatsP_172.28</span></p>
            
            
            <p id="MatsP_172.29">
               sāgarākāranirhrādaṃ rasātalamahāśrayam <br />
               mṛgendrapāśairvitataṃ pakṣajantuniṣevitam //
                <span class="ref">MatsP_172.29</span></p>
            
            
            <p id="MatsP_172.30">
               śīlārthacārugandhāḍhyaṃ sarvalokamahādrumam <br />
               avyaktānantasalilaṃ vyaktāhaṃkāraphenilam //
                <span class="ref">MatsP_172.30</span></p>
            
            
            <p id="MatsP_172.31">
               mahābhūtataraṅgaughaṃ grahanakṣatrabudbudam <br />
               vimānavihagavyātaṃ toyadāḍambarākulam //
                <span class="ref">MatsP_172.31</span></p>
            
            
            <p id="MatsP_172.32">
               jantumatsyagaṇākīrṇaṃ śailaśaṅkhakulairyutam <br />
               traiguṇyaviṣayāvartaṃ sarvalokatimiṅgilam //
                <span class="ref">MatsP_172.32</span></p>
            
            
            <p id="MatsP_172.33">
               vīravṛkṣalatāgulmaṃ bhujagotkṛṣṭaśaivalam <br />
               dvādaśārkamahādvīpaṃ rudraikādaśapattanam //
                <span class="ref">MatsP_172.33</span></p>
            
            
            <p id="MatsP_172.34">
               vasvaṣṭaparvatopetaṃ trailokyāmbhomahodadhim <br />
               saṃdhyāsaṃkhyormisalilaṃ suparṇānilasevitam //
                <span class="ref">MatsP_172.34</span></p>
            
            
            <p id="MatsP_172.35">
               daityarakṣogaṇagrāhaṃ yakṣoragajhaṣākulam <br />
               pitāmahamahāvīryaṃ sarvastrīratnaśobhitam //
                <span class="ref">MatsP_172.35</span></p>
            
            
            <p id="MatsP_172.36">
               śrīkīrtikāntilakṣmībhir nadībhir upaśobhitam <br />
               kālayogimahāparvapralayotpattiveginam //
                <span class="ref">MatsP_172.36</span></p>
            
            
            <p id="MatsP_172.37">
               taṃ tu yogamahāpāraṃ nārāyaṇamahārṇavam <br />
               devādhidevaṃ varadaṃ bhaktānāṃ bhaktivatsalam //
                <span class="ref">MatsP_172.37</span></p>
            
            
            <p id="MatsP_172.38">
               anugrahakaraṃ devaṃ praśāntikaraṇaṃ śubham <br />
               haryaśvarathasaṃyukte suparṇadhvajasevite //
                <span class="ref">MatsP_172.38</span></p>
            
            
            <p id="MatsP_172.39">
               grahacandrārkaracite mandarākṣavarāvṛte <br />
               anantaraśmibhiryukte vistīrṇe merugahvare //
                <span class="ref">MatsP_172.39</span></p>
            
            
            <p id="MatsP_172.40">
               tārakācitrakusume grahanakṣatrabandhure <br />
               bhayeṣvabhayadaṃ vyomni devā daityaparājitāḥ //
                <span class="ref">MatsP_172.40</span></p>
            
            
            <p id="MatsP_172.41">
               dadṛśuste sthitaṃ devaṃ divye lokamaye rathe <br />
               te kṛtāñjalayaḥ sarve devāḥ śakrapurogamāḥ //
                <span class="ref">MatsP_172.41</span></p>
            
            
            <p id="MatsP_172.42">
               jayaśabdaṃ puraskṛtya śaraṇyaṃ śaraṇaṃ gatāḥ <br />
               sa teṣāṃ tāṃ giraṃ śrutvā viṣṇurdaivatadaivatam //
                <span class="ref">MatsP_172.42</span></p>
            
            
            <p id="MatsP_172.43">
               manaścakre vināśāya dānavānāṃ mahāmṛdhe <br />
               ākāśe tu sthito viṣṇur uttamaṃ vapurāsthitaḥ //
                <span class="ref">MatsP_172.43</span></p>
            
            
            <p id="MatsP_172.44">
               uvāca devatāḥ sarvāḥ sapratijñamidaṃ vacaḥ <br />
               śāntiṃ vrajata bhadraṃ vo mā bhaiṣṭa marutāṃ gaṇāḥ //
                <span class="ref">MatsP_172.44</span></p>
            
            
            <p id="MatsP_172.45">
               jitā me dānavāḥ sarve trailokyaṃ parigṛhyatām <br />
               te tasya satyasaṃdhasya viṣṇorvākyena toṣitāḥ //
                <span class="ref">MatsP_172.45</span></p>
            
            
            <p id="MatsP_172.46">
               devāḥ prītiṃ samājagmuḥ prāśyāmṛtamivottamam <br />
               tatastamaḥ saṃhṛtaṃ tad vineśuśca balāhakāḥ //
                <span class="ref">MatsP_172.46</span></p>
            
            
            <p id="MatsP_172.47">
               pravavuśca śivā vātāḥ praśāntāśca diśo daśa <br />
               śuddhaprabhāṇi jyotīṃṣi somaścakruḥ pradakṣiṇām //
                <span class="ref">MatsP_172.47</span></p>
            
            
            <p id="MatsP_172.48">
               na vigrahaṃ grahāścakruḥ praśāntāścāpi sindhavaḥ <br />
               virajaskābhavanmārgā nākavargādayastrayaḥ //
                <span class="ref">MatsP_172.48</span></p>
            
            
            <p id="MatsP_172.49">
               yathārthamūhuḥ sarito nāpi cukṣubhire 'rṇavāḥ <br />
               āsañchubhānīndriyāṇi narāṇāmantarātmasu //
                <span class="ref">MatsP_172.49</span></p>
            
            
            <p id="MatsP_172.50">
               maharṣayo vītaśokā vedān uccairadhīyata <br />
               yajñeṣu ca haviḥ pākaṃ śivamāpa ca pāvakaḥ //
                <span class="ref">MatsP_172.50</span></p>
            
            
            <p id="MatsP_172.51">
               pravṛttadharmāḥ saṃvṛttā lokā muditamānasāḥ <br />
               viṣṇordattapratijñasya śrutvārinidhane giram //
                <span class="ref">MatsP_172.51</span></p>
            
            </div>
         
         <div id="d1e166809">
            
            <h3>Matsya-Purāṇa 173</h3>
            *matsya uvāca
            
            
            <p id="MatsP_173.1">
               tato 'bhayaṃ viṣṇuvacaḥ śrutvā daityāśca dānavāḥ <br />
               udyogaṃ vipulaṃ cakrur yuddhāya vijayāya ca //
                <span class="ref">MatsP_173.1</span></p>
            
            
            <p id="MatsP_173.2">
               mayastu kāñcanamayaṃ trinalvāyatamakṣayam <br />
               catuścakraṃ suvipulaṃ sukalpitamahāyugam //
                <span class="ref">MatsP_173.2</span></p>
            
            
            <p id="MatsP_173.3">
               kiṅkiṇījālanirghoṣaṃ dvīpicarmapariṣkṛtam <br />
               ruciraṃ ratnajālaiśca hemajālaiśca śobhitam //
                <span class="ref">MatsP_173.3</span></p>
            
            
            <p id="MatsP_173.4">
               īhāmṛgagaṇākīrṇaṃ pakṣipaṅktivirājitam <br />
               divyāstratūṇīradharaṃ payodharavināditam //
                <span class="ref">MatsP_173.4</span></p>
            
            
            <p id="MatsP_173.5">
               svakṣaṃ rathavarodāraṃ sūpasthaṃ gaganopamam <br />
               gadāparighasampūrṇaṃ mūrtimantamivārṇavam //
                <span class="ref">MatsP_173.5</span></p>
            
            
            <p id="MatsP_173.6">
               hemakeyūravalayaṃ svarṇamaṇḍalakūbaram <br />
               sapatākadhvajopetaṃ sādityamiva mandaram //
                <span class="ref">MatsP_173.6</span></p>
            
            
            <p id="MatsP_173.7">
               gajendrābhogavapuṣaṃ kvacitkesarivarcasam <br />
               yuktamṛkṣasahasreṇa samṛddhāmbudanāditam //
                <span class="ref">MatsP_173.7</span></p>
            
            
            <p id="MatsP_173.8">
               dīptamākāśagaṃ divyaṃ rathaṃ pararathārujam <br />
               adhyatiṣṭhadraṇākāṅkṣī meruṃ dīpta ivāṃśumān //
                <span class="ref">MatsP_173.8</span></p>
            
            
            <p id="MatsP_173.9">
               tāramutkrośavistāraṃ sarvaṃ hemamayaṃ ratham <br />
               śailākāramasaṃbādhaṃ nīlāñjanacayopamam //
                <span class="ref">MatsP_173.9</span></p>
            
            
            <p id="MatsP_173.10">
               kārṣṇāyasamayaṃ divyaṃ loheṣābaddhakūbaram <br />
               timirodgārikiraṇaṃ garjantamiva toyadam //
                <span class="ref">MatsP_173.10</span></p>
            
            
            <p id="MatsP_173.11">
               lohajālena mahatā sagavākṣeṇa daṃśitam <br />
               āyasaiḥ parighaiḥ pūrṇaṃ kṣepaṇīyaiśca mudgaraiḥ //
                <span class="ref">MatsP_173.11</span></p>
            
            
            <p id="MatsP_173.12">
               prāsaiḥ pāśaiśca vitatair asaṃyuktaiśca kaṇṭakaiḥ <br />
               śobhitaṃ trāsayānaiśca tomaraiśca paraśvadhaiḥ //
                <span class="ref">MatsP_173.12</span></p>
            
            
            <p id="MatsP_173.13">
               udyantaṃ dviṣatāṃ hetor dvitīyamiva mandaram <br />
               yuktaṃ kharasahasreṇa so 'dhyārohadrathottamam //
                <span class="ref">MatsP_173.13</span></p>
            
            
            <p id="MatsP_173.14">
               virocanastu saṃkruddho gadāpāṇiravasthitaḥ <br />
               pramukhe tasya sainyasya dīptaśṛṅga ivācalaḥ //
                <span class="ref">MatsP_173.14</span></p>
            
            
            <p id="MatsP_173.15">
               yuktaṃ rathasahasreṇa hayagrīvastu dānavaḥ <br />
               syandanaṃ vāhayāmāsa sapatnānīkamardanaḥ //
                <span class="ref">MatsP_173.15</span></p>
            
            
            <p id="MatsP_173.16">
               vyāyataṃ kiṣkusāhasraṃ dhanurvisphārayanmahat <br />
               varāhaḥ pramukhe tasthau sapraroha ivācalaḥ //
                <span class="ref">MatsP_173.16</span></p>
            
            
            <p id="MatsP_173.17">
               kharastu vikṣarandarpān netrābhyāṃ roṣajaṃ jalam <br />
               sphuraddantoṣṭhanayanaḥ saṅgrāmaṃ so 'bhyakāṅkṣata //
                <span class="ref">MatsP_173.17</span></p>
            
            
            <p id="MatsP_173.18">
               tvaṣṭā tvaṣṭagajaṃ ghoraṃ yānamāsthāya dānavaḥ <br />
               vyūhituṃ dānavavyūhaṃ paricakrāma vīryavān //
                <span class="ref">MatsP_173.18</span></p>
            
            
            <p id="MatsP_173.19">
               vipracittisutaḥ śvetaḥ śvetakuṇḍalabhūṣaṇaḥ <br />
               śvetaśailapratīkāśo yuddhāyābhimukhe sthitaḥ //
                <span class="ref">MatsP_173.19</span></p>
            
            
            <p id="MatsP_173.20">
               ariṣṭo baliputraśca variṣṭho 'driśilāyudhaḥ <br />
               yuddhāyābhimukhastasthau dharādharavikampanaḥ //
                <span class="ref">MatsP_173.20</span></p>
            
            
            <p id="MatsP_173.21">
               kiśorastvatisaṃharṣāt kiśora iti coditaḥ <br />
               sabalā dānavāścaiva saṃnahyante yathākramam //
                <span class="ref">MatsP_173.21</span></p>
            
            
            <p id="MatsP_173.22">
               abhavaddaityasainyasya madhye ravirivoditaḥ <br />
               lambastu navameghābhaḥ pralambāmbarabhūṣaṇaḥ //
                <span class="ref">MatsP_173.22</span></p>
            
            
            <p id="MatsP_173.23">
               daityavyūhagato bhāti sanīhāra ivāṃśumān <br />
               svarbhānurāsyayodhī tu daśanoṣṭhekṣaṇāyudhaḥ //
                <span class="ref">MatsP_173.23</span></p>
            
            
            <p id="MatsP_173.24">
               hasaṃstiṣṭhati daityānāṃ pramukhe sa mahāgrahaḥ <br />
               anye hayagatāstatra gajaskandhagatāḥ pare //
                <span class="ref">MatsP_173.24</span></p>
            
            
            <p id="MatsP_173.25">
               siṃhavyāghragatāścānye varāharkṣeṣu cāpare <br />
               kecitkharoṣṭrayātāraḥ kecicchvāpadavāhanāḥ //
                <span class="ref">MatsP_173.25</span></p>
            
            
            <p id="MatsP_173.26">
               pattinastvapare daityā bhīṣaṇā vikṛtānanāḥ <br />
               ekapādārdhapādāśca nanṛturyuddhakāṅkṣiṇaḥ //
                <span class="ref">MatsP_173.26</span></p>
            
            
            <p id="MatsP_173.27">
               āsphoṭayanto bahavaḥ kṣveḍantaśca tathā pare <br />
               hṛṣṭaśārdūlanirghoṣā nedurdānavapuṃgavāḥ //
                <span class="ref">MatsP_173.27</span></p>
            
            
            <p id="MatsP_173.28">
               te gadāparighairugraiḥ śilāmusalapāṇayaḥ <br />
               bāhubhiḥ parighākārais tarjayanti sma devatāḥ //
                <span class="ref">MatsP_173.28</span></p>
            
            
            <p id="MatsP_173.29">
               pāśaiḥ prāsaiśca parighais tomarāṅkuśapaṭṭiśaiḥ <br />
               cikrīḍuste śataghnībhiḥ śatadhāraiśca mudgaraiḥ //
                <span class="ref">MatsP_173.29</span></p>
            
            
            <p id="MatsP_173.30">
               gaṇḍaśailaiśca śailaiśca parighaiścottamāyasaiḥ <br />
               cakraiśca daityapravarāś cakrur ānanditaṃ balam //
                <span class="ref">MatsP_173.30</span></p>
            
            
            <p id="MatsP_173.31">
               etaddānavasainyaṃ tat sarvaṃ yuddhamadotkaṭam <br />
               devānabhimukhe tasthau meghānīkamivoddhatam //
                <span class="ref">MatsP_173.31</span></p>
            
            
            <p id="MatsP_173.32">
               tadadbhutaṃ daityasahasragāḍhaṃ vāyvagniśailāmbudatoyakalpam <br />
               balaṃ raṇaughābhyudaye 'bhyudīrṇaṃ yuyutsayonmattam ivābabhāse //
                <span class="ref">MatsP_173.32</span></p>
            
            </div>
         
         <div id="d1e167430">
            
            <h3>Matsya-Purāṇa 174</h3>
            *matsya uvāca
            
            
            <p id="MatsP_174.1">
               śrutaste daityasainyasya vistāro ravinandana <br />
               surāṇāmapi sainyasya vistāraṃ vaiṣṇavaṃ śṛṇu //
                <span class="ref">MatsP_174.1</span></p>
            
            
            <p id="MatsP_174.2">
               ādityā vasavo rudrā aśvinau ca mahābalau <br />
               sabalāḥ sānugāścaiva saṃnahyanta yathākramam //
                <span class="ref">MatsP_174.2</span></p>
            
            
            <p id="MatsP_174.3">
               puruhūtastu purato lokapālaḥ sahasradṛk <br />
               grāmaṇīḥ sarvadevānām āruroha suradvipam //
                <span class="ref">MatsP_174.3</span></p>
            
            
            <p id="MatsP_174.4">
               madhye cāsya rathaḥ sarvapakṣipravarahaṃsaḥ <br />
               sucārucakracaraṇo hemavajrapariṣkṛtaḥ //
                <span class="ref">MatsP_174.4</span></p>
            
            
            <p id="MatsP_174.5">
               devagandharvayakṣaughair anuyātaḥ sahasraśaḥ <br />
               dīptimadbhiḥ sadasyaiśca brahmarṣibhirabhiṣṭutaḥ //
                <span class="ref">MatsP_174.5</span></p>
            
            
            <p id="MatsP_174.6">
               vajravisphūrjitodbhūtair vidyudindrāyudhoditaiḥ <br />
               yukto balāhakagaṇaiḥ parvatairiva kāmagaiḥ //
                <span class="ref">MatsP_174.6</span></p>
            
            
            <p id="MatsP_174.7">
               yamārūḍhaḥ sa bhagavān paryeti sakalaṃ jagat <br />
               havirdhāneṣu gāyanti viprā makhamukhe sthitāḥ //
                <span class="ref">MatsP_174.7</span></p>
            
            
            <p id="MatsP_174.8">
               svarge śakrānuyāteṣu devatūryaninādiṣu <br />
               sundaryaḥ parinṛtyanti śataśo 'psarasāṃ gaṇāḥ //
                <span class="ref">MatsP_174.8</span></p>
            
            
            <p id="MatsP_174.9">
               ketunā nāgarājena rājamāno yathā raviḥ <br />
               yukto hayasahasreṇa manomārutaraṃhasā //
                <span class="ref">MatsP_174.9</span></p>
            
            
            <p id="MatsP_174.10">
               sa syandanavaro bhāti gupto mātalinā tadā <br />
               kṛtsnaḥ parivṛto merur bhāskarasyeva tejasā //
                <span class="ref">MatsP_174.10</span></p>
            
            
            <p id="MatsP_174.11">
               yamastu daṇḍamudyamya kālayuktaśca mudgaram <br />
               tasthau suragaṇānīke daityānnādena bhīṣayan //
                <span class="ref">MatsP_174.11</span></p>
            
            
            <p id="MatsP_174.12">
               caturbhiḥ sāgarairyukto lelihānaiśca pannagaiḥ <br />
               śaṅkhamuktāṅgadadharo bibhrattoyamayaṃ vapuḥ //
                <span class="ref">MatsP_174.12</span></p>
            
            
            <p id="MatsP_174.13">
               kālapāśānsamāvidhyan hayaiḥ śaśikaropamaiḥ <br />
               vāyvīritair jalākāraiḥ kurvaṃllīlāḥ sahasraśaḥ //
                <span class="ref">MatsP_174.13</span></p>
            
            
            <p id="MatsP_174.14">
               pāṇḍuroddhūtavasanaḥ pravālarucirāṅgadaḥ <br />
               maṇiśyāmottamavapur haribhārārpito varaḥ //
                <span class="ref">MatsP_174.14</span></p>
            
            
            <p id="MatsP_174.15">
               varuṇaḥ pāśadhṛṅ madhye devānīkasya tasthivān <br />
               yuddhavelāmabhilaṣan bhinnavela ivārṇavaḥ //
                <span class="ref">MatsP_174.15</span></p>
            
            
            <p id="MatsP_174.16">
               yakṣarākṣasasainyena guhyakānāṃ gaṇairapi <br />
               yuktaśca śaṅkhapadmābhyāṃ nidhīnāmadhipaḥ prabhuḥ //
                <span class="ref">MatsP_174.16</span></p>
            
            
            <p id="MatsP_174.17">
               rājarājeśvaraḥ śrīmān gadāpāṇiradṛśyata <br />
               vimānayodhī dhanado vimāne puṣpake sthitaḥ //
                <span class="ref">MatsP_174.17</span></p>
            
            
            <p id="MatsP_174.18">
               sa rājarājaḥ śuśubhe yuddhārthī naravāhanaḥ <br />
               ukṣāṇamāsthitaḥ saṃkhye sākṣādiva śivaḥ svayam //
                <span class="ref">MatsP_174.18</span></p>
            
            
            <p id="MatsP_174.19">
               pūrvapakṣaḥ sahasrākṣaḥ pitṛrājastu dakṣiṇaḥ <br />
               varuṇaḥ paścimaṃ pakṣam uttaraṃ naravāhanaḥ //
                <span class="ref">MatsP_174.19</span></p>
            
            
            <p id="MatsP_174.20">
               caturṣu yuktāścatvāro lokapālā mahābalāḥ <br />
               svāsu dikṣu svarakṣanta tasya devabalasya te //
                <span class="ref">MatsP_174.20</span></p>
            
            
            <p id="MatsP_174.21">
               sūryaḥ saptāśvayuktena rathenāmitagāminā <br />
               śriyā jājvalyamānena dīpyamānaiśca raśmibhiḥ //
                <span class="ref">MatsP_174.21</span></p>
            
            
            <p id="MatsP_174.22">
               udayāstagacakreṇa meruparvatagāminā <br />
               tridivadvāracakreṇa tapatā lokamavyayam //
                <span class="ref">MatsP_174.22</span></p>
            
            
            <p id="MatsP_174.23">
               sahasraraśmiyuktena bhrājamānena tejasā <br />
               cacāra madhye lokānāṃ dvādaśātmā dineśvaraḥ //
                <span class="ref">MatsP_174.23</span></p>
            
            
            <p id="MatsP_174.24">
               somaḥ śvetahaye bhāti syandane śītaraśmivān <br />
               himavattoyapūrṇābhir bhābhirāhlādayañjagat //
                <span class="ref">MatsP_174.24</span></p>
            
            
            <p id="MatsP_174.25">
               tamṛkṣapūgānugataṃ śiśirāṃśuṃ dvijeśvaram <br />
               śaśacchāyāṅkitatanuṃ naiśasya tamasaḥ kṣayam //
                <span class="ref">MatsP_174.25</span></p>
            
            
            <p id="MatsP_174.26">
               jyotiṣāmīśvaraṃ vyomni rasānāṃ rasadaṃ prabhum <br />
               oṣadhīnāṃ sahasrāṇāṃ nidhānamamṛtasya ca //
                <span class="ref">MatsP_174.26</span></p>
            
            
            <p id="MatsP_174.27">
               jagataḥ prathamaṃ bhāgaṃ saumyaṃ satyamayaṃ ratham <br />
               dadṛśurdānavāḥ somaṃ himapraharaṇaṃ sthitam //
                <span class="ref">MatsP_174.27</span></p>
            
            
            <p id="MatsP_174.28">
               yaḥ prāṇaḥ sarvabhūtānāṃ pañcadhā bhidyate nṛṣu <br />
               saptadhātugato lokāṃs trīndadhāra cacāra ca //
                <span class="ref">MatsP_174.28</span></p>
            
            
            <p id="MatsP_174.29">
               yamāhuragnikartāraṃ sarvaprabhavamīśvaram <br />
               saptasvaragato yaśca nityaṃ gīrbhirudīryate //
                <span class="ref">MatsP_174.29</span></p>
            
            
            <p id="MatsP_174.30">
               yaṃ vadantyuttamaṃ bhūtaṃ yaṃ vadantyaśarīriṇam <br />
               yamāhurākāśagamaṃ śīghragaṃ śabdayoginam //
                <span class="ref">MatsP_174.30</span></p>
            
            
            <p id="MatsP_174.31">
               sa vāyuḥ sarvabhūtāyur udbhūtaḥ svena tejasā <br />
               vavau pravyathayandaityān pratilomaṃ satoyadaḥ //
                <span class="ref">MatsP_174.31</span></p>
            
            
            <p id="MatsP_174.32">
               maruto divyagandharvair vidyādharagaṇaiḥ saha <br />
               cikrīḍurasibhiḥ śubhrair nirmuktairiva pannagaiḥ //
                <span class="ref">MatsP_174.32</span></p>
            
            
            <p id="MatsP_174.33">
               sṛjantaḥ sarpapatayas tīvratoyamayaṃ viṣam <br />
               śarabhūtā divīndrāṇāṃ cerurvyāttānanā divi //
                <span class="ref">MatsP_174.33</span></p>
            
            
            <p id="MatsP_174.34">
               parvataiśca śilāśṛṅgaiḥ śataśaścaiva pādapaiḥ <br />
               upatasthuḥ suragaṇāḥ prahartuṃ dānavaṃ balam //
                <span class="ref">MatsP_174.34</span></p>
            
            
            <p id="MatsP_174.35">
               yaḥ sa devo hṛṣīkeśaḥ padmanābhastrivikramaḥ <br />
               yugāntakṛṣṇavartmābho viśvasya jagataḥ prabhuḥ //
                <span class="ref">MatsP_174.35</span></p>
            
            
            <p id="MatsP_174.36">
               sarvayoniḥ sa madhuhā havyabhukkratusaṃsthitaḥ <br />
               bhūmyāpovyomabhūtātmā śyāmaḥ śāntikaro 'rihā //
                <span class="ref">MatsP_174.36</span></p>
            
            
            <p id="MatsP_174.37">
               arighnamamarādīnāṃ cakraṃ gṛhya gadādharaḥ <br />
               arkaṃ nāgādivodyantam udyamyottamatejasā //
                <span class="ref">MatsP_174.37</span></p>
            
            
            <p id="MatsP_174.38">
               savyenālambya mahatīṃ sarvāsuravināśinīm <br />
               kareṇa kālīṃ vapuṣā śatrukālapradāṃ gadām //
                <span class="ref">MatsP_174.38</span></p>
            
            
            <p id="MatsP_174.39">
               anyairbhujaiḥ pradīptāni bhujagāridhvajaḥ prabhuḥ <br />
               dadhārāyudhajātāni śārṅgādīni mahābalaḥ //
                <span class="ref">MatsP_174.39</span></p>
            
            
            <p id="MatsP_174.40">
               sa kaśyapasyātmabhuvaṃ dvijaṃ bhujagabhojanam <br />
               pavanādhikasaṃpātaṃ gaganakṣobhaṇaṃ khagam //
                <span class="ref">MatsP_174.40</span></p>
            
            
            <p id="MatsP_174.41">
               bhujagendreṇa vadane niviṣṭena virājitam <br />
               amṛtārambhanirmuktaṃ mandarādrim ivocchritam //
                <span class="ref">MatsP_174.41</span></p>
            
            
            <p id="MatsP_174.42">
               devāsuravimardeṣu bahuśo dṛṣṭavikramam <br />
               mahendreṇāmṛtasyārthe vajreṇa kṛtalakṣaṇam //
                <span class="ref">MatsP_174.42</span></p>
            
            
            <p id="MatsP_174.43">
               śikhinaṃ balinaṃ caiva taptakuṇḍalabhūṣaṇam <br />
               vicitrapatravasanaṃ dhātumantamivācalam //
                <span class="ref">MatsP_174.43</span></p>
            
            
            <p id="MatsP_174.44">
               sphītakroḍāvalambena śītāṃśusamatejasā <br />
               bhogibhogāvasaktena maṇiratnena bhāsvatā //
                <span class="ref">MatsP_174.44</span></p>
            
            
            <p id="MatsP_174.45">
               pakṣābhyāṃ cārupatrābhyām āvṛtya divi līlayā <br />
               yugānte sendracāpābhyāṃ toyadābhyāmivāmbaram //
                <span class="ref">MatsP_174.45</span></p>
            
            
            <p id="MatsP_174.46">
               nīlalohitapītābhiḥ patākābhiralaṃkṛtam <br />
               ketuveṣapraticchannaṃ mahākāyaniketanam //
                <span class="ref">MatsP_174.46</span></p>
            
            
            <p id="MatsP_174.47">
               aruṇāvarajaṃ śrīmān āruhya samare vibhuḥ <br />
               suvarṇavarṇavapuṣā suparṇaṃ khecarottamam //
                <span class="ref">MatsP_174.47</span></p>
            
            
            <p id="MatsP_174.48">
               tamanvayurdevagaṇā munayaśca samāhitāḥ <br />
               gīrbhiḥ paramamantrābhis tuṣṭuvuśca janārdanam //
                <span class="ref">MatsP_174.48</span></p>
            
            
            <p id="MatsP_174.49">
               tadvaiśravaṇasaṃśliṣṭaṃ vaivasvatapuraḥsaram <br />
               dvijarājaparikṣiptaṃ devarājavirājitam //
                <span class="ref">MatsP_174.49</span></p>
            
            
            <p id="MatsP_174.50">
               candraprabhābhirvipulaṃ yuddhāya samavartata <br />
               pavanāviddhanirghoṣaṃ saṃpradīptahutāśanam //
                <span class="ref">MatsP_174.50</span></p>
            
            
            <p id="MatsP_174.51">
               viṣṇorjiṣṇośca bhrājiṣṇos tejasā tamasāvṛtam <br />
               balaṃ balavadudvṛttaṃ yuddhāya samavartata //
                <span class="ref">MatsP_174.51</span></p>
            
            
            <p id="MatsP_174.52">
               svastyastu devebhya iti bṛhaspatirabhāṣata <br />
               svastyastu dānavānīka uśanā vākyamādade //
                <span class="ref">MatsP_174.52</span></p>
            
            </div>
         
         <div id="d1e168433">
            
            <h3>Matsya-Purāṇa 175</h3>
            *matsya uvāca
            
            
            <p id="MatsP_175.1">
               tābhyāṃ balābhyāṃ saṃjajñe tumulo vigrahastadā <br />
               surāṇāmasurāṇāṃ ca parasparajayaiṣiṇām //
                <span class="ref">MatsP_175.1</span></p>
            
            
            <p id="MatsP_175.2">
               dānavā daivataiḥ sārdhaṃ nānāpraharaṇodyatāḥ <br />
               samīyuryudhyamānā vai parvatā iva parvataiḥ //
                <span class="ref">MatsP_175.2</span></p>
            
            
            <p id="MatsP_175.3">
               tatsurāsurasaṃyuktaṃ yuddhamatyadbhutaṃ babhau <br />
               dharmādharmasamāyuktaṃ darpeṇa vinayena ca //
                <span class="ref">MatsP_175.3</span></p>
            
            
            <p id="MatsP_175.4">
               tato rathairviprayuktair vāraṇaiśca pracoditaiḥ <br />
               utpatadbhiśca gaganam asihastaiḥ samantataḥ //
                <span class="ref">MatsP_175.4</span></p>
            
            
            <p id="MatsP_175.5">
               kṣipyamāṇaiśca musalaiḥ saṃpatadbhiśca sāyakaiḥ <br />
               cāpairvisphāryamāṇaiśca pātyamānaiśca mudgaraiḥ //
                <span class="ref">MatsP_175.5</span></p>
            
            
            <p id="MatsP_175.6">
               tadyuddhamabhavadghoraṃ devadānavasaṃkulam <br />
               jagatastrāsajananaṃ yugasaṃvartakopamam //
                <span class="ref">MatsP_175.6</span></p>
            
            
            <p id="MatsP_175.7">
               hastamuktaiśca parighair viprayuktaiśca parvataiḥ <br />
               dānavāḥ samare jaghnur devānindrapurogamān //
                <span class="ref">MatsP_175.7</span></p>
            
            
            <p id="MatsP_175.8">
               te vadhyamānā balibhir dānavairjitakāśibhiḥ <br />
               viṣaṇṇavadanā devā jagmurārtiṃ parāṃ mṛdhe //
                <span class="ref">MatsP_175.8</span></p>
            
            
            <p id="MatsP_175.9">
               te 'straśūlapramathitāḥ parighairbhinnamastakāḥ <br />
               bhinnoraskā ditisutair vemū raktaṃ vraṇairbahu //
                <span class="ref">MatsP_175.9</span></p>
            
            
            <p id="MatsP_175.10">
               veṣṭitāḥ śarajālaiśca niryatnāścāsuraiḥ kṛtāḥ <br />
               praviṣṭā dānavīṃ māyāṃ na śekuste viceṣṭitum //
                <span class="ref">MatsP_175.10</span></p>
            
            
            <p id="MatsP_175.11">
               astaṃ gatamivābhāti niṣprāṇasadṛśākṛti <br />
               balaṃ surāṇāmasurair niṣprayatnāyudhaṃ kṛtam //
                <span class="ref">MatsP_175.11</span></p>
            
            
            <p id="MatsP_175.12">
               daityacāpacyutān ghorāṃś chittvā vajreṇa tāñcharān <br />
               śakro daityabalaṃ ghoraṃ viveśa bahulocanaḥ //
                <span class="ref">MatsP_175.12</span></p>
            
            
            <p id="MatsP_175.13">
               sa daityapramukhānhatvā taddānavabalaṃ mahat <br />
               tāmasenāstrajālena tamobhūtamathākarot //
                <span class="ref">MatsP_175.13</span></p>
            
            
            <p id="MatsP_175.14">
               te 'nyonyaṃ nāvabudhyanta devānāṃ vāhanāni ca <br />
               ghoreṇa tamasāviṣṭāḥ puruhūtasya tejasā //
                <span class="ref">MatsP_175.14</span></p>
            
            
            <p id="MatsP_175.15">
               māyāpāśairvimuktāstu yatnavantaḥ surottamāḥ <br />
               vapūṃṣi daityasiṃhānāṃ tamobhūtānyapātayan //
                <span class="ref">MatsP_175.15</span></p>
            
            
            <p id="MatsP_175.16">
               apadhvastā visaṃjñāśca tamasā nīlavarcasā <br />
               petuste dānavagaṇāś chinnapakṣā ivādrayaḥ //
                <span class="ref">MatsP_175.16</span></p>
            
            
            <p id="MatsP_175.17">
               tadghanībhūtadaityendram andhakāra ivārṇave <br />
               dānavaṃ devakadanaṃ tamobhūtamivābhavat //
                <span class="ref">MatsP_175.17</span></p>
            
            
            <p id="MatsP_175.18">
               tadāsṛjanmahāmāyāṃ mayastāṃ tāmasīṃ dahan <br />
               yugāntodyotajananīṃ sṛṣṭāmaurveṇa vahninā //
                <span class="ref">MatsP_175.18</span></p>
            
            
            <p id="MatsP_175.19">
               sā dadāha tataḥ sarvān māyā mayavikalpitā <br />
               daityāścādityavapuṣaḥ sadya uttasthurāhave //
                <span class="ref">MatsP_175.19</span></p>
            
            
            <p id="MatsP_175.20">
               māyāmaurvīṃ samāsādya dahyamānā divaukasaḥ <br />
               bhejire candraviṣayaṃ śītāṃśusalilapradam //
                <span class="ref">MatsP_175.20</span></p>
            
            
            <p id="MatsP_175.21">
               te dahyamānā hyaurveṇa vahninā naṣṭacetasaḥ <br />
               śaśaṃsurvajriṇaṃ devāḥ saṃtaptāḥ śaraṇaiṣiṇaḥ //
                <span class="ref">MatsP_175.21</span></p>
            
            
            <p id="MatsP_175.22">
               saṃtate māyayā sainye hanyamāne ca dānavaiḥ <br />
               codito devarājena varuṇo vākyamabravīt //
                <span class="ref">MatsP_175.22</span></p>
            
            
            <p id="MatsP_175.23">
               purā brahmarṣijaḥ śakra tapastepe sudāruṇam <br />
               ūrvaḥ sapūrvatejasvī sadṛśo brahmaṇo guṇaiḥ //
                <span class="ref">MatsP_175.23</span></p>
            
            
            <p id="MatsP_175.24">
               taṃ tapantamivādityaṃ tapasā jagadavyayam <br />
               upatasthurmunigaṇā divyā devarṣibhiḥ saha //
                <span class="ref">MatsP_175.24</span></p>
            
            
            <p id="MatsP_175.25">
               hiraṇyakaśipuścaiva dānavo dānaveśvaraḥ <br />
               ṛṣiṃ vijñāpayāmāsuḥ purā paramatejasam //
                <span class="ref">MatsP_175.25</span></p>
            
            
            <p id="MatsP_175.26">
               ūcurbrahmarṣayastaṃ tu vacanaṃ dharmasaṃhitam <br />
               ṛṣivaṃśeṣu bhagavaṃś chinnamūlamidaṃ padam //
                <span class="ref">MatsP_175.26</span></p>
            
            
            <p id="MatsP_175.27">
               ekastvamanapatyaśca gotrajo 'nyo na vartate <br />
               kaumāraṃ vratamāsthāya kleśamevānuvartase //
                <span class="ref">MatsP_175.27</span></p>
            
            
            <p id="MatsP_175.28">
               bahūni vipra gotrāṇi munīnāṃ bhāvitātmanām <br />
               ekadehāni tiṣṭhanti viviktāni vinā prajāḥ //
                <span class="ref">MatsP_175.28</span></p>
            
            
            <p id="MatsP_175.29">
               evamucchinnamūlaiśca putrairno nāsti kāraṇam <br />
               bhavāṃstu tapasā śreṣṭho prajāpātasamadyutiḥ //
                <span class="ref">MatsP_175.29</span></p>
            
            
            <p id="MatsP_175.30">
               tatra vartasva vaṃśāya vardhayātmānam ātmanā <br />
               tvayā dharmo 'rjitastena dvitīyāṃ kuru vai tanum //
                <span class="ref">MatsP_175.30</span></p>
            
            
            <p id="MatsP_175.31">
               sa evamukto munibhir munir marmasu tāḍitaḥ <br />
               jagarhe tānṛṣigaṇān vacanaṃ cedamabravīt //
                <span class="ref">MatsP_175.31</span></p>
            
            
            <p id="MatsP_175.32">
               yathāyaṃ vihito dharo munīnāṃ śāśvataḥ purā <br />
               ārṣaṃ vai sevataḥ karma vanyamūlaphalāśinaḥ //
                <span class="ref">MatsP_175.32</span></p>
            
            
            <p id="MatsP_175.33">
               brahmayonau prasūtasya brāhmaṇasyātmadarśinaḥ <br />
               brahmacaryaṃ sucaritaṃ brahmāṇamapi cālayet //
                <span class="ref">MatsP_175.33</span></p>
            
            
            <p id="MatsP_175.34">
               janānāṃ vṛttayastisro ye gṛhāśramavāsinaḥ <br />
               asmākaṃ tu varaṃ vṛttir vanāśramanivāsinām //
                <span class="ref">MatsP_175.34</span></p>
            
            
            <p id="MatsP_175.35">
               abbhakṣā vāyubhakṣāśca dantolūkhalinastathā <br />
               aśmakuṭṭā hyaśanakāḥ pañcātapasahāśca ye //
                <span class="ref">MatsP_175.35</span></p>
            
            
            <p id="MatsP_175.36">
               ete tapasi tiṣṭhanti vratairapi suduṣkaraiḥ <br />
               brahmacaryaṃ puraskṛtya prārthayanti parāṃ gatim //
                <span class="ref">MatsP_175.36</span></p>
            
            
            <p id="MatsP_175.37">
               brahyacaryādbrāhmaṇasya brāhmaṇatvaṃ vidhīyate <br />
               evamāhuḥ pare loke brahmacaryavido janāḥ //
                <span class="ref">MatsP_175.37</span></p>
            
            
            <p id="MatsP_175.38">
               brahmacarye sthitaṃ satyaṃ brahmacarye sthitaṃ tapaḥ <br />
               ye sthitā brahmacarye tu brāhmaṇā divi saṃsthitāḥ //
                <span class="ref">MatsP_175.38</span></p>
            
            
            <p id="MatsP_175.39">
               nāsti yogaṃ vinā siddhir na vā siddhiṃ vinā yaśaḥ <br />
               nāsti loke yaśomūlaṃ brahmacaryātparaṃ tapaḥ //
                <span class="ref">MatsP_175.39</span></p>
            
            
            <p id="MatsP_175.40">
               yo nigṛhyendriyagrāmaṃ bhūtagrāmaṃ ca pañcakam <br />
               brahmacaryaṃ samādhatte kimataḥ paramaṃ tapaḥ //
                <span class="ref">MatsP_175.40</span></p>
            
            
            <p id="MatsP_175.41">
               ayoge keśadharaṇam asaṃkalpavratakriyāṃ <br />
               abrahmacarye caryā ca trayaṃ syād dambhasaṃjñakam //
                <span class="ref">MatsP_175.41</span></p>
            
            
            <p id="MatsP_175.42">
               kva dārāḥ kva ca saṃyogaḥ kva ca bhāvaviparyayaḥ <br />
               nanviyaṃ brahmaṇā sṛṣṭā manasā mānasī prajā //
                <span class="ref">MatsP_175.42</span></p>
            
            
            <p id="MatsP_175.43">
               yadyasti tapaso vīryaṃ yuṣmākaṃ viditātmanām <br />
               sṛjadhvaṃ mānasānputrān prājāpatyena karmaṇā //
                <span class="ref">MatsP_175.43</span></p>
            
            
            <p id="MatsP_175.44">
               manasā nirmitā yonir ādhātavyā tapasvibhiḥ <br />
               na dārayogo bījaṃ vā vratamuktaṃ tapasvinām //
                <span class="ref">MatsP_175.44</span></p>
            
            
            <p id="MatsP_175.45">
               yadidaṃ luptadharmārthaṃ yuṣmābhiriha nirbhayaiḥ <br />
               vyāhṛtaṃ sadbhiratyartham asadbhiriva me matam //
                <span class="ref">MatsP_175.45</span></p>
            
            
            <p id="MatsP_175.46">
               vapurdīptāntarātmānam etatkṛtvā manomayam <br />
               dārayogaṃ vinā srakṣye putram ātmatanūruham //
                <span class="ref">MatsP_175.46</span></p>
            
            
            <p id="MatsP_175.47">
               evamātmānamātmā me dvitīyaṃ janayiṣyati <br />
               vanyenānena vidhinā didhakṣantamiva prajāḥ //
                <span class="ref">MatsP_175.47</span></p>
            
            
            <p id="MatsP_175.48">
               ūrvastu tapasāviṣṭo niveśyoruṃ hutāśane <br />
               mamanthaikena darbheṇa sutasya prabhavāraṇim //
                <span class="ref">MatsP_175.48</span></p>
            
            
            <p id="MatsP_175.49">
               tasyoruṃ sahasā bhittvā jvālāmālī hyanindhanaḥ <br />
               jagato dahanākāṅkṣī putro 'gniḥ samapadyata //
                <span class="ref">MatsP_175.49</span></p>
            
            
            <p id="MatsP_175.50">
               ūrvasyoruṃ vinirbhidya aurvo nāmāntako 'nalaḥ <br />
               didhakṣanniva lokāṃstrīñ jajñe paramakopanaḥ //
                <span class="ref">MatsP_175.50</span></p>
            
            
            <p id="MatsP_175.51">
               utpannamātraścovāca pitaraṃ kṣīṇayā girā <br />
               kṣudhā me bādhate tāta jagadbhakṣye tyajasva mām //
                <span class="ref">MatsP_175.51</span></p>
            
            
            <p id="MatsP_175.52">
               tridivārohibhirjvālair jṛmbhamāṇo diśo daśa <br />
               nirdahansarvabhūtāni vavṛdhe so 'ntako 'nalaḥ //
                <span class="ref">MatsP_175.52</span></p>
            
            
            <p id="MatsP_175.53">
               etasminnantare brahmā munimūrvaṃ sabhājayan <br />
               uvāca vāryatāṃ putro jagataśca dayāṃ kuru //
                <span class="ref">MatsP_175.53</span></p>
            
            
            <p id="MatsP_175.54">
               asyāpatyasya te vipra kariṣye sthānamuttamam <br />
               tathyametadvacaḥ putra śṛṇu tvaṃ vadatāṃ vara //
                <span class="ref">MatsP_175.54</span></p>
            
            *ūrva uvāca
            
            
            <p id="MatsP_175.55">
               dhanyo 'smyanugṛhīto 'smi yanme 'dya bhagavāñchiśoḥ <br />
               matimetāṃ dadātīha paramānugrahāya vai //
                <span class="ref">MatsP_175.55</span></p>
            
            
            <p id="MatsP_175.56">
               prabhātakāle samprāpte kāṅkṣitavye samāgame <br />
               bhagavaṃstarpitaḥ putraḥ kairhavyaiḥ prāpsyate sukham //
                <span class="ref">MatsP_175.56</span></p>
            
            
            <p id="MatsP_175.57">
               kutra cāsya nivāsaḥ syād bhojanaṃ vā kimātmakam <br />
               vidhāsyatīha bhagavān vīryatulyaṃ mahaujasaḥ //
                <span class="ref">MatsP_175.57</span></p>
            
            *brahmovāca
            
            
            <p id="MatsP_175.58">
               vaḍavāmukhe 'sya vasatiḥ samudre vai bhaviṣyati <br />
               mama yonirjalaṃ vipra tasya pītavataḥ sukham //
                <span class="ref">MatsP_175.58</span></p>
            
            
            <p id="MatsP_175.59">
               yatrāhamāsa niyataṃ pibanvārimayaṃ haviḥ <br />
               taddhavistava putrasya visṛjāmyālayaṃ ca tat //
                <span class="ref">MatsP_175.59</span></p>
            
            
            <p id="MatsP_175.60">
               tato yugānte bhūtānām eṣa cāhaṃ ca putraka <br />
               sahitau vicariṣyāvo niṣputrāṇāmṛṇāpahaḥ //
                <span class="ref">MatsP_175.60</span></p>
            
            
            <p id="MatsP_175.61">
               eṣo 'gnir antakāle tu salilāśī mayā kṛtaḥ <br />
               dahanaḥ sarvabhūtānāṃ sadevāsurarakṣasām //
                <span class="ref">MatsP_175.61</span></p>
            
            
            <p id="MatsP_175.62">
               evamastviti taṃ so 'gniḥ saṃvṛtajvālamaṇḍalaḥ <br />
               praviveśārṇavamukhaṃ prakṣipya pitari prabhām //
                <span class="ref">MatsP_175.62</span></p>
            
            
            <p id="MatsP_175.63">
               pratiyātastato brahmā ye ca sarve maharṣayaḥ <br />
               aurvasyāgneḥ prabhāṃ jñātvā svāṃ svāṃ gatimupāśritāḥ //
                <span class="ref">MatsP_175.63</span></p>
            
            
            <p id="MatsP_175.64">
               hiraṇyakaśipurdṛṣṭvā tadā tanmahadadbhutam <br />
               uccaiḥ praṇatasarvāṅgo vākyametaduvāca ha //
                <span class="ref">MatsP_175.64</span></p>
            
            
            <p id="MatsP_175.65">
               bhagavannadbhutamidaṃ saṃvṛttaṃ lokasākṣikam <br />
               tapasā te muniśreṣṭha parituṣṭaḥ pitāmahaḥ //
                <span class="ref">MatsP_175.65</span></p>
            
            
            <p id="MatsP_175.66">
               ahaṃ tu tava putrasya tava caiva mahāvrata <br />
               bhṛtya ityavagantavyaḥ sādhyo yadiha karmaṇā //
                <span class="ref">MatsP_175.66</span></p>
            
            
            <p id="MatsP_175.67">
               tanmāṃ paśya samāpannaṃ tavaivārādhane ratam <br />
               yadi sīdenmuniśreṣṭha tavaiva syātparājayaḥ //
                <span class="ref">MatsP_175.67</span></p>
            
            *aurva uvāca
            
            
            <p id="MatsP_175.68">
               dhanyo 'smyanugṛhīto 'smi yasya te 'haṃ guruḥ sthitaḥ <br />
               nāsti me tapasānena bhayamadyeha suvrata //
                <span class="ref">MatsP_175.68</span></p>
            
            
            <p id="MatsP_175.69">
               tāmeva māyāṃ gṛhṇīṣva mama putreṇa nirmitām <br />
               nirindhanāmagnimayīṃ durdharṣāṃ pāvakairapi //
                <span class="ref">MatsP_175.69</span></p>
            
            
            <p id="MatsP_175.70">
               eṣā te svasya vaṃśasya vaśagārivinigrahe <br />
               saṃrakṣatyātmapakṣaṃ ca vipakṣaṃ ca pradhakṣyati //
                <span class="ref">MatsP_175.70</span></p>
            
            
            <p id="MatsP_175.71">
               evamastviti tāṃ gṛhya praṇamya munipuṃgavam <br />
               jagāma tridivaṃ hṛṣṭaḥ kṛtārtho dānaveśvaraḥ //
                <span class="ref">MatsP_175.71</span></p>
            
            
            <p id="MatsP_175.72">
               eṣā durviṣahā māyā devairapi durāsadā <br />
               aurveṇa nirmitā pūrvaṃ pāvakenorvasūnunā //
                <span class="ref">MatsP_175.72</span></p>
            
            
            <p id="MatsP_175.73">
               tasmiṃstu vyutthite daitye nirvīryaiṣā na saṃśayaḥ <br />
               śāpo hyasyāḥ purā dattaḥ sṛṣṭā yenaiva tejasā //
                <span class="ref">MatsP_175.73</span></p>
            
            
            <p id="MatsP_175.74">
               yadyeṣā pratihantavyā kartavyo bhagavānsukhī <br />
               dīyatāṃ me sakhā śakra toyayonirniśākaraḥ //
                <span class="ref">MatsP_175.74</span></p>
            
            
            <p id="MatsP_175.75">
               tenāhaṃ saha saṃgamya yādobhiśca samāvṛtaḥ <br />
               māyāmetāṃ haniṣyāmi tvatprasādānna saṃśayaḥ //
                <span class="ref">MatsP_175.75</span></p>
            
            </div>
         
         <div id="d1e169884">
            
            <h3>Matsya-Purāṇa 176</h3>
            *matsya uvāca
            
            
            <p id="MatsP_176.1">
               evamastviti saṃhṛṣṭaḥ śakrastridaśavardhanaḥ <br />
               saṃdideśāgrataḥ somaṃ yuddhāya śiśirāyudham //
                <span class="ref">MatsP_176.1</span></p>
            
            
            <p id="MatsP_176.2">
               gaccha soma sahāyatvaṃ kuru pāśadharasya vai <br />
               asurāṇāṃ vināśāya jayārthaṃ ca divaukasām //
                <span class="ref">MatsP_176.2</span></p>
            
            
            <p id="MatsP_176.3">
               tvaṃ mattaḥ prativīryaśca jyotiṣāṃ ceśvareśvaraḥ <br />
               tvanmayaṃ sarvalokeṣu rasaṃ rasavido viduḥ //
                <span class="ref">MatsP_176.3</span></p>
            
            
            <p id="MatsP_176.4">
               kṣayavṛddhī tava vyakte sāgarasyeva maṇḍale <br />
               parivartasyahorātraṃ kālaṃ jagati yojayan //
                <span class="ref">MatsP_176.4</span></p>
            
            
            <p id="MatsP_176.5">
               lokacchāyāmayaṃ lakṣma tavāṅkaḥ śaśasaṃnibhaḥ <br />
               na viduḥ soma devāpi ye ca nakṣatrayonayaḥ //
                <span class="ref">MatsP_176.5</span></p>
            
            
            <p id="MatsP_176.6">
               tvamādityapathādūrdhvaṃ jyotiṣāṃ copari sthitaḥ <br />
               tamaḥ protsārya mahasā bhāsayasyakhilaṃ jagat //
                <span class="ref">MatsP_176.6</span></p>
            
            
            <p id="MatsP_176.7">
               śvetabhānur himatanur jyotiṣām adhipaḥ śaśī <br />
               adhikṛt kālayogātmā iṣṭo yajñaraso 'vyayaḥ //
                <span class="ref">MatsP_176.7</span></p>
            
            
            <p id="MatsP_176.8">
               oṣadhīśaḥ kriyāyonir haraśekharabhāktathā <br />
               śītāṃśuramṛtādhāraś capalaḥ śvetavāhanaḥ //
                <span class="ref">MatsP_176.8</span></p>
            
            
            <p id="MatsP_176.9">
               tvaṃ kāntiḥ kāntivapuṣāṃ tvaṃ somaḥ somapāyinām <br />
               saumyastvaṃ sarvabhūtānāṃ timiraghnastvam ṛkṣarāṭ //
                <span class="ref">MatsP_176.9</span></p>
            
            
            <p id="MatsP_176.10">
               tadgaccha tvaṃ mahāsena varuṇena varūthinā <br />
               śamaya tvāsurīṃ māyāṃ yayā dahyāma saṃyuge //
                <span class="ref">MatsP_176.10</span></p>
            
            *soma uvāca
            
            
            <p id="MatsP_176.11">
               yanmāṃ vadasi yuddhārthe devarāja varaprada <br />
               eṣa varṣāmi śiśiraṃ daityamāyāpakarṣaṇam //
                <span class="ref">MatsP_176.11</span></p>
            
            
            <p id="MatsP_176.12">
               etānmacchītanirdagdhān paśya tvaṃ himaveṣṭitān <br />
               vimāyānvimadāṃścaiva daityasiṃhānmahāhave //
                <span class="ref">MatsP_176.12</span></p>
            
            
            <p id="MatsP_176.13">
               ityuktvā tārakādhīśaḥ sajaleśaḥ śivodakaiḥ <br />
               plāvayāmāsa sainyāni surāṇāṃ śāntivṛddhaye //
                <span class="ref">MatsP_176.13</span></p>
            
            
            <p id="MatsP_176.14">
               teṣāṃ himakarotsṛṣṭāḥ sapāśā himavṛṣṭayaḥ <br />
               veṣṭayanti sma tānghorān daityānmeghagaṇā iva //
                <span class="ref">MatsP_176.14</span></p>
            </div>
         
         </div>
   </body>
</html>