<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Nagnajit: Citralakṣaṇam (= NCit) (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Nagnajit: Citralakṣaṇam (= NCit)</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_nagnajit-citralakSaNam.xml">sa_nagnajit-citralakSaNam.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Asoke Chatterjee Sastri: The Citralakṣaṇa : An Old Text of Indian Art, Sanskrit, Tibetan
            and English Version. Calcutta 1987 (Bibliotheca Indica Series, 315).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/nagcitau.htm">nagcitau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Nagnajit: Citralaksana (= NCit)
            <br />Based on the ed. by Asoke Chatterjee Sastri: The Citralakṣaṇa : An Old Text of Indian
            Art,
            <br />Sanskrit, Tibetan and English Version. Calcutta 1987 (Bibliotheca Indica Series, 315)
            <br />
            <br />Input by members of the Sanskrit Buddhist Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Version: 2009-03-19 13:29:40
            <br />Proof Reader: Milan Shakya
            <br />
            <br />The transliteration emulates the conventions of Nagari script.
            <br />Therefore, many word boundaries are not marked by blanks.
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <h3>atha bhāratīyabhāṣāyāṃ citralakṣaṇam |</h3>
         
         
         <div id="d1e593">
            
            <h3>prathamaḥ parivarttaḥ</h3>
            
            
            
            <p id="NCit_1.1">
               brahmāṇaṃ ca mahādevaṃ nārāyaṇaṃ sarasvatīm <br />
               varadāṃ ca mayā natvā kriyate jayamaṃgalam //
                <span class="ref">NCit_1.1</span></p>
            
            
            <p id="NCit_1.2">
               prajāpatestathā śambhoḥ padmāsyāyāstathā giram <br />
               pārvatyā anusṛtyaiva jāyatāṃ kila paṇḍitāḥ //
                <span class="ref">NCit_1.2</span></p>
            
            
            <p>tadanantaraṃ citralakṣaṇamucyate | maṃgalamastu |</p>
            
            
            <p id="NCit_1.3">
               mahādevāya devāya sarvavidyavijānate <br />
               namo namo mayā samyag ucyate citralakṣaṇam //
                <span class="ref">NCit_1.3</span></p>
            
            
            <p id="NCit_1.4">
               ādau candramasaṃ vande haraṃ ca candraśekharaṃ <br />
               viṣṇvindrau sūryamagniṃ ca varuṇaṃ marutaṃ tathā //
                <span class="ref">NCit_1.4</span></p>
            
            
            <p id="NCit_1.5">
               namaskaromyahaṃ caiva viśvakarmaprajāpatī <br />
               nagnajitaṃ namaskṛtya tvācāryāṃśca punaḥ punaḥ //
                <span class="ref">NCit_1.5</span></p>
            
            
            <p id="NCit_1.6">
               varṇaṃ ca citrakarmātha śāstrānusāratastathā <br />
               yathājñānaṃ yathāśakti saṃkṣepeṇa mayocyate //
                <span class="ref">NCit_1.6</span></p>
            
            
            <p id="NCit_1.7">
               viśvakṛnnagnajiddevaprahlādasāramujjvalam <br />
               lakṣaṇamanusṛtyaica viduṣāṃ sudhiyāṃ punaḥ //
                <span class="ref">NCit_1.7</span></p>
            
            
            <p id="NCit_1.8">
               saṃgṛhya mativṛddhaye nānāśāstrasamuddhṛtam <br />
               ucyate citralakṣaṇaṃ śṛṇvantu tadvidā janāḥ //
                <span class="ref">NCit_1.8</span></p>
            
            
            <p id="NCit_1.9">
               puredaṃ lakṣaṇaṃ śrutvā nararājo mahodharaḥ <br />
               dharmajñaḥ satyaniṣṭhaśca buddhimāṃśca yaśo'nvitaḥ <br />
               viśruto bhayajinnāmnā tathābhūt dharaṇītale //
                <span class="ref">NCit_1.9</span></p>
            
            
            <p id="NCit_1.10">
               guṇottamasya bhūpasya dhārmikasya praśāsane <br />
               śatasahasravarṣāṇi cāyuḥ prajāḥ prapedire //
                <span class="ref">NCit_1.10</span></p>
            
            
            <p id="NCit_1.11">
               nīrogā na ca hantāro manorogavivarjitāḥ <br />
               akālamṛtyuhīnāstāḥ kutaḥ krodhāḥ kuto malāḥ //
                <span class="ref">NCit_1.11</span></p>
            
            
            <p id="NCit_1.12">
               vāyuḥ supravahaścaiva śakraḥ suvarṣakastathā <br />
               varṇarasasametāni vījamūlaphalāni ca //
                <span class="ref">NCit_1.12</span></p>
            
            
            <p id="NCit_1.13">
               varṇāśramā hi catvāro na cyutā dharmatatparāḥ <br />
               ṛddhiguṇasamāyuktaṃ śrīmad vikasitaṃ jagat //
                <span class="ref">NCit_1.13</span></p>
            
            
            <p id="NCit_1.14">
               evambhūte sthite rāṣṭre sukhaśāntisamanvite <br />
               bhayajito manaḥ śuddhaṃ pravṛttaṃ tapasi drutam //
                <span class="ref">NCit_1.14</span></p>
            
            
            <p id="NCit_1.15">
               suduṣkaraṃ tapaḥ kṛtvā rājñātiśuddhacetasā <br />
               varā bahuvidhā prāptā devāllokapitāmahāt //
                <span class="ref">NCit_1.15</span></p>
            
            
            <p id="NCit_1.16">
               viṣayastasya śatrubhir devāstrairapi durjayaḥ <br />
               uttamāpratirodhyā ca sarvaśāstre matistvatha //
                <span class="ref">NCit_1.16</span></p>
            
            
            <p id="NCit_1.17">
               sarvaguṇairupetasya parākrāntasya dhīmataḥ <br />
               mahābhāgasya devānāṃ prabhāvaiḥ prāptaviśruteḥ //
                <span class="ref">NCit_1.17</span></p>
            
            
            <p id="NCit_1.18">
               sarvavidyāśrayasyāsya mūrttadharmasya bodhinaḥ <br />
               maṇiputrasamākhyaspa etādṛśasya bhūpateḥ //
                <span class="ref">NCit_1.18</span></p>
            
            
            <p id="NCit_1.19">
               savidhe tvāgataḥ kaścid rudan vipro 'tiduḥkhitaḥ <br />
               kathaṃ rodiṣi bho vipra cetyapṛcchad dvijaṃ nṛpaḥ //
                <span class="ref">NCit_1.19</span></p>
            
            
            <p id="NCit_1.20">
               kruddhena tena vipreṇa kathito nṛpatistadā <br />
               tava śāsanakāle 'smin deśe 'kālamṛtiyataḥ //
                <span class="ref">NCit_1.20</span></p>
            
            
            <p id="NCit_1.21">
               tato 'dharmeṇa rājyaṃ taṃ śāssīdaṃ nṛpa niścitam <br />
               viṣmayo ya itaḥ pūrvaṃ na jāto 'sau pravartate //
                <span class="ref">NCit_1.21</span></p>
            
            
            <p id="NCit_1.22">
               madīyavaṃśarakṣākṛt lakṣaṇākṛtisundaraḥ <br />
               akālamṛtyunā kasmāt kroṛato 'pahṛtaḥ sutaḥ //
                <span class="ref">NCit_1.22</span></p>
            
            
            <p id="NCit_1.23">
               bramha priyau hi rājan tvaṃ sarva jānāsi bhūtale <br />
               prāṇatulyaṃ sutaṃ mahyaṃ dehi svāmin kṛpānvitaḥ //
                <span class="ref">NCit_1.23</span></p>
            
            
            <p id="NCit_1.24">
               dayāṃ yadi na kuryāstvaṃ śaktiman guṇavan nṛpa <br />
               tṛṇakhaṇḍāṇiva prāṇān tvatsavidhe tyajāmyaham //
                <span class="ref">NCit_1.24</span></p>
            
            
            <p id="NCit_1.25">
               bhāṣite tu dvijenaivaṃ buddhimān puraṣottamaḥ <br />
               ākarṣaṇe sutaṃ tasya matiṃ cakre nṛpālakaḥ //
                <span class="ref">NCit_1.25</span></p>
            
            
            <p id="NCit_1.26">
               sāntvitastu nṛvākyena "āgaccha mama dāsa hi" <br />
               sūryavarcodharaṃ yamam uditaṃ tatra dṛṣṭavān //
                <span class="ref">NCit_1.26</span></p>
            
            
            <p id="NCit_1.27">
               dharmarājaṃ jagadbandyaṃ praṇamya bhayajinnṛpaḥ <br />
               brāhmaṇasya hitārthāya sādaraṃ vākyamabravīt //
                <span class="ref">NCit_1.27</span></p>
            
            
            <p id="NCit_1.28">
               pratyupakṛddvijātestu prāṇebhyo 'pi sutaḥ priyaḥ <br />
               cākāle 'pahṛto yo 'sau tava dūtena durdhiyā //
                <span class="ref">NCit_1.28</span></p>
            
            
            <p id="NCit_1.29">
               prabho tribhuvanasyāpi dīyatāṃ tanayaḥ priyaḥ <br />
               viśvakarman dvijanmane asmai prītyā ca dhīmate //
                <span class="ref">NCit_1.29</span></p>
            
            
            <p id="NCit_1.30">
               śrutvā pretādhipo vākyaṃ pūjanīyaṃ hasan nṛpam <br />
               dadau pratyuttaraṃ mṛdu tejasā pūritaṃ vacaḥ //
                <span class="ref">NCit_1.30</span></p>
            
            
            <p id="NCit_1.31">
               svakīyakarmavaśād jīvāḥ sarve madvaśagā dhruvam <br />
               kasyāpyākarṣaṇe tyāge svecchāśaktiḥ kuto mama //
                <span class="ref">NCit_1.31</span></p>
            
            
            <p id="NCit_1.32">
               sukhaṃ vā yadi vā duḥkhaṃ sarvaṃ karmavaśaṃ sadā <br />
               tasmāt rājan vijānīyān mayā naiva pragṛhyate //
                <span class="ref">NCit_1.32</span></p>
            
            
            <p id="NCit_1.33">
               madgṛhaṃ pratipadyātha śarīrī na nivartate <br />
               kālena mahatākṛṣṭo dvijaputro balīyasā //
                <span class="ref">NCit_1.33</span></p>
            
            
            <p id="NCit_1.34">
               kuśalaṃ cākuśalaṃ vā sarvamihānubhūyate <br />
               karmānusāriṇī bhūmir vijñeyā ca sadā nṛṇām //
                <span class="ref">NCit_1.34</span></p>
            
            
            <p id="NCit_1.35">
               evamuktaḥ punarbhūpaḥ prāha vaivasvataṃ yamam <br />
               matprārthanāvaśād deva dehyasmai putramuttamam //
                <span class="ref">NCit_1.35</span></p>
            
            
            <p id="NCit_1.36">
               na śakyate na śakyate yama āha punaḥ punaḥ <br />
               dehi dehi sutaṃ deva rājñāpi prārthitaḥ punaḥ //
                <span class="ref">NCit_1.36</span></p>
            
            
            <p id="NCit_1.37">
               āgrahasyātiśayyaṃ ca tayoritthaṃ babhūva ha <br />
               vyākulau tī mahāyuddhe tadā liptau babhūvatuḥ //
                <span class="ref">NCit_1.37</span></p>
            
            
            <p id="NCit_1.38">
               tiṣṭha tiṣṭheti ta rājā bahuśaḥ prāha vīrahā <br />
               sthito 'smīti raṇe rājan tamavocad nṛpaṃ yamaḥ //
                <span class="ref">NCit_1.38</span></p>
            
            
            <p id="NCit_1.39">
               asaṃkhyānāṃ ca vāṇānāṃ tīkṣṇānāṃ parivarṣaṇam <br />
               akarod bhayajid rājā yamasyopari sarvataḥ //
                <span class="ref">NCit_1.39</span></p>
            
            
            <p id="NCit_1.40">
               śrutaghnaṃ sarvato divyaṃ meghato vārivarṣavat <br />
               apratirodharupaṃ tad astraṃ vavarṣa dharmarāṭ //
                <span class="ref">NCit_1.40</span></p>
            
            
            <p id="NCit_1.41">
               tena rājā mahākruddho mahāprabhāvaśālibhiḥ <br />
               yamadūtāṃścadevāstraiḥ prapīḍya mumude bhṛśam //
                <span class="ref">NCit_1.41</span></p>
            
            
            <p id="NCit_1.42">
               śūlāsiprāsamudgarā yamadūtavinirgatāḥ <br />
               bhūpena sarvathā naṣṭā bhayapravartakā ime //
                <span class="ref">NCit_1.42</span></p>
            
            
            <p id="NCit_1.43">
               preto dāruṇarupī ca pratidiśamadhāvata <br />
               naṣṭaḥ senāpatiścaiva āgamadāhavād drutam //
                <span class="ref">NCit_1.43</span></p>
            
            
            <p id="NCit_1.44">
               tataḥ pretādhipo devo dṛṣṭvā taṃ tu parājitam <br />
               yathājñākāriṇaṃ daṇḍaṃ jagrāha pratihiṃsayā //
                <span class="ref">NCit_1.44</span></p>
            
            
            <p id="NCit_1.45">
               kālāgnisadṛśaṃ dṛṣṭvā utkṣiptaṃ pṛthivīpatiḥ <br />
               brahmaśiro 'ṅkita cāstram ātmahaste gṛhītavān //
                <span class="ref">NCit_1.45</span></p>
            
            
            <p id="NCit_1.46">
               sarve bhūtā bhayatrastā mahābhūto 'pi sarvataḥ <br />
               babhūvurāturā sarve tena durlakṣaṇena vai //
                <span class="ref">NCit_1.46</span></p>
            
            
            <p id="NCit_1.47">
               duḥkhitāṃ sakalāṃ pṛthvīṃ dṛsṭvā brahmā tathā suraiḥ <br />
               ājagāma svayaṃ tatra tasmin deśe raṇākule //
                <span class="ref">NCit_1.47</span></p>
            
            
            <p id="NCit_1.48">
               brahmāṇaṃ svāgata dṛṣṭvā bhayajinnṛpasattamaḥ <br />
               sāñjaliḥ pūjayitvā taṃ prāha yathāyathaṃ vacaḥ //
                <span class="ref">NCit_1.48</span></p>
            
            
            <p id="NCit_1.49">
               yamo 'pi praṇipatyātha sarvāmakathayat kathām <br />
               vaiklavyakāraṇani ca śrutvā śeṣāṇi sṛṣṭikṛt <br />
               pratyāvṛtya raṇād devaḥ kathayāmāsa tau tadā //
                <span class="ref">NCit_1.49</span></p>
            
            
            <p id="NCit_1.50">
               na doṣo bhavatāṃ nātha mṛtyupatermahātmanaḥ <br />
               satyanarādhipasyaiva kālasya na tu karmaṇaḥ //
                <span class="ref">NCit_1.50</span></p>
            
            
            <p id="NCit_1.51">
               purā śubhāśubhaṃ karma tathā ca śiśunā kṛtam <br />
               labdhañca maraṇaṃ śīghra janma prāpya ca mānuṣam //
                <span class="ref">NCit_1.51</span></p>
            
            
            <p id="NCit_1.52">
               sāphalyameti te śramo brāhmaṇasyāsya pūjanāt <br />
               tasminnupāyavidyeyaṃ matprasādāt prapūjyatām //
                <span class="ref">NCit_1.52</span></p>
            
            
            <p id="NCit_1.53">
               varṇādīnāṃ samāyogaiḥ etaddvijasutākṛtim <br />
               rupamālikha bho rājan sarvalokahitāya vaṃ //
                <span class="ref">NCit_1.53</span></p>
            
            
            <p id="NCit_1.54">
               āvirbhūtena brahmaṇā itthamukte suvuddhimān <br />
               jīvayituṃ lilekha taṃ dvijaputraṃ mahopatiḥ <br />
               brahmā taccitramādāya yojayāmāsa jīvitam //
                <span class="ref">NCit_1.54</span></p>
            
            
            <p id="NCit_1.55">
               vikacotpalacakṣuṣmān sukumāraśarīradhṛk <br />
               cakṣurunmīlya sānandaṃ punarjīvanamāpede //
                <span class="ref">NCit_1.55</span></p>
            
            
            <p id="NCit_1.56">
               jīvitaṃ putramāsādya hṛṣṭo brāhmaṇasattamaḥ <br />
               bramhāṇamabhivandyātha svīyaputraṃ gṛhitavān //
                <span class="ref">NCit_1.56</span></p>
            
            
            <p id="NCit_1.57">
               brahmābravīt tato bhūpaṃ brāhmaṇaprītaye ime <br />
               yamadutā jitāḥ śaktyā sādhu sādhu kṛtaṃ tvayā //
                <span class="ref">NCit_1.57</span></p>
            
            
            <p id="NCit_1.58">
               brahmāṇā kathite tvevaṃ sa rājā harṣamāptavām <br />
               sarvadamanakārī tu daurmanasyaṃ yamo gataḥ //
                <span class="ref">NCit_1.58</span></p>
            
            
            <p id="NCit_1.59">
               aprasannaṃ yamaṃ dṛṣṭvā vacobhirmadhurairbhṛśam <br />
               brahmā svayaṃ samāśvāsya bhūpatiṃ prāha sattamaḥ //
                <span class="ref">NCit_1.59</span></p>
            
            
            <p id="NCit_1.60">
               dharmanītiḥ suvijñāya na nindet kāmapi prajām <br />
               sadānandapradobhavyastv abhimānaṃ ca varjayet //
                <span class="ref">NCit_1.60</span></p>
            
            
            <p id="NCit_1.61">
               yatra sevā satāṃ nāsti tatra nindā bhaved dhruvam <br />
               nālpamapi sukhaṃ kiñcid āpnoti nindukaḥ sadā //
                <span class="ref">NCit_1.61</span></p>
            
            
            <p id="NCit_1.62">
               dveṣiṇo 'pi budhāḥ svargād bhavanti vicyutāstahā <br />
               ahaṅkānarayuta bhūtaṃ tyajanti sarvamānavāḥ //
                <span class="ref">NCit_1.62</span></p>
            
            
            <p id="NCit_1.63">
               nirahaṅkāriṇā tasmāt bhavitavyaṃ sadā khalu <br />
               jātyā balena dānena naipuṇyena ca vidyayā //
                <span class="ref">NCit_1.63</span></p>
            
            
            <p id="NCit_1.64">
               devatānāñca viprāṇāṃ viśeṣaṇa samādaraḥ <br />
               prakartavyo na kartavyo nindopāyaḥ kathañcana //
                <span class="ref">NCit_1.64</span></p>
            
            
            <p id="NCit_1.65">
               avirodhena satkāraḥ karaṇīyaḥ sadā nṛpaiḥ <br />
               kṣamāvalambanīyā syāt nindā tyājyā tathaiva ca <br />
               sarvajño nirahaṃkaro guṇine na dviṣennṛpaḥ //
                <span class="ref">NCit_1.65</span></p>
            
            
            <p id="NCit_1.66">
               puruṣaṃ vacanaṃ tyājyam āghātaṃ visṛjet sadā <br />
               pratyakṣaṃ prāpyate yattu sārthakyaṃ tasya cintayet //
                <span class="ref">NCit_1.66</span></p>
            
            
            <p id="NCit_1.67">
               devavipravirodhināṃ kutrāpi na sukhaṃ bhavet <br />
               vidhiyaṃ naiva kāryaṃ hi yamasyāpi tato nṛpa //
                <span class="ref">NCit_1.67</span></p>
            
            
            <p id="NCit_1.68">
               brahmaṇetthaṃ sa bhūpālo hy upadiṣṭo dvijapriyaḥ <br />
               namaskṛtya yamasvārthe kṛtavān supriyaṃ tathā //
                <span class="ref">NCit_1.68</span></p>
            
            
            <p id="NCit_1.69">
               yamo 'pi prītimāpanno brahmā prasannatāṃ gataḥ <br />
               aśokaṃ prītimāpede jagadetañcarācaram //
                <span class="ref">NCit_1.69</span></p>
            
            
            <p id="NCit_1.70">
               atha brahmā nṛpaṃ prāha nagnaṃ pretaṃ nivāraya <br />
               yamadāsaiḥ sadā viśvaṃ na pātayed bhavān khalu //
                <span class="ref">NCit_1.70</span></p>
            
            
            <p id="NCit_1.71">
               balena tejasā cāpi tapasemaṃ guṇaṃ nṛpāḥ <br />
               anukuryurna karttavyo 'kuśala iha bhāvini //
                <span class="ref">NCit_1.71</span></p>
            
            
            <p id="NCit_1.72">
               bhavān mahāyaśasvī ca karaṇīyo mayā kṣitau <br />
               nivartasva kumārgebhyas tvaṃ sadā pṛthivīpate //
                <span class="ref">NCit_1.72</span></p>
            
            
            <p id="NCit_1.74">
               pretaparyāyakaṃ nagnam ajaiṣīstvaṃ yato balāt <br />
               mama prasādād rājendra brāhmaṇānugrahāttathā <br />
               prajāpatitulaḥ pṛthvāṃ yaśasvī tvaṃ bhaviṣyasi //
                <span class="ref">NCit_1.74</span></p>
            
            
            <p id="NCit_1.75">
               vedajño vrataniṣṭhaśca tapasā śuddhamānasaḥ <br />
               prajāḥ pālaya niṣpāpaḥ anumatistathā mama //
                <span class="ref">NCit_1.75</span></p>
            
            
            <p id="NCit_1.76">
               asya brāhmaṇaputrasya citrasya lekhanena ca <br />
               tādṛśeṇa kṣitāvādicitrāviṣkārako bhava //
                <span class="ref">NCit_1.76</span></p>
            
            
            <p id="NCit_1.77">
               lokānāṃ hitasādhanāt pūjanīyo bhaviṣyasi <br />
               adya prabhṛti taccitra jagadvandyaṃ bhavet sadā //
                <span class="ref">NCit_1.77</span></p>
            
            
            <p id="NCit_1.78">
               pāpaghnaṃ ca manohāri protisukhapradaṃ nṛṇām <br />
               maṅgalaśropradāyakaṃ rakṣoghnaṃ śatrunāśanam //
                <span class="ref">NCit_1.78</span></p>
            
            
            <p id="NCit_1.79">
               tavādau lekhakakhyātiḥ mameyaṃ vacanena ca <br />
               citramiti prasiddhaṃ tat sarvatraiva bhaviṣyati //
                <span class="ref">NCit_1.79</span></p>
            
            
            <p id="NCit_1.80">
               brahmaṇetthaṃ vacasyukte yamo vipraśca nagnajit <br />
               sarve nemuśca bhaktyā taṃ brahmāṇaṃ lokapālakam //
                <span class="ref">NCit_1.80</span></p>
            
            
            <p id="NCit_1.81">
               sarveṣāṃ maṅgalaṃ kṛtvā trilokeśaḥ prajāpatiḥ <br />
               sarvadevagaṇaiḥ sārdhaṃ jagāma svagṛhaṃ mudā //
                <span class="ref">NCit_1.81</span></p>
            
            
            <p id="NCit_1.82">
               rājātha dharmarājaṃ taṃ pūjayitvā prayantataḥ <br />
               svasthānamāgato dhīmān prīṇayitvā yamaṃ tathā //
                <span class="ref">NCit_1.82</span></p>
            
            
            <p id="NCit_1.83">
               athāsau brāhmaṇastuṣṭaḥ prapayau nagaraṃ drutam <br />
               yasmād deśāt samāpannas tatraiva praviveśa ca //
                <span class="ref">NCit_1.83</span></p>
            
            
            <p id="NCit_1.84">
               hṛṣṭo rājā samitraśca citrasaṃracanāya vai <br />
               udyato 'bhūt sadaivāsau saputre prasthite dvije //
                <span class="ref">NCit_1.84</span></p>
            
            
            <p id="NCit_1.85">
               sarvarūpānukūlaṃ tat mānaṃ vā kīdṛśaṃ bhavet <br />
               tat praṣṭuṃ sṛṣṭikattariṃ brahmalokaṃ jagāma saḥ //
                <span class="ref">NCit_1.85</span></p>
            
            
            <p id="NCit_1.86">
               kṛpayā brūhi me brahman citrasaṃlekhanakramam <br />
               citrasya lakṣaṇāni me nānāvidhāni santi ca //
                <span class="ref">NCit_1.86</span></p>
            
            
            <p id="NCit_1.87">
               parimāṇaṃ kimasya syāt vidhinā kīdṛśena vā <br />
               utpādanīyametaddhi sāñjaliḥ pṛṣṭhavān nṛpaḥ //
                <span class="ref">NCit_1.87</span></p>
            
            
            <p id="NCit_1.88">
               brahmātha prāha bhūpendraṃ śṛṇu rājan samāhitaḥ <br />
               atiguhyaṃ mahad vākyaṃ paramaṃ kathayāmi te //
                <span class="ref">NCit_1.88</span></p>
            
            
            <p id="NCit_1.89">
               sṛṣṭerādau samāyātā vedā yajñāśca bhūpate <br />
               tataḥ prajā mayā sṛṣṭā upadiṣṭāśca tā mayā //
                <span class="ref">NCit_1.89</span></p>
            
            
            <p id="NCit_1.90">
               caityānāṃ karaṇāyaiva citraṃ saṃlikhyate yataḥ <br />
               vedāccitraṃ prajātaṃ vai tasmād jñeyaṃ tathaiva tat //
                <span class="ref">NCit_1.90</span></p>
            
            
            <p id="NCit_1.91">
               ādau saṃlikhitatvācca citramityucyate tataḥ <br />
               carācarayutā vṛkṣā jaṅgamāśca yathāsthitāḥ <br />
               tathā pralikhanātteṣāṃ taccitramiti kathyate //
                <span class="ref">NCit_1.91</span></p>
            
            
            <p id="NCit_1.92">
               girīṇāṃ sumeruḥ śreṣṭhaḥ aṇḍajānāṃ khagādhipaḥ <br />
               yathā nareṣu bhūpendras tathā citraṃ kalāsu vai //
                <span class="ref">NCit_1.92</span></p>
            
            
            <p id="NCit_1.93">
               patanti sāgare nadyaḥ samudrā ratnamāśritāḥ <br />
               nakṣatraiścāśritaḥ sūryo bramhā ṝṣyāśrayo yathā <br />
               tathaiva citrakarmaṇi kalāḥ sarvāḥ samāśritāḥ //
                <span class="ref">NCit_1.93</span></p>
            
            
            <p id="NCit_1.94">
               himālayo yathā śreṣṭho nageṣu sakaleṣu ca <br />
               gaṅgā nadiṣu śreṣṭhaiva graheṣu somabhāskarau //
                <span class="ref">NCit_1.94</span></p>
            
            
            <p id="NCit_1.95">
               sameṣu vainateyaśca mahendro devavṛndake <br />
               tathā śreṣṭhaṃ bhaveccitraṃ sarvāsu hi kalāsu ca //
                <span class="ref">NCit_1.95</span></p>
            
            
            <p id="NCit_1.96">
               nagnajid gaccha tasmāt tvaṃ viśvakarma samīpataḥ <br />
               lakṣaṇavidhimānaṃ ca tubhyaṃ sa upadekṣyati //
                <span class="ref">NCit_1.96</span></p>
            
            
            <p id="NCit_1.97">
               upadeśamanusṛtya brahmaṇo bhūpatistataḥ <br />
               viśvakarmasamīpe tu prasanno hyagamad drutam //
                <span class="ref">NCit_1.97</span></p>
            
            
            <p id="NCit_1.98">
               dṛṣṭo 'sau viśvakarmā ca rājñā namaskṛtastathā <br />
               ātithyaṃ vidhivat kṛtvā rājñe so 'dadadāsanam //
                <span class="ref">NCit_1.98</span></p>
            
            
            <p id="NCit_1.99">
               rājāha viśvakarman bho brahmajñayā hyupasthitaḥ <br />
               citrasya lakṣaṇaṃ karma upadiśatu me prabho //
                <span class="ref">NCit_1.99</span></p>
            
            
            <p id="NCit_1.100">
               vidhirvā parimāṇaṃ vā kīdṛśaṃ vā bhavettathā <br />
               upadiśatu kārtsnyena rahasyaṃ saprakārakam //
                <span class="ref">NCit_1.100</span></p>
            
            
            <p id="NCit_1.101">
               evamukte narendreṇa viśvakarmā mudānvitaḥ <br />
               citraśilpasya śāstraṃ tu tasmai rājñe hyupādiśat //
                <span class="ref">NCit_1.101</span></p>
            
            
            <p id="NCit_1.102">
               ekāgramanasā tattu śrūyatāṃ yad madbhāṣitaṃ <br />
               parimāṇaṃ tathāsthānaṃ varṇopāyau yathāyatham //
                <span class="ref">NCit_1.102</span></p>
            
            
            <p id="NCit_1.103">
               pradāya sarvamīśena devena padmayoninā <br />
               nirdiṣṭaṃ citralakṣaṇaṃ buddhimantaḥ kṛte śṛṇu //
                <span class="ref">NCit_1.103</span></p>
            
            
            <p id="NCit_1.104">
               sarvavastusamākīrṇā ākṛtīrlakṣaṇānvitāḥ <br />
               lokaśraddhāspadaṃ mahyaṃ likhitvādau hyupāharat //
                <span class="ref">NCit_1.104</span></p>
            
            
            <p id="NCit_1.105">
               kena mānena śobhanāḥ sthānopāyaiśca kīdṛśaiḥ <br />
               brahmaṇaḥ kṛpayā labdhāḥ sarve śilpā mayā kṛtāḥ //
                <span class="ref">NCit_1.105</span></p>
            
            
            <p id="NCit_1.106">
               ākāreṇedṛśenaiva prajā mayā vinirmitāḥ <br />
               devaiścitraṃ vivarddhitaṃ vividhaṃ lakṣaṇānvitam //
                <span class="ref">NCit_1.106</span></p>
            
            
            <p id="NCit_1.107">
               jñeyaṃ mattastvathā rājan lakṣaṇamākṛti tathā <br />
               sādṛśyaṃ veśasaundaryaṃ parimāṇaṃ kalānvitaṃ //
                <span class="ref">NCit_1.107</span></p>
            
            
            <p id="NCit_1.108">
               citramīdṛśaṃ saṃlekhyaṃ yatnād buddhimatā tvayā <br />
               darśanīyaṃ manuṣyebhyo vidvabhyo guṇayuktebhyaḥ <br />
               citrasandarśane tāvad utsāhamatiyuktebhyaḥ //
                <span class="ref">NCit_1.108</span></p>
            
            
            <p id="NCit_1.109">
               munināgāsurāṇāṃ ca pretānāṃ yakṣarakṣasām <br />
               gandharvāṇāṃ ca rājendra vidhivat kakṣaṇādikam <br />
               likhitvā vividhaṃ samyak tubhyaṃ mayā pradaśryate //
                <span class="ref">NCit_1.109</span></p>
            
            
            <p>|| iti nagnajiccitralakṣaṇanirdeśe nagnajayo nāma prathamaḥ parivarttaḥ ||</p>
            
            </div>
         
         <div id="d1e2742">
            
            <h3>dvitīyaḥ parivarttaḥ</h3>
            
            
            <p id="NCit_2.1">
               yathoktaṃ brahmaṇā pūrvam ācaṣṭe bhūpatiṃ tathā <br />
               likhanādividhiṃ samyak citrasya parinirmito //
                <span class="ref">NCit_2.1</span></p>
            
            
            <p id="NCit_2.2">
               sthāvare jaṃgame naṣṭe pralayānte ca vai purā <br />
               prādurabhūt suvarṇāṇḍaṃ tamo hatvā jalāt kila //
                <span class="ref">NCit_2.2</span></p>
            
            
            <p id="NCit_2.3">
               tasmādaṇḍāt prādurabhūt lokapitāmahaḥ svayam <br />
               omityekākṣaraṃ tasmād vedavidyāśca kalpanā //
                <span class="ref">NCit_2.3</span></p>
            
            
            <p id="NCit_2.4">
               catasraśca prajāstāsāṃ rupasaṃjñādayastadā <br />
               āyuṣā sahitasyaiva brahmaṇo jātireva ca //
                <span class="ref">NCit_2.4</span></p>
            
            
            <p id="NCit_2.5">
               sthānaṃ caryā ca dharmaśca nyāyaśca prābhavan tadā <br />
               evaṃ kṛte sati brahmācintayat jagato hitam //
                <span class="ref">NCit_2.5</span></p>
            
            
            <p id="NCit_2.6">
               evaṃ cintayatastasya matiritthaṃ babhūva ha <br />
               kathaṃ janāśca jānīyuḥ saṃjñāṃ devamahībhūjām <br />
               apramādena cādaraḥ sadā teṣu kathaṃ bhavet //
                <span class="ref">NCit_2.6</span></p>
            
            
            <p id="NCit_2.7">
               brahmetthaṃ cintayitvā tu viṣṇoḥ śivasya cātmanaḥ <br />
               śakrasya sarvadevānāṃ parimāṇaṃ guṇaṃ tathā //
                <span class="ref">NCit_2.7</span></p>
            
            
            <p id="NCit_2.8">
               savastraṃ vividhasthitam alaṃkārāstrasaṃyutaṃ <br />
               manoramaṃ surupaṃ ca atyantasradṛśaṃ tathā //
                <span class="ref">NCit_2.8</span></p>
            
            
            <p id="NCit_2.9">
               sasavibhaktasarvāṅgaṃ pratyaṅgaṃ ca yathāyatham <br />
               miśritena ca varṇena citrākāraṃ vinirmame //
                <span class="ref">NCit_2.9</span></p>
            
            
            <p id="NCit_2.10">
               vilokya tāni citrāṇi netramūlāt pramoditāḥ <br />
               sādhu sādhviti saṃpūjya praśaṃśasurvidhiṃ surāḥ //
                <span class="ref">NCit_2.10</span></p>
            
            
            <p id="NCit_2.11">
               ime devāḥ prasannāśca svaptākāraṃ ca lebhire <br />
               adhiṣṭhānaṃ prabhāvaṃ ca kṛtavantastathā ime //
                <span class="ref">NCit_2.11</span></p>
            
            
            <p id="NCit_2.12">
               prāha saptasurān brahmā astu puṇyaṃ samāśritam <br />
               adya prabhṛti sarvatra yuṣmākaṃ pratimāsu ca <br />
               nātra śaṅkā kṛthā naraḥ pūjayiṣyati vaḥ sadā //
                <span class="ref">NCit_2.12</span></p>
            
            
            <p id="NCit_2.13">
               śūddhayā dānena vidhivat tatparāyaṇamānasaḥ <br />
               manuṣyeṣu ca yo nāma bhavantaṃ pūjayiṣyati <br />
               tasmai kāmasya siddhaye nairujyaṃ saṃpradāsyati //
                <span class="ref">NCit_2.13</span></p>
            
            
            <p id="NCit_2.14">
               nānā prakāraduḥsvapnāt dveṣagrastebhya eva ca <br />
               sarveṣā rakṣaṇa kṛtvā pāpān nāśayati dhruvam //
                <span class="ref">NCit_2.14</span></p>
            
            
            <p id="NCit_2.15">
               dharmaśca sadṛśo bhāvyaḥ rakṣohānirbhaved dhruvam <br />
               yaśovṛddhirbhaved viśve yuṣmākaṃ paripūjanāt //
                <span class="ref">NCit_2.15</span></p>
            
            
            <p id="NCit_2.16">
               lokapūjāvyavasthāyai pratimānāṃ yathāyatham <br />
               nāmādikīrtanaṃ kārya stavapūjādikaṃ tathā //
                <span class="ref">NCit_2.16</span></p>
            
            
            <p id="NCit_2.17">
               pratimāṃ yāṃ pratidinaṃ puṇyātmā pūjayiṣyati <br />
               tayaiva dīyate śāntis tasmai bhaktāya sarvataḥ //
                <span class="ref">NCit_2.17</span></p>
            
            
            <p id="NCit_2.18">
               evaṃ vavatviti prāhur devāḥ prasannamānasāḥ <br />
               svīyaveṣaiḥ svacetasā svādhiṣṭhānaṃ samāgatāḥ <br />
               itthaṃ pūjābhavad viśvavāsibhiste prapūjitāḥ //
                <span class="ref">NCit_2.18</span></p>
            
            
            <p id="NCit_2.19">
               parimāṇādikaṃ teṣāṃ mattaḥ śrutvā ca lakṣaṇam <br />
               adya manuṣyalokeṣu pracāraya prayatnataḥ //
                <span class="ref">NCit_2.19</span></p>
            
            
            <p id="NCit_2.20">
               brahmaṇaśca mayā prāptaṃ vidyottamā ca lakṣaṇam <br />
               aśeṣaṃ parimāṇaṃ ca tubhyamadya pradīyate //
                <span class="ref">NCit_2.20</span></p>
            
            
            <p id="NCit_2.22">
               trilokeṣu ca pūjyānāṃ sarveṣāṃ dehināṃ tathā <br />
               pāpahānikaraṃ bhīter nāśakam netramodakaṃ //
                <span class="ref">NCit_2.22</span></p>
            
            
            <p id="NCit_2.23">
               ādyutpannañca doṣeṇa hīnaṃ nānāśrayaṃ param <br />
               vijānīhi kṣitīndra tvaṃ yaśorāśivivardhakam //
                <span class="ref">NCit_2.23</span></p>
            
            
            <p>|| citralakṣaṇe pūjotpattirnām dvitīyaḥ parivarttaḥ ||</p>
            
            </div>
         
         
         <h3>tṛtīyaḥ parivarttaḥ</h3>
         
         
         <div id="d1e3203">
            
            <p id="NCit_3.1">
               lokasya kāyamānaṃ māṃ svayambhūrupadiṣṭavān <br />
               tat tathaiva pravakṣyāmi mānaṃ brūhi prajāsu ca //
                <span class="ref">NCit_3.1</span></p>
            
            
            <p id="NCit_3.2">
               devarākṣasagandharva siddhanartakakinnarāḥ <br />
               vidyādharāśca nāgendrāḥ piśācapretakāyikāḥ //
                <span class="ref">NCit_3.2</span></p>
            
            
            <p id="NCit_3.3">
               ye bhavanti ca teṣāṃ vai bhūpatonāṃ tatastathā <br />
               sarveṣāṃ prāṇijātānāṃ mānamidaṃ pravartate //
                <span class="ref">NCit_3.3</span></p>
            
            
            <p id="NCit_3.4">
               paramāṇuśca vālāgraṃ likṣā yūko yavo 'ṅguliḥ <br />
               aṣṭāṣṭaguṇavṛddhyā vai jñātavyamiti niścitam //
                <span class="ref">NCit_3.4</span></p>
            
            
            <p id="NCit_3.5">
               paramāṇubhiraṣṭābhir ekaṃ vālāgramucyate <br />
               vālāgrāṣṭau ca likṣā sā parimāṇajñakīrtitā <br />
               aṣṭalikṣā bhaved yūkaḥ aṣṭayūkā yavaḥ smṛtaḥ //
                <span class="ref">NCit_3.5</span></p>
            
            
            <p id="NCit_3.6">
               dvyaṅgulordvyaṅgulaṃ mānam aṅguliḥ syād yavāṣṭakam <br />
               ardhāṅguliścaturyavā iti mānaṃ nigadyate //
                <span class="ref">NCit_3.6</span></p>
            
            
            <p id="NCit_3.7">
               vistārasya yathaivārtha āyāmena prakāśitaḥ <br />
               tathārohasamucchrāyau paryāyavācinau matau <br />
               parimāṇānusareṇa varṇanoyāḥ kṣitau narāḥ //
                <span class="ref">NCit_3.7</span></p>
            
            
            <p id="NCit_3.8">
               ucchrāyaśca tathāyāmo rājñāṃ nyagrodhavṛkṣavat <br />
               vistṛtaścakravartināṃ śruyatāṃ varṇyate mayā //
                <span class="ref">NCit_3.8</span></p>
            
            
            <p id="NCit_3.9">
               ucchrāyaścakravartināṃ svāṅguleḥ parimāṇataḥ <br />
               aṣṭottaraśataṃ jñeyaṃ kadācinna parāṅguleḥ //
                <span class="ref">NCit_3.9</span></p>
            
            
            <p id="NCit_3.10">
               cakravartimahīpānām ucchrāyaparimāṇakam <br />
               sākṣāt savarṇyate cātra purvoktaṃ vistareṇa ca //
                <span class="ref">NCit_3.10</span></p>
            
            
            <p id="NCit_3.11">
               mukhādīnāṃ parimāṇaṃ śruyatāmucyate mayā <br />
               tribhāgena vibhaktaṃ ca samānena tathā budhaiḥ <br />
               civunāsālalāṭaṃ vā caturaṅgulamānakam //
                <span class="ref">NCit_3.11</span></p>
            
            
            <p id="NCit_3.12">
               āyāmo mukhabhāgasya bhaveccaturdaśāṅguliḥ <br />
               urddhabhāge tvadhībhāge āyamo dvādaśāṅguliḥ <br />
               āroho vadanasyātra dvādaśāṅgulimānakaḥ //
                <span class="ref">NCit_3.12</span></p>
            
            
            <p id="NCit_3.13">
               ārohaścaturaṃgulam uṣṇīṣasya bhaved dhruvaṃ <br />
               āyāmaśca tathaivāsya ṣaḍaṅgulasamāyutaḥ //
                <span class="ref">NCit_3.13</span></p>
            
            
            <p id="NCit_3.14">
               śīrṣaṃ chatrasamākāram āyāmo dvādaśāṅgulaḥ <br />
               dvātriṃśat tasya maṇdalam aṅgulīnāṃ hi mānataḥ //
                <span class="ref">NCit_3.14</span></p>
            
            
            <p id="NCit_3.15">
               karṇadeśasya cāyamo dvyaṅguliparimāṇakaḥ <br />
               caturaṅgalisamucchrāyo randhramardhāṅgalaṃ matam <br />
               karṇārandhrasya cāroha ekāṅgulo bhaved dhruvam //
                <span class="ref">NCit_3.15</span></p>
            
            
            <p id="NCit_3.16">
               samānatalavijñeyaṃ bhrupṛṣṭhakarṇayostathā <br />
               akṣikoṣasya vistāraḥ karṇarandhrasamānakaḥ //
                <span class="ref">NCit_3.16</span></p>
            
            
            <p id="NCit_3.17">
               karṇasya luṭikāmānaṃ niścayena na kīrtyate <br />
               bhruvorucchrāya āroho dvau yavau caturaṃguliḥ //
                <span class="ref">NCit_3.17</span></p>
            
            
            <p id="NCit_3.18">
               sarveṣāmeva śāntānāṃ bhruḥsyānnavaśaśāṅkavat <br />
               narttane rodane krodhe cāpākārā bhavet sadā //
                <span class="ref">NCit_3.18</span></p>
            
            
            <p id="NCit_3.19">
               bhaye śoke ca bhrūprāntāv unnatau kramikau smṛtau <br />
               nāsākośāt samutthāya ardhalalāṭagāminau //
                <span class="ref">NCit_3.19</span></p>
            
            
            <p id="NCit_3.20">
               ekāṅgulistathā madhyaḥ romakoṣasamāvṛtaḥ <br />
               bhrūmadhyāt keśaparyantaṃ mānaṃ dvyardhāṅgulaṃ matam //
                <span class="ref">NCit_3.20</span></p>
            
            
            <p id="NCit_3.21">
               bhrūvaḥ prabhṛti bhālāntaṃ mānaṃ syāccaturaṅgulam <br />
               dvyaṅgulau hyakṣikoṣaḥ syān netramadhyaṃ tathaiva tu //
                <span class="ref">NCit_3.21</span></p>
            
            
            <p id="NCit_3.22">
               cakṣuṣodvaryaṅgulāroha āyāmaścaikakāṅguliḥ <br />
               tribhāgastārakā hyasya mukhamānasusammatā //
                <span class="ref">NCit_3.22</span></p>
            
            
            <p id="NCit_3.23">
               cakṣuvat tārakocchrāyo nayanaṃ cāpasannibham <br />
               yad bhavettasya mānaṃ syād yavatrayapramāṇakam //
                <span class="ref">NCit_3.23</span></p>
            
            
            <p id="NCit_3.24">
               utpalapatranetrasya pramāṇaṃṣaḍyavaṃ smṛtam <br />
               matsyodarasunetrasya mānamaṣṭayavaṃ bhavet //
                <span class="ref">NCit_3.24</span></p>
            
            
            <p id="NCit_3.25">
               padmapatranibhaṃ netraṃ navayavaiḥ susaṃnitam <br />
               varāṭakābhanetrasya mānaṃ daśayavaṃ bhavet //
                <span class="ref">NCit_3.25</span></p>
            
            
            <p id="NCit_3.26">
               ucchrāyaśca tathāyāmo netrāṇāṃ varṇito mayā <br />
               nirvikalpaṃ bhaveccakṣur yogināṃ cāpasannibhaṃ //
                <span class="ref">NCit_3.26</span></p>
            
            
            <p id="NCit_3.27">
               kāmināṃ ca tathā strīṇāṃ netraṃ matsyodaraṃ bhavet <br />
               sāmānyānaṃ tu karttavyam utpaladalasannibham //
                <span class="ref">NCit_3.27</span></p>
            
            
            <p id="NCit_3.28">
               trastasya rudataścaiva padmapatranibhaṃ varam <br />
               kruddhasya duḥkhitasyaiva varāṭakanibhaṃ sadā //
                <span class="ref">NCit_3.28</span></p>
            
            
            <p id="NCit_3.29">
               utpaladalavannetraṃ raktāntaṃ kṛṣṇatārakam <br />
               dīrghāgrasundaraṃ pakṣma śuvarṇaṃ saralaṃ mṛdu //
                <span class="ref">NCit_3.29</span></p>
            
            
            <p id="NCit_3.30">
               gokṣīravarṇavatsnigdhaṃ prajāhitakaraṃ bhavet <br />
               rājannetat vijānīyād yathā syāt netralakṣaṇam //
                <span class="ref">NCit_3.30</span></p>
            
            
            <p id="NCit_3.31">
               prasannapadmavannetrāṃ nīlavalkalasundaraṃ <br />
               antarākhacitaṃ kṛṣṇaṃ tārakaṃ śrīsukhapradam <br />
               vilikhayet tathā dhīmān citraśāstreṣu dīkṣitaḥ //
                <span class="ref">NCit_3.31</span></p>
            
            
            <p id="NCit_3.32">
               netramānamidaṃ jñeyaṃ yathāśāstramudīritam <br />
               ṣaṭtriṃśaddṛṣṭiniyamalakṣaṇamagra ucyate //
                <span class="ref">NCit_3.32</span></p>
            
            
            <p id="NCit_3.33">
               nāsāyāḥ punarārohaś caturaṅgulimātrakaḥ <br />
               māsāgrasya samucchrāyau dvyaṅguliparimāṇakaḥ //
                <span class="ref">NCit_3.33</span></p>
            
            
            <p id="NCit_3.34">
               vakratāyāḥ puṭasyāpi āyāmaḥ svāṅgulidvayam <br />
               nāsārandhrāgradeśasya mānavaṃ syāccaturyavam <br />
               ucchrāyaśca tathaivāsya yavadvayasamāyutaḥ //
                <span class="ref">NCit_3.34</span></p>
            
            
            <p id="NCit_3.35">
               deśasturandhrayormadhye dviyavaparimāṇakaḥ <br />
               ārohaḥ ṣaḍyavastasya oṣṭha ekāṅguliḥ smṛtaḥ //
                <span class="ref">NCit_3.35</span></p>
            
            
            <p id="NCit_3.36">
               adharo 'rdhāṅgulistasya gojī cārdhāṅgulistathā <br />
               adharoṣṭhasya cārohaś caturaṅgulimānakaḥ //
                <span class="ref">NCit_3.36</span></p>
            
            
            <p id="NCit_3.37">
               oṣṭhāntau vimbavad raktau tathā cāpānukārakau <br />
               alpocco mukhakoṇaḥ syāt sadāsusmitasaṃyutaḥ //
                <span class="ref">NCit_3.37</span></p>
            
            
            <p id="NCit_3.38">
               ucchrāye dvyaṅgulirhanur āyāme tryaṅgulistathā <br />
               kaṇṭhasya tu samucchāyaś caturaṅgulakaṃ smṛtam <br />
               utkṣiptakaṇṭhamānaṃ hi jñeyametanna cānyathā //
                <span class="ref">NCit_3.38</span></p>
            
            
            <p id="NCit_3.39">
               adhādhaḥ kaṇṭhadeśaya cāyamaḥ syād daśāṅguliḥ <br />
               kaśo 'ṣṭāṅgulakaṃ mānaṃ tataḥ sthūlastrimānataḥ //
                <span class="ref">NCit_3.39</span></p>
            
            
            <p id="NCit_3.40">
               kaṇṭhastribalibhiryuktaḥ karttavyaḥ kambuvat sadā <br />
               unnataḥ pṛṣṭhabhāga syāt parimaṇḍalasaṃyutaḥ //
                <span class="ref">NCit_3.40</span></p>
            
            
            <p id="NCit_3.41">
               pañcāṅgulaṃ tu gaṇḍodhvaṃ adhaḥ syāt caturaṅgulam <br />
               civukasya tathā mānaṃ caturaṅgulakaṃ matam //
                <span class="ref">NCit_3.41</span></p>
            
            
            <p id="NCit_3.42">
               āyāmo mukhagāgasya tathauṣṭhasya vivarṇitaḥ <br />
               caturasraṃ mukhaṃ pūrṇaṃ prasannaṃ cārulakṣaṇam //
                <span class="ref">NCit_3.42</span></p>
            
            
            <p id="NCit_3.43">
               trikoṇā kuṭilā vṛttā naiva kāryā mukhākṛtiḥ <br />
               krodhayuk roṣayuk caiva na mukhaṃ syāt kadācana //
                <span class="ref">NCit_3.43</span></p>
            
            
            <p id="NCit_3.44">
               īdṛśairlakṣaṇairyuktaṃ mukhaṃ vilikhayed yadi <br />
               susampanno bhaviṣyati nara iha ca sarvadā //
                <span class="ref">NCit_3.44</span></p>
            
            
            <p id="NCit_3.45">
               śāntikāmi mukhaṃ yat syād dīrghaṃ khartaṃ ca vartulam <br />
               trikoṇaṃ vā prajānāñca sāmānyānāṃ bhaviṣyati //
                <span class="ref">NCit_3.45</span></p>
            
            
            <p id="NCit_3.46">
               taditarañca yad bhavet pūrvalakṣaṇasaṃyutaṃ <br />
               tad vijñeyaṃ ca devānāṃ mukhasya mānamīdṛśam //
                <span class="ref">NCit_3.46</span></p>
            
            
            <p id="NCit_3.47">
               ata ūdhrvaṃ pravakṣyāmi kāyamāna vicārataḥ <br />
               avikṣiptena gṛhyatāṃ manasā ca mahipate //
                <span class="ref">NCit_3.47</span></p>
            
            
            <p id="NCit_3.48">
               yat sthānaṃ kaṭideśasya udarasya tathāntarā <br />
               jñeyaṃ tad dvyaṅgulaṃ nūnaṃ skandhāyāmaḥ ṣaḍaṅgulaḥ <br />
               daighrye tvaṣṭāṅgulo jñeyo vakṣastu dviguṇaṃ smṛtam //
                <span class="ref">NCit_3.48</span></p>
            
            
            <p id="NCit_3.49">
               ārohaḥ syāttu meṭrasya ṣaḍaṅgulapramāṇakaḥ <br />
               aṣṭādaśāṅgulā śroṇī ārohe kathitā budhaiḥ //
                <span class="ref">NCit_3.49</span></p>
            
            
            <p id="NCit_3.50">
               jatruto hṛdayaṃ yāvan na kuṭilaḥ pradeśakaḥ <br />
               hṛdayān nābhirandhrakaḥ bandhuraḥ syānna saṃśayaḥ <br />
               nābhito meṭraparyantaṃ samānaṃ ca bhaved dhruvam //
                <span class="ref">NCit_3.50</span></p>
            
            
            <p id="NCit_3.51">
               caturdaśāṅgulaṃ kaṭyā nābherardhāṅgulaṃ matam <br />
               mānaṃ ca dahiṇāvarttaṃ yavaikaṃ cucukaṃ smṛtam //
                <span class="ref">NCit_3.51</span></p>
            
            
            <p id="NCit_3.52">
               maṇḍalo dvayaṅgulo vāsaḥ punardeyaṃ cucūkayoḥ <br />
               bandhanaṃ ca pradātavyaṃ kaṭideśasya śobhanam <br />
               kaṭideśastathā nābher adhastāccaturaṅguliḥ //
                <span class="ref">NCit_3.52</span></p>
            
            
            <p id="NCit_3.53">
               āyāme dvyaṅgulaṃ meḍhraṃ vāsteyastu ṣaḍaṅgulaḥ <br />
               bṛṣaṇau nātilambau hi sthūlatve saptakāṅgulau <br />
               parivṛtiḥ samānaiva ucchrāye caturaṅgulau //
                <span class="ref">NCit_3.53</span></p>
            
            
            <p id="NCit_3.54">
               medaṃ ṣaḍaṅgulaṃ proktam antaraṃ svodarānnanu <br />
               ṣaḍaṅgulaṃ bhavet mānaṃ lakṣaṇajñairudāhṛtam //
                <span class="ref">NCit_3.54</span></p>
            
            
            <p id="NCit_3.55">
               āyāmo jaṅghayoḥ kāryaḥ pañcaviṃśatiraṅgulaḥ <br />
               ūrvorgulphayoścaiva mānaṃ syāccaturaṅgulam //
                <span class="ref">NCit_3.55</span></p>
            
            
            <p id="NCit_3.56">
               prāntadvayaṃ ca jaṅghāyā vikhyātaṃ citrakarmaṇi <br />
               gulphalagnapradeśasya āyāmaścaturaṅgulaḥ <br />
               tathaiva madhyadeśī hi āroheṇa ṣaḍaṅguliḥ //
                <span class="ref">NCit_3.56</span></p>
            
            
            <p id="NCit_3.57">
               ñyaṅgulaṃ jānubhāgasya āyāme na tathārohe <br />
               jaṅghādvayasya tasyordhaṃ mānamaṣṭāṅgulaṃ matam <br />
               jaṅghayoḥ sthūlatāmānaṃ bhaved dvādaśakāṅgulam //
                <span class="ref">NCit_3.57</span></p>
            
            
            <p id="NCit_3.58">
               jaṅghāgramunnataṃ kuryāt puṣṭamasina saṃyutam <br />
               mṛdu karikarākāraṃ na kāryaṃ viṣamaṃ kvacit //
                <span class="ref">NCit_3.58</span></p>
            
            
            <p id="NCit_3.59">
               gulphādeśastathā nāṛī pragacchannaiva dṛṣṭitām <br />
               jaṅghāyāḥ paścimo bhāgaḥ suvṛtto 'lponnatau bhavet //
                <span class="ref">NCit_3.59</span></p>
            
            
            <p id="NCit_3.60">
               ucchrāyeṇa tu pārṣṇīnāṃ mānaṃ pañcāṅgulaṃ matam <br />
               āyāmastryaṅgula proktaḥ pādau caturdaśāṅgulau //
                <span class="ref">NCit_3.60</span></p>
            
            
            <p id="NCit_3.61">
               caturaṅguliko 'ṅguṣṭo raktaṃ pādatalaṃ smṛtam <br />
               raktapadmāgrasādṛśyaṃ lākṣārasasamāyutam //
                <span class="ref">NCit_3.61</span></p>
            
            
            <p id="NCit_3.62">
               cakrādilakṣaṇairyuktaṃ parasparasamīpagam <br />
               pādasya bandhanaṃ syāttu dvyuṅgulaṃ bhūpadeśagam //
                <span class="ref">NCit_3.62</span></p>
            
            
            <p id="NCit_3.63">
               cakravartimahīpasya haṃsavaccaraṇau matau <br />
               bhūsparśau jālavṛddhau ca aṣṭāṅgulipramāṇakau //
                <span class="ref">NCit_3.63</span></p>
            
            
            <p id="NCit_3.64">
               kūrmapṛṣṭasamākārau sundaracinhasaṃyutau <br />
               pañcāṅgulisamāyāmau darśane sumanoharau //
                <span class="ref">NCit_3.64</span></p>
            
            
            <p id="NCit_3.65">
               kaniṣṭikāttayārohaḥ ṣaḍaṅgulisusaṃyataḥ <br />
               aṅguṣṭasya tathāyāmo dvyaṅgulaḥ sādhuniścitaḥ <br />
               parivṛtiḥ ṣaḍaṅguliḥ ārohe caturaṅguliḥ //
                <span class="ref">NCit_3.65</span></p>
            
            
            <p id="NCit_3.66">
               agre samunnatā kāryā dīrghā aṅgulayastathā <br />
               aṅguṣṭhāpekṣayā sthūlā ārohe tryaṅgulā matāḥ //
                <span class="ref">NCit_3.66</span></p>
            
            
            <p id="NCit_3.67">
               ekaikāṅgulito nyūnāḥ sarvāḥ syuḥ kramikāgatāḥ <br />
               kaniṣṭhikāsamucchrāyaparivṛttirdviraṅguliḥ //
                <span class="ref">NCit_3.67</span></p>
            
            
            <p id="NCit_3.68">
               aṅgulīnāṃ tu jālāśca sannaddhāḥ sundarāstathā <br />
               nāḍyaviṣamasaṃpuṣṭā asthi cādarśanaṃ gatam //
                <span class="ref">NCit_3.68</span></p>
            
            
            <p id="NCit_3.69">
               nakhāścārdhaśaśāṅkavat raktimāḥ snigdhavarṇakāḥ <br />
               sinduraliptasarvāṅgāḥ pradiptāgniśikhā yathā //
                <span class="ref">NCit_3.69</span></p>
            
            
            <p id="NCit_3.70">
               candrakāntasamujjvalās tathā suspaṣṭasaṃyutāḥ <br />
               avraṇā mṛdavaḥ pūrṇāḥ yavamānena pūritāḥ //
                <span class="ref">NCit_3.70</span></p>
            
            
            <p id="NCit_3.71">
               aṅgulistu tribhāgaḥ syāt spaṣṭā vṛddhāṅgulistathā <br />
               tasyāḥ pārśvāṅgulermadhye sthānamardhāṅgulaṃ matam //
                <span class="ref">NCit_3.71</span></p>
            
            
            <p id="NCit_3.72">
               gulphādeśādadhobhāgaś caraṇamitisaṃjñitam <br />
               taccaraṇasamucchrāyaḥ caturaṅgulako mataḥ <br />
               itthaṃ caraṇamānaṃ syān mayā proktaṃ sucintitam //
                <span class="ref">NCit_3.72</span></p>
            
            
            <p id="NCit_3.73">
               hastasya lakṣaṇānyatra śruyantāṃ kathayāmyaham <br />
               talaṃ saptāṅgulaṃ dīrghaṃ vistāraḥ pañcakāṅguliḥ //
                <span class="ref">NCit_3.73</span></p>
            
            
            <p id="NCit_3.74">
               madhyāṅguleḥ samucchrāyaḥ pañcāṅgulaṃ prakīrtitam <br />
               tarjanyā nyūnatā bodhyā parvārdhena susaṃmatā //
                <span class="ref">NCit_3.74</span></p>
            
            
            <p id="NCit_3.75">
               anāmikāṅgulīmānaṃ tadvadeva bhaved dhruvam <br />
               kaniṣṭhikāpyadīrghā syāt pārśvāṅgulikramādanu //
                <span class="ref">NCit_3.75</span></p>
            
            
            <p id="NCit_3.76">
               aṅguṣṭhasya sadorahoś caturaṅgulako mataḥ <br />
               aṅguṣṭhe dve tu parvaṇī samenaika yavo bhavet //
                <span class="ref">NCit_3.76</span></p>
            
            
            <p id="NCit_3.77">
               tasyādho māṃsapiṇḍaśca tryaṅgulisammito bhavet <br />
               aṅguṣṭhasya pramāṇaṃ tu navayavakasammatam <br />
               āyāmo 'ṣṭayavaḥ kārya ārohastu yavā nava //
                <span class="ref">NCit_3.77</span></p>
            
            
            <p id="NCit_3.78">
               aṅguṣṭhāttu caturbhāgā naddhā jālakramādanu <br />
               nakhā raktāstathā svacchāḥ śuktivaccārutānvitā //
                <span class="ref">NCit_3.78</span></p>
            
            
            <p id="NCit_3.79">
               aṅguṣṭhapārśvamāṃsaṃ tvāyāme aṅgulakaṃ matam <br />
               aṅguṣṭhāntaṃ tu karabhāt saptāṅgulamānakam //
                <span class="ref">NCit_3.79</span></p>
            
            
            <p id="NCit_3.80">
               āyāmaśca tathārohaḥ kramādaṅguṣṭhayormithaḥ <br />
               yathāśāstramupanyastaḥ śubhaṃ kāryaṃ vicārayan //
                <span class="ref">NCit_3.80</span></p>
            
            
            <p id="NCit_3.81">
               parvārdhena mitāḥ kāryā nakhāḥ sūkṣmāṃ nakhāgrakāḥ <br />
               sṛṣyante ca yavādṛśaḥ parvatarekhā tvadoṣabhāk //
                <span class="ref">NCit_3.81</span></p>
            
            
            <p id="NCit_3.82">
               parvaṃ dīrghaṃ ca vṛtaṃ ca karatalasuśobhanam <br />
               talau padmasamau raktau karasyaivaṃ vidhānataḥ //
                <span class="ref">NCit_3.82</span></p>
            
            
            <p id="NCit_3.83">
               akuṭilamavakraṃ ca gambhīraṃ sūkṣmakaṃ tathā <br />
               rekhātrayaṃ kare proktaṃ raktavarṇaṃ suśobhanam //
                <span class="ref">NCit_3.83</span></p>
            
            
            <p id="NCit_3.84">
               śrīvatsacakracihnasvastilakṣaṇa samanvitam <br />
               kārpāsasparśakomalaṃ kṣaumasūtramanoharam <br />
               sukhadaṃ cāru susparśaṃ kuryāt karatalaṃ śubham //
                <span class="ref">NCit_3.84</span></p>
            
            
            <p id="NCit_3.85">
               samantān māṃsapūrṇaṃ vai nāṛī dṛśyā kadāpi na <br />
               hastapṛṣṭhaṃ sadā snigdham unnataṃ ca bhaved dhruvam <br />
               sūkṣmā aṅgulijālā hi sundaraṃ ca tanustathā //
                <span class="ref">NCit_3.85</span></p>
            
            
            <p id="NCit_3.86">
               utpalābhaḥ sadā rakto nāgendrābhogasannibhaḥ <br />
               nakhodarastanuḥ snigdha unnataḥ karaśobhakaḥ //
                <span class="ref">NCit_3.86</span></p>
            
            
            <p id="NCit_3.87">
               ārohāyāmamānaṃ tu hastasya gaditaṃ mayā <br />
               bāhūnāṃ mānamārohaṃ dhīman śṛṇu vadāni te //
                <span class="ref">NCit_3.87</span></p>
            
            
            <p id="NCit_3.88">
               ubhayostu tathā bāhvīr mānaṃ kuryād yathāvidhi <br />
               ṣaṭtriśakaṃ pramāṇaṃ vai aṅgulīnāṃ vidhānataḥ <br />
               aṣṭādaśa prabāhośca bāhoścāpi tathaiva ca //
                <span class="ref">NCit_3.88</span></p>
            
            
            <p id="NCit_3.89">
               skandhāgrasya bhaven mānaṃ ṣaḍaṅgulisusammatam <br />
               āyāmo bāhubhāgasya jñeyaṃ pañcāṅgulaṃ sadā //
                <span class="ref">NCit_3.89</span></p>
            
            
            <p id="NCit_3.90">
               aṅgulirmaṇibandhaḥ syāt pravāhū caturaṅgulī <br />
               viśālo varttulākāraḥ suspaṣṭoraṃśo bhavet punaḥ //
                <span class="ref">NCit_3.90</span></p>
            
            
            <p id="NCit_3.91">
               āroho bhujayoryastu bhavedaṣṭādaśāṅguliḥ <br />
               ākarādaṣṭacatvāriśat nāṛiparva tvadṛśyakam //
                <span class="ref">NCit_3.91</span></p>
            
            
            <p id="NCit_3.92">
               hastau na jānuparyantau dīrdhau sūkṣrmau ca sundarau <br />
               samantān māṃsapūrṇau ca bhavetāmānapūrṇyataḥ //
                <span class="ref">NCit_3.92</span></p>
            
            
            <p id="NCit_3.93">
               gopucchāgrasamau tāvat krameṇoccāvacau punaḥ <br />
               bāhū daṇḍāyamānasya jānuparyantagāminau //
                <span class="ref">NCit_3.93</span></p>
            
            
            <p id="NCit_3.94">
               tasmād rājendra hastena jānuprāpta udīryate <br />
               bāhuprabāhumānāni āyāmārohaḥ kīrttitaḥ //
                <span class="ref">NCit_3.94</span></p>
            
            
            <p id="NCit_3.95">
               punaragre pravakṣyāmi lakṣaṇāni śubhāni vai <br />
               yāni purvaṃ na coktāni tāni tubhyaṃ vadāmyaham //
                <span class="ref">NCit_3.95</span></p>
            
            
            <p id="NCit_3.96">
               keśānāṃ prāntabhāgāttu sthānaṃ kaṭyāsthivistṛtam <br />
               parimāṇaṃ ṣaḍaṅgulaṃ jñeyaṃ sadā mahīpate <br />
               skandhasthalasya mānaṃ hi ṣoṛaśāṅgulisammitam //
                <span class="ref">NCit_3.96</span></p>
            
            
            <p id="NCit_3.97">
               ārohastasya madhyasya daśāṅgulaṃ bhaved dhruvam <br />
               āyāme cāṅgulīnāṃ hī saṃkhyā yāyād navānvitā //
                <span class="ref">NCit_3.97</span></p>
            
            
            <p id="NCit_3.98">
               skandhadeśasya madhyāṃśa ārohāyāmaśobhitaḥ <br />
               pṛṣṭhamadhyaḥ ṣaḍaṅgulir urdhve tu viṃśatirmatā //
                <span class="ref">NCit_3.98</span></p>
            
            
            <p id="NCit_3.99">
               madhyasya dvayaṅgulāyāmaḥ pṛṣṭhaṃ bhāgena sundaram <br />
               puruṣāṇāmidaṃ mānaṃ strīṇāṃ bhāgaḥ sa eva hi <br />
               māṃsapeśyalpasaṃyutaḥ sarvaśarīraśobhanaḥ //
                <span class="ref">NCit_3.99</span></p>
            
            
            <p id="NCit_3.100">
               nitambapārśvamānaṃ syāt ṣaḍaṅgulisamanvitam <br />
               caturasraṃ ca vijñeyaṃ maṇḍalānvitanimnagam //
                <span class="ref">NCit_3.100</span></p>
            
            
            <p id="NCit_3.101">
               sthānāt tasmāt samārabhya śroṇīsīmāsamīpagam <br />
               caturaṅgulaṃ sthānaṃ syāt pāyustu dvyuṅgulaṃ matam //
                <span class="ref">NCit_3.101</span></p>
            
            
            <p id="NCit_3.102">
               nitambadeśa ārohe cāṣṭāṅgulisamanvitaḥ <br />
               nātisaṃkocamāpanna āyāmaḥ saptakāṅguliḥ <br />
               cārumaṇḍalayuktaśca nātiprasārito bhavet //
                <span class="ref">NCit_3.102</span></p>
            
            
            <p id="NCit_3.103">
               ārohāyāmayoḥ sarvaṃ lakṣaṇaṃ śāstrasammatam <br />
               nirdiṣṭaṃ cāvabodhārthaṃ punaratra pravakṣyate <br />
               avikṣiptena cittena gṛhyatāṃ lokahetave //
                <span class="ref">NCit_3.103</span></p>
            
            
            <p id="NCit_3.104">
               dantaśirasya lobhānāṃ vyavasthā kramaśo yathā <br />
               varṇasya lakṣaṇaṃ caiva devamukhe na dīyate //
                <span class="ref">NCit_3.104</span></p>
            
            
            <p id="NCit_3.105">
               sugrathitāḥ samādantāḥ snigdhavarṇāḥ sutīkṣṇakāḥ <br />
               dadhimuktābjavacchuklāḥ svacchāḥ śvetā himā iva //
                <span class="ref">NCit_3.105</span></p>
            
            
            <p id="NCit_3.106">
               catvāriśacchubhā dantāḥ śvadantaiśca suśobhitāḥ <br />
               ārohe triyavā jñeyā āyāme yavayugmakāḥ //
                <span class="ref">NCit_3.106</span></p>
            
            
            <p id="NCit_3.107">
               dantamūlaṃ tathā tālu jihvāsīmā ca lohitam <br />
               jātīkusumasaṃkāśaṃ śvadantābhaṃ suśobhanaṃ //
                <span class="ref">NCit_3.107</span></p>
            
            
            <p id="NCit_3.108">
               śvadantānāṃ yavārdhena vṛddhiḥ kāryā vicārayan <br />
               tīkṣṇāgraparimaṇḍalaṃ mṛdu mṛṇālatantuvat //
                <span class="ref">NCit_3.108</span></p>
            
            
            <p id="NCit_3.109">
               padmapatrapratīkāśaḥ komalaśca sulakṣaṇaḥ <br />
               sthirataḍīnnibho jihvād eśaḥ spaṣṭaśca raktimaḥ <br />
               navārdhaparṇavaccāruḥ mukhe vai vitato bhavet //
                <span class="ref">NCit_3.109</span></p>
            
            
            <p id="NCit_3.110">
               airāvatasya vṛṃhatī hayarājasya nādavat <br />
               megharavasya gambhīrā vāṇī proktā sulakṣaṇā //
                <span class="ref">NCit_3.110</span></p>
            
            
            <p id="NCit_3.111">
               jālarekhānibhā keśāḥ śiro 'laṃkaraṇaṃ gatāḥ <br />
               indranīlasabhāḥ kṛṣṇā bhramarāñjanasannibhāḥ //
                <span class="ref">NCit_3.111</span></p>
            
            
            <p id="NCit_3.112">
               mayūrakaṇṭharomābhāḥ kokilābhāḥ śiroruhāḥ <br />
               nīlā dedīpyamānāśca pṛṣṭamūlasamāgatāḥ //
                <span class="ref">NCit_3.112</span></p>
            
            
            <p id="NCit_3.113">
               sundarā dakṣiṇāvarttāḥ keśariṇaḥ saṭāprabhāḥ <br />
               jālarekhāṅkitāḥ koṇāḥ keśacūṛā manoharāḥ //
                <span class="ref">NCit_3.113</span></p>
            
            
            <p id="NCit_3.114">
               bāhumūlopajaṅghāsu nāsākarṇamukheṣu ca <br />
               jaṅghāsu kaṇṭhagaṇḍeṣu keśā na syurmahātmanām //
                <span class="ref">NCit_3.114</span></p>
            
            
            <p id="NCit_3.115">
               mṛdusūkṣmaistathā snigdhair jālarekhaiḥ suśobhanaiḥ <br />
               keśānāṃ parimaṇḍalair nīlāñjanasamaprabhaiḥ <br />
               vakṣasthalaṃ nṛpāṇāṃ ca śobhitaṃ syāt sulakṣaṇam //
                <span class="ref">NCit_3.115</span></p>
            
            
            <p id="NCit_3.116">
               devabhūtamanuṣyāṇāṃ mukhe śmaśru na roma ca //
                <span class="ref">NCit_3.116</span></p>
            
            
            <p id="NCit_3.117">
               eteṣāṃ devadehastu romabhiḥ parivarjitaḥ <br />
               ṣoṛaśavarṣapūrakaṃ śarīraṃ taddhi kathyate //
                <span class="ref">NCit_3.117</span></p>
            
            
            <p id="NCit_3.118">
               surāṇāṃ keśajālaṃ tu sūkṣmalateva saṃgatam <br />
               nīlaṃ cakṣurmanogrāhi sarvasattvasukhapradam //
                <span class="ref">NCit_3.118</span></p>
            
            
            <p id="NCit_3.119">
               jambunadasamāhṛtataptakāñcanavarṇakaḥ <br />
               dediṣyate ca deho 'sya pātacampakapuṣpavat //
                <span class="ref">NCit_3.119</span></p>
            
            
            <p id="NCit_3.120">
               kamaladalakoṣasya prākāra iva tṛptidaḥ <br />
               uttamaḥ puruṣo jñeyaḥ lakṣmaṇaṃ cakravarttinaḥ //
                <span class="ref">NCit_3.120</span></p>
            
            
            <p id="NCit_3.121">
               gajarājagatiryasya vṛṣarājapadonnatiḥ <br />
               mṛgarājagatisthairyaṃ lakṣmaṇaṃ cakravarttinaḥ //
                <span class="ref">NCit_3.121</span></p>
            
            
            <p id="NCit_3.122">
               gajavat sabalau pādau vṛṣavadānanaṃ kharam <br />
               vadanaṃ siṃhavad rājahaṃsatejaḥ samāyutaḥ //
                <span class="ref">NCit_3.122</span></p>
            
            
            <p id="NCit_3.123">
               veśadṛśāṃ gatiṃ cātha atikramya ca sarveṣām <br />
               dṛśyavannāṭakasyeva bhūtānāṃ śikṣako yathā <br />
               gatirasya bhavedrājan sarveṣāṃ ca manoramā //
                <span class="ref">NCit_3.123</span></p>
            
            
            <p id="NCit_3.124">
               sugandhastvak kṛśaḥ snigdhī darpaṇasparśakomalaḥ <br />
               dhūlimalena nirliptaḥ lakṣaṇaṃ cakravarttinaḥ //
                <span class="ref">NCit_3.124</span></p>
            
            
            <p id="NCit_3.125">
               pradīptamaṇisaṃkāśaḥ śvetavastrasuśobhitaḥ <br />
               samantāt kiraṇāvṛtaḥ rājā lekhyaḥ kṛśaḥ sadā //
                <span class="ref">NCit_3.125</span></p>
            
            
            <p id="NCit_3.126">
               nirmedhaśaśiccāru prabhāmaṇḍalamaṇḍitam <br />
               śarīraṃ yasya rājendra lakṣaṇaṃ cakravarttinaḥ //
                <span class="ref">NCit_3.126</span></p>
            
            
            <p id="NCit_3.127">
               mukhaṃ candradṛśaṃ śvetaṃ sugnigdhaścāparaḥ śaśī <br />
               dharāpṛṣṭe samāyāta itthaṃ mādhuryamaṇḍitaḥ <br />
               bhrūvoḥ kaṇṭhasya bhālasya saundaryaṃ hi mukhasya ca //
                <span class="ref">NCit_3.127</span></p>
            
            
            <p id="NCit_3.128">
               ākuñcitamṛdusnigdha cārukeśaḥ sunāsikaḥ <br />
               cārvoṣṭaṃ raktimāpūrṇaṃ svacchā dantā nabho yathā //
                <span class="ref">NCit_3.128</span></p>
            
            
            <p id="NCit_3.129">
               dīrdhottama ca pakṣma hi snigdhavarṇaṃ bhavettathā <br />
               nīlaṃ kṛṣṇaṃ ca dīrghaṃ ca cakṣuḥ syāt sumanoharam <br />
               bhrūvau dīptau sadā jñeyau netrānandavidhāyakau //
                <span class="ref">NCit_3.129</span></p>
            
            
            <p id="NCit_3.130">
               phullāravindakoṣasya karṇayorākṛtiḥ samā <br />
               īṣadromau manoharau śarīrāṅgavibhūṣaṇau //
                <span class="ref">NCit_3.130</span></p>
            
            
            <p id="NCit_3.131">
               karṇayorluṭike tasya kramike śaṅkhasannibhau <br />
               baddhaskandhau supūrṇāṃśau śobhanamaṅgamaṇḍalam //
                <span class="ref">NCit_3.131</span></p>
            
            
            <p id="NCit_3.132">
               māṃsapurṇaṃ bhaved vakṣaḥ tasyāroho yathākraman <br />
               āyāmaśca yathāyathaṃ cānupūrvyeṇa saṃgatā //
                <span class="ref">NCit_3.132</span></p>
            
            
            <p id="NCit_3.133">
               siṃhodaravad vijñeyā kaṭirāvartitā bhavet <br />
               dakṣiṇāvartino nābhiḥ gabhīrā syād yathāyatham //
                <span class="ref">NCit_3.133</span></p>
            
            
            <p id="NCit_3.134">
               airāvatasamānau hi liṅgakoṣaśca sundaraḥ <br />
               samantāt maṇḍalākāraḥ ābhādṛśyā bhaved dhruvam //
                <span class="ref">NCit_3.134</span></p>
            
            
            <p id="NCit_3.135">
               gajaśuṇḍasamā jaṅghā anukrameṇa vistṛtā <br />
               mukheṣu connatā jñeyā gulpho 'dṛśpo bhavet tathā //
                <span class="ref">NCit_3.135</span></p>
            
            
            <p id="NCit_3.136">
               subaddhāṅgulisundarau kūrmavat māṃsalau tathā <br />
               ardhacandraprabhāyuktā-ṅgulicakrapadāṅkitau <br />
               pādapṛṣṭomṛdū syātāṃ komalau haritau smṛtau //
                <span class="ref">NCit_3.136</span></p>
            
            
            <p id="NCit_3.137">
               vṛṣapucchānupūrviyau dīrghāṅguliyutau karau <br />
               nakhaprabhāsamujjvalau prasāre dīrghakau yathā <br />
               parimaṇḍalasampannau cakrarekhāsvalaṅkṛtau //
                <span class="ref">NCit_3.137</span></p>
            
            
            <p id="NCit_3.138">
               campakadāmaśobhitaḥ marālagātasaṃyutaḥ <br />
               susaṃsthānasamāpannaḥ sarvāṅgeṇa manoharaḥ //
                <span class="ref">NCit_3.138</span></p>
            
            
            <p id="NCit_3.139">
               tejasvī vīryavān rājan cakravarttī sadā bhavet <br />
               āyāmārohamānaṃ ca lakṣaṇaṃ tadudāhṛtam //
                <span class="ref">NCit_3.139</span></p>
            
            
            <p id="NCit_3.140">
               dehe jaṅghopajaṅghā ca bhṛśaṃ vikaśitā bhavet <br />
               suhastau caraṇau syātāṃ tathā parva ca dṛśyate //
                <span class="ref">NCit_3.140</span></p>
            
            
            <p id="NCit_3.141">
               kukṣipṛṣṭe suśobhite mukhaṃ cāru manoharam <br />
               śobhitau ca bhujau syātāṃ deho mānānvito bhavet //
                <span class="ref">NCit_3.141</span></p>
            
            
            <p id="NCit_3.142">
               aṅgāni māṃsapūrṇāni śarīraṃ snigdhavarṇakam <br />
               priyaudāryaguṇā yatra rājahaṃsagatistathā <br />
               cārudeho mahīpateḥ cakravartī sa ucyate //
                <span class="ref">NCit_3.142</span></p>
            
            
            <p id="NCit_3.143">
               prasiddhaiḥ śilpibhiḥ kāryaṃ mānavāṅgeṣu yatnataḥ <br />
               śīrṣakaṣṭabhujadvandaṃ jaṅkhopajaṅkhasundaram //
                <span class="ref">NCit_3.143</span></p>
            
            
            <p id="NCit_3.144">
               upayukteṣu sarveṣu parimāṇaṃ tu yatra ca <br />
               tatra svāṅgulinā kāryaṃ mānaṃ sarvatra karmaṇi //
                <span class="ref">NCit_3.144</span></p>
            
            
            <p id="NCit_3.145">
               ārohāyāmapīnatve pratyaṅgaṃ samatāṃ bhajet <br />
               vidhinā parimāṇena sammpannaṃ śobhitaṃ bhavet //
                <span class="ref">NCit_3.145</span></p>
            
            
            <p id="NCit_3.146">
               atī jñeyañca paṇḍitaiḥ parimāṇaṃ suyatnataḥ <br />
               parimāṇapratiṣṭāno-pāyādibhirvihīnā yā <br />
               pratimā sā parityaktā suradevaiḥ sadā khalu //
                <span class="ref">NCit_3.146</span></p>
            
            
            <p id="NCit_3.147">
               piśācā rākṣasā bhūtā vasanti tvarita tathā <br />
               śobhitān nāśayanti ca amaṅgalaṃ bhayaṃ bhavet //
                <span class="ref">NCit_3.147</span></p>
            
            
            <p id="NCit_3.148">
               ārohāyāmayoḥ rājan lakṣaṇaṃ kathitaṃ mayā <br />
               yathecchaṃ vai vibhaktavyaṃ caturbhāgena mukhyataḥ //
                <span class="ref">NCit_3.148</span></p>
            
            
            <p id="NCit_3.149">
               valiḥ sūryo dāśarathiḥ rāmo manusutastathā <br />
               parimāṇānusāreṇa kāryo bhinno vīcakṣaṇaiḥ //
                <span class="ref">NCit_3.149</span></p>
            
            
            <p id="NCit_3.150">
               bhadrau dvayaṅgulinā nyūno mālavyaścaturaṅguliḥ <br />
               rucako 'ṣṭāṅgulinyūnaḥ śaśakaśca daśāṅguliḥ //
                <span class="ref">NCit_3.150</span></p>
            
            
            <p id="NCit_3.151">
               apriyo na yathā yāyāt tathā mānaṃ vicārayet <br />
               kiṃ bhavet parimāṇena śarīraṃ cedasundaram //
                <span class="ref">NCit_3.151</span></p>
            
            
            <p id="NCit_3.152">
               caturṇāṃ ca tathā rājñāṃ parimāṇasya lakṣaṇam <br />
               brahmaṇā tu pradarśitaṃ vistaraṃ bravīmi te //
                <span class="ref">NCit_3.152</span></p>
            
            
            <p id="NCit_3.153">
               sarvasya lekhane granthe vistāro bhavati dhruvam <br />
               tena trasyanti cālpajñā aśrutikāraṇān nanu //
                <span class="ref">NCit_3.153</span></p>
            
            
            <p id="NCit_3.154">
               nārīpuruṣayoḥ satsu lakṣaṇeṣu prajāpatiḥ <br />
               dvādaśeṣu sahasreṣu pañcaśa upadiṣṭavān //
                <span class="ref">NCit_3.154</span></p>
            
            
            <p id="NCit_3.155">
               naralakṣaṇayukteṣu tathānirdiṣṭapañcadhā <br />
               tubhyaṃ pradarśayāmi ced gacched grantho viśālatām //
                <span class="ref">NCit_3.155</span></p>
            
            
            <p id="NCit_3.156">
               cakravarttinarendrasya lakṣaṇaṃ kathitaṃ mayā <br />
               vidhivat parimāṇañca anyapradarśanena kim <br />
               uttamapuruṣādīnāṃ tena mānaṃ dhruvaṃ bhavet //
                <span class="ref">NCit_3.156</span></p>
            
            
            <p id="NCit_3.157">
               ato buddhayā suniścitya bhadro lekhyo vicārayan <br />
               sa ca bhavet samucchrāye ṣaḍuttaraśatāṅgulam //
                <span class="ref">NCit_3.157</span></p>
            
            
            <p id="NCit_3.158">
               rucakasya samucchrāyaḥ śatasaṃkhyānvito bhavet <br />
               mālavasya tathocchrāyaś catuḥśatamitāṅgulam //
                <span class="ref">NCit_3.158</span></p>
            
            
            <p id="NCit_3.159">
               śaśakasya samucchrāye saṃkhyāṣṭanavatiḥ sadā <br />
               aṅgulīnāṃ vidhātavyā citraśāstraviśāradaiḥ //
                <span class="ref">NCit_3.159</span></p>
            
            
            <p id="NCit_3.160">
               ato 'nyomānaniyamo na bhūto na bhaviṣyati <br />
               uttamādhamamadhyamapradhānānāñca bhūbhṛtām <br />
               ārohāthāmamānaṃ tu ālocyātra pradarśinam //
                <span class="ref">NCit_3.160</span></p>
            
            
            <p id="NCit_3.161">
               ucchrāyo navarat strīṇā jñeya ekāṅguliḥ kṛśaḥ <br />
               ekāṅgulistathā rājñā puṣṭirjñeyā mahāmate //
                <span class="ref">NCit_3.161</span></p>
            
            
            <p id="NCit_3.162">
               nābhijaṅkhopajaṅkhānāṃ laṭikaṇṭhopajānunām <br />
               śīrṣadeśasya vakṣasas tathā caraṇayornṛpa <br />
               āroho nāpriyo yāyāt tathā mānaṃ vidhīyatām //
                <span class="ref">NCit_3.162</span></p>
            
            
            <p id="NCit_3.163">
               uttamamadhyamādhamamānaṃ tu kramikaṃ matam <br />
               ārohaśca tathāyāmaḥ teṣāmatra pradarśitaḥ <br />
               nārīṇāṃ parimāṇaṃ ca sarvaṃ śṛṇu krameṇa hi //
                <span class="ref">NCit_3.163</span></p>
            
            
            <p id="NCit_3.164">
               rājñāṃ yathā pradarśitaṃ mānena ca tathāyutam <br />
               samyag vicārya śemuṣyā bahusthānapratiṣṭhitam //
                <span class="ref">NCit_3.164</span></p>
            
            
            <p id="NCit_3.165">
               samadvibhāgasampannaṃ niṣkuṭilaṃ sukomalam <br />
               lekhyaṃ citramaninditaṃ netraprītivivarddhanaṃ //
                <span class="ref">NCit_3.165</span></p>
            
            
            
            <p>iti citralakṣaṇe parimāṇo nāmstṛtīyaḥ parivartaḥ |</p>
            
            </div>
         
         
         <p>yāvat brahmaṇaḥ parimāṇalekhayaḥ samāptaḥ |</p>
         
         </div>
   </body>
</html>