<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Narasiṃhapurāṇa (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Narasiṃhapurāṇa</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_narasiMhapurANa.xml">sa_narasiMhapurANa.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Peter Schreiner</p>
      <p class="noindent"><b>Contribution: </b>Peter Schreiner</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Siddheswar Jena: The Narasiṃha Purāṇam. Delhi: Nag Publ. 1987.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/3_purana/narsipau.htm">narsipau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Narasimha-Purana
            <br />Based on the ed. by Siddheswar Jena: The Narasiṃha Purāṇam.
            <br />Delhi: Nag Publ. 1987.
            <br />
            <br />Input by Peter Schreiner
            <br />(revised version, 25.2.2014)
            <br />
            <br />CONTRIBUTOR'S NOTE:
            <br />This transliteration of the Narasiṃhapurāṇa was begun while the Tübingen Purāṇa Project
            was still operative.
            <br />I dedicate it gratefully to Heinrich von Stietencron, who let it happen.
            <br />
            <br />NOTE:
            <br />For other formats and further documentation see
            <br />http://www.aoi.uzh.ch/indologie/teaching/textarchive.html
            <br />
            <br />TEXT WITH PADA MARKERS
            <br />
            <br />STRUCTURE OF REFERENCES:
            <br />NsP_nn.nn = NarasiṃhaP_adhyāya.verse
            <br />
            <br />/ = daṇḍa in metric parts
            <br />| = daṇḍa in prose parts
            <br />...: = interlocutor
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>śrīlakṣmīnṛsiṃhāya namaḥ |</p>
         
         
         <p>śrīvedavyāsāya namaḥ |</p>
         
         
         <div id="d1e611">
            
            <p id="NsP_1.1">
               nārāyaṇaṃ namaskṛtya naraṃ caiva narottamam <br />
               devīṃ sarasvatīṃ caiva tato jayam udīrayet //
                <span class="ref">NsP_1.1</span></p>
            
            
            <p id="NsP_1.2">
               taptahāṭakakeśānta jvalatpāvakalocana <br />
               vajrādhikanakhasparśa divyasiṃha namo 'stu te //
                <span class="ref">NsP_1.2</span></p>
            
            
            <p id="NsP_1.3">
               pāntu vo narasiṃhasya nakhalāṅgūlakoṭayaḥ <br />
               hiraṇyakaśipor vakṣaḥkṣetrāsṛkkardamāruṇāḥ //
                <span class="ref">NsP_1.3</span></p>
            
            
            <p id="NsP_1.4">
               himavadvāsiṇaḥ sarve munayo vedapāragāḥ <br />
               trikālajñā mahātmāno naimiṣāraṇyavāsinaḥ //
                <span class="ref">NsP_1.4</span></p>
            
            
            <p id="NsP_1.5">
               ye 'rbudāraṇyaniratāḥ puṣkarāraṇyavāsinaḥ <br />
               mahendrādriratā ye ca ye ca vindhyanivāsinaḥ //
                <span class="ref">NsP_1.5</span></p>
            
            
            <p id="NsP_1.6">
               dharmāraṇyaratā ye ca daṇḍakāraṇyavāsinaḥ <br />
               śrīśailaniratā ye ca kurukṣetranivāsinaḥ //
                <span class="ref">NsP_1.6</span></p>
            
            
            <p id="NsP_1.7">
               kaumāraparvate ye ca ye ca pampānivāsinaḥ <br />
               ete cānye ca bahavaḥ saśiṣyā munayo 'malāḥ //
                <span class="ref">NsP_1.7</span></p>
            
            
            <p id="NsP_1.8">
               māghamāse prayāgaṃ tu snātuṃ tīrthaṃ samāgatāḥ <br />
               tatra snātvā yathānyāyaṃ kṛtvā karma japādikam //
                <span class="ref">NsP_1.8</span></p>
            
            
            <p id="NsP_1.9">
               natvā tu mādhavaṃ devaṃ kṛtvā ca pitṛtarpaṇam <br />
               dṛṣṭvā tatra bharadvājaṃ puṇyatīrthanivāsinam //
                <span class="ref">NsP_1.9</span></p>
            
            
            <p id="NsP_1.10">
               taṃ pūjayitvā vidhivat tenaiva ca supūjitāḥ <br />
               āsaneṣu vicitreṣu vṛṣyādiṣu yathākramam //
                <span class="ref">NsP_1.10</span></p>
            
            
            <p id="NsP_1.11">
               bharadvājena datteṣu āsīnās te tapodhanāḥ <br />
               kṛṣṇāśritāḥ kathāḥ sarve parasparam athābruvan //
                <span class="ref">NsP_1.11</span></p>
            
            
            <p id="NsP_1.12">
               kathānteṣu tatas teṣāṃ munīnāṃ bhāvitātmanām <br />
               ājagāma mahātejās tatra sūto mahāmatiḥ //
                <span class="ref">NsP_1.12</span></p>
            
            
            <p id="NsP_1.13">
               vyāsaśiṣyaḥ purāṇajño lomaharṣaṇasaṃjñakaḥ <br />
               tān praṇamya yathānyāyaṃ sa ca taiś cābhipūjitaḥ //
                <span class="ref">NsP_1.13</span></p>
            
            
            <p id="NsP_1.14">
               upaviṣṭo yathāyogyaṃ bharadvājamatena saḥ <br />
               vyāsaśiṣyaṃ sukhāsīnaṃ tatas taṃ lomaharṣaṇam <br />
               sa papraccha bharadvājo munīnām agratas tadā //
                <span class="ref">NsP_1.14</span></p>
            
            bharadvāja uvāca:
            
            <p id="NsP_1.15">
               śaunakasya mahāsattre vārāhākhyā tu saṃhitā <br />
               tvattaḥ śrutā purā sūta etair asmābhir eva ca //
                <span class="ref">NsP_1.15</span></p>
            
            
            <p id="NsP_1.16">
               sāṃprataṃ nārasiṃhākhyāṃ tvattaḥ paurāṇasaṃhitām <br />
               śrotum icchāmy ahaṃ sūta śrotukāmā ime sthitāḥ //
                <span class="ref">NsP_1.16</span></p>
            
            
            <p id="NsP_1.17">
               atas tvāṃ paripṛcchāmi praśnam etaṃ mahāmune <br />
               ṛṣīṇām agrataḥ sūta prātar hy eṣāṃ mahātmanām //
                <span class="ref">NsP_1.17</span></p>
            
            
            <p id="NsP_1.18">
               kuta etat samutpannaṃ kena vā paripālyate <br />
               kasmin vā layam abhyeti jagad etac carācaram //
                <span class="ref">NsP_1.18</span></p>
            
            
            <p id="NsP_1.19">
               kiṃ pramāṇaṃ ca vai bhūmer nṛsiṃhaḥ kena tuṣyati <br />
               karmaṇā tu mahābhāga tan me brūhi mahāmate //
                <span class="ref">NsP_1.19</span></p>
            
            
            <p id="NsP_1.20">
               kathaṃ ca sṛṣṭer ādiḥ syād avasānaṃ kathaṃ bhavet <br />
               kathaṃ yugasya gaṇanā kiṃ vā syāt tu caturyugam //
                <span class="ref">NsP_1.20</span></p>
            
            
            <p id="NsP_1.21">
               ko vā viśeṣas teṣv atra kā vāvasthā kalau yuge <br />
               katham ārādhyate devo narasiṃho 'py amānuṣaiḥ //
                <span class="ref">NsP_1.21</span></p>
            
            
            <p id="NsP_1.22">
               kṣetrāṇi kāni puṇyāni ke ca puṇyāḥ śiloccayāḥ <br />
               nadyaś ca kāḥ parāḥ puṇyā nṛṇāṃ pāpaharāḥ śubhāḥ //
                <span class="ref">NsP_1.22</span></p>
            
            
            <p id="NsP_1.23">
               devādīnāṃ kathaṃ sṛṣṭiḥ manor manvantarasya tu <br />
               tathā vidyādharādīnāṃ sṛṣṭir ādau kathaṃ bhavet //
                <span class="ref">NsP_1.23</span></p>
            
            
            <p id="NsP_1.24">
               yajvānaḥ ke ca rājānaḥ ke ca siddhiṃ parāṃ gatāḥ <br />
               etat sarvaṃ mahābhāga kathayasva yathākramam //
                <span class="ref">NsP_1.24</span></p>
            
            sūta uvāca:
            
            <p id="NsP_1.25">
               vyāsaprasādāj jānāmi purāṇāni tapodhanāḥ <br />
               taṃ praṇamya pravakṣyāmi purāṇaṃ nārasiṃhakam //
                <span class="ref">NsP_1.25</span></p>
            
            
            <p id="NsP_1.26">
               pārāśaryaṃ paramapuruṣaṃ viśvadevaikayoniṃ vidyāvantaṃ vipulamatidaṃ vedavedāṅgavedyam <br />
               śaśvacchāntaṃ śamitaviṣayaṃ śuddhatejo viśālam vedavyāsaṃ vigataśamalaṃ sarvadāhaṃ namāmi //
                <span class="ref">NsP_1.26</span></p>
            
            
            <p id="NsP_1.27">
               namo bhagavate tasmai vyāsāyāmitatejase <br />
               yasya prasādād vakṣyāmi vāsudevakathām imām //
                <span class="ref">NsP_1.27</span></p>
            
            
            <p id="NsP_1.28">
               sunirṇīto mahān praśnas tvayā yaḥ parikīrtitaḥ <br />
               viṣṇuprasādena vinā vaktuṃ kenāpi śakyate //
                <span class="ref">NsP_1.28</span></p>
            
            
            <p id="NsP_1.29">
               tathāpi narasiṃhasya prasādād eva te 'dhunā <br />
               pravakṣyāmi mahāpunyaṃ bhāradvāja śṛṇuṣva me //
                <span class="ref">NsP_1.29</span></p>
            
            
            <p id="NsP_1.30">
               śṛṇvantu munayaḥ sarve saśiṣyās tv atra ye sthitāḥ <br />
               purāṇaṃ narasiṃhasya pravakṣyāmi yathātathā //
                <span class="ref">NsP_1.30</span></p>
            
            
            <p id="NsP_1.31">
               nārāyaṇād idaṃ sarvaṃ samutpannaṃ carācaram <br />
               tenaiva pālyate sarvaṃ narasiṃhādimūrtibhiḥ //
                <span class="ref">NsP_1.31</span></p>
            
            
            <p id="NsP_1.32">
               tathaiva līyate cānte harau jyotiḥsvarūpiṇi <br />
               yathaiva devaḥ sṛjati tathā vakṣyāmi tac chṛṇu //
                <span class="ref">NsP_1.32</span></p>
            
            
            <p id="NsP_1.33">
               purāṇānāṃ hi sarveṣām ayaṃ sādhāraṇaḥ smṛtaḥ <br />
               śloko yas taṃ mune śrutvā niḥśeṣaṃ tvaṃ tataḥ śṛṇu //
                <span class="ref">NsP_1.33</span></p>
            
            
            <p id="NsP_1.34">
               sargaś ca pratisargaś ca vaṃśo manvantarāṇi ca <br />
               vaṃśānucaritaṃ caiva purāṇaṃ pañcalakṣaṇam //
                <span class="ref">NsP_1.34</span></p>
            
            
            <p id="NsP_1.35">
               ādisargo 'nusargaś ca vaṃśo manvantarāṇi ca <br />
               vaṃśānucaritaṃ caiva vakṣyāmy anusamāsataḥ //
                <span class="ref">NsP_1.35</span></p>
            
            
            <p id="NsP_1.36">
               ādisargo mahāṃs tāvat kathayiṣyāmi vai dvijāḥ <br />
               yasmād ārabhya devānāṃ rājñāṃ caritam eva ca //
                <span class="ref">NsP_1.36</span></p>
            
            
            <p id="NsP_1.37">
               jñāyate sarahasyaṃ ca paramātmā sanātanaḥ <br />
               prāk sṛṣṭeḥ pralayād ūrdhvaṃ nāsīt kiṃcid dvijottama //
                <span class="ref">NsP_1.37</span></p>
            
            
            <p id="NsP_1.38">
               brahmasaṃjñam abhūd ekaṃ jyotiṣmat sarvakāraṇam <br />
               nityaṃ nirañjanaṃ śāntaṃ nirguṇaṃ nityanirmalam //
                <span class="ref">NsP_1.38</span></p>
            
            
            <p id="NsP_1.39">
               ānandasāgaraṃ svacchaṃ yaṃ kāṅkṣanti mumukṣavaḥ <br />
               sarvajñaṃ jñānarūpatvād anantam ajam avyayam //
                <span class="ref">NsP_1.39</span></p>
            
            
            <p id="NsP_1.40">
               sargakāle tu saṃprāpte jñātvāsau jñātṛnāyakaḥ <br />
               antarlīnaṃ vikāraṃ ca tat sraṣṭum upacakrame //
                <span class="ref">NsP_1.40</span></p>
            
            
            <p id="NsP_1.41">
               tasmāt pradhānam udbhūtaṃ tataś cāpi mahān abhūt <br />
               sāttviko rājasaś caiva tāmasaś ca tridhā mahān //
                <span class="ref">NsP_1.41</span></p>
            
            
            <p id="NsP_1.42">
               vaikārikas taijasaś ca bhūtādiś caiva tāmasaḥ <br />
               trividho 'yam ahaṃkāro mahattattvād ajāyata //
                <span class="ref">NsP_1.42</span></p>
            
            
            <p id="NsP_1.43">
               yathā pradhānaṃ hi mahān mahatā sa tathāvṛtaḥ <br />
               bhūtādis tu vikurvāṇaḥ śabdatanmātrakaṃ tataḥ //
                <span class="ref">NsP_1.43</span></p>
            
            
            <p id="NsP_1.44">
               sasarja śabdatanmātrād ākāśaṃ śabdalakṣaṇam <br />
               śabdamātraṃ tathākāśaṃ bhūtādiḥ sa samāvṛṇot //
                <span class="ref">NsP_1.44</span></p>
            
            
            <p id="NsP_1.45">
               ākāśas tu vikurvāṇaḥ sparśamātraṃ sasarja ha <br />
               balavān abhavad vāyus tasya sparśo guṇo mataḥ //
                <span class="ref">NsP_1.45</span></p>
            
            
            <p id="NsP_1.46">
               ākāśaṃ śabdatanmātraṃ sparśamātraṃ tathāvṛṇot <br />
               tato vāyur vikurvāṇo rūpamātraṃ sasarja ha //
                <span class="ref">NsP_1.46</span></p>
            
            
            <p id="NsP_1.47">
               jyotir utpadyate vāyos tad rūpaguṇam ucyate <br />
               sparśamātraṃ tu vai vāyū rūpamātraṃ samāvṛṇot //
                <span class="ref">NsP_1.47</span></p>
            
            
            <p id="NsP_1.48">
               jyotiś cāpi vikurvāṇaṃ rasamātraṃ sasarja ha <br />
               saṃbhavanti tato 'mbhāṃsi rasādhārāṇi tāni tu //
                <span class="ref">NsP_1.48</span></p>
            
            
            <p id="NsP_1.49">
               rasamātrāṇi cāmbhāṃsi rūpamātraṃ samāvṛṇot <br />
               vikurvāṇāni cāmbhāṃsi gandhamātraṃ sasarjire //
                <span class="ref">NsP_1.49</span></p>
            
            
            <p id="NsP_1.50">
               tasmāj jātā mahī ceyaṃ sarvabhūtaguṇādhikā <br />
               saṃghāto jāyate tasmāt tasya gandhaguṇo mataḥ //
                <span class="ref">NsP_1.50</span></p>
            
            
            <p id="NsP_1.51">
               tasmiṃs tasmiṃs tu tanmātrā tena tanmātratā smṛtā <br />
               tanmātrāṇy aviśeṣāṇi viśeṣāḥ karmaśo 'parāḥ //
                <span class="ref">NsP_1.51</span></p>
            
            
            <p id="NsP_1.52">
               bhūtatanmātrasargo 'yam ahaṃkārāt tu tāmasāt <br />
               kīrtitas te samāsena bharadvāja mayā tava //
                <span class="ref">NsP_1.52</span></p>
            
            
            <p id="NsP_1.53">
               taijasānīndriyāṇy āhur devā vaikārikā daśa <br />
               ekādaśaṃ manaś cātra kīrtitaṃ tatra cintakaiḥ //
                <span class="ref">NsP_1.53</span></p>
            
            
            <p id="NsP_1.54">
               buddhīndriyāṇi pañcātra pañca karmendriyāṇi ca <br />
               tāni vakṣyāmi teṣāṃ ca karmāṇi kulapāvana //
                <span class="ref">NsP_1.54</span></p>
            
            
            <p id="NsP_1.55">
               śravaṇe ca dṛśau jihvā nāsikā tvak ca pañcamī <br />
               śabdādijñānasiddhyarthaṃ buddhiyuktāni pañca vai //
                <span class="ref">NsP_1.55</span></p>
            
            
            <p id="NsP_1.56">
               pāyūpasthe hastapādau vāg bharadvāja pañcamī <br />
               visargānandaśilpī ca gatyuktī karma tat smṛtam //
                <span class="ref">NsP_1.56</span></p>
            
            
            <p id="NsP_1.57">
               ākāśavāyutejāṃsi salilaṃ pṛthivī tathā <br />
               śabdādibhir guṇair vipra saṃyuktāny uttarottaraiḥ //
                <span class="ref">NsP_1.57</span></p>
            
            
            <p id="NsP_1.58">
               nānāvīryāḥ pṛthagbhūtās tatas te saṃhatiṃ vinā <br />
               nāśaknuvan prajāṃ sraṣṭum asamāgamya kṛtsnaśaḥ //
                <span class="ref">NsP_1.58</span></p>
            
            
            <p id="NsP_1.59">
               sametyānyonyasaṃyogaṃ parasparasamāśrayāt <br />
               ekasaṃghātalakṣyāś ca saṃprāpyaikyam aśeṣataḥ //
                <span class="ref">NsP_1.59</span></p>
            
            
            <p id="NsP_1.60">
               puruṣādhiṣṭhitatvāc ca pradhānānugraheṇa ca <br />
               mahadādyā viśeṣāntās tv aṇḍam utpādayanti te //
                <span class="ref">NsP_1.60</span></p>
            
            
            <p id="NsP_1.61">
               tat krameṇa vivṛddhaṃ tu jalabudbudavat sthitam <br />
               bhūtebhyo 'ṇḍaṃ mahābuddhe bṛhat tad udakeśayam //
                <span class="ref">NsP_1.61</span></p>
            
            
            <p id="NsP_1.62">
               prākṛtaṃ brahmarūpasya viṣṇoḥ sthānam anuttamam <br />
               tatrāvyaktasvarūpo 'sau viṣṇur viśveśvaraḥ prabhuḥ //
                <span class="ref">NsP_1.62</span></p>
            
            
            <p id="NsP_1.63">
               brahmasvarūpam āsthāya svayam eva vyavasthitaḥ <br />
               merur ulbam abhūt tasya jarāyuś ca mahīdharāḥ <br />
               garbhodakaṃ samudrāś ca tasyābhūvan mahātmanaḥ //
                <span class="ref">NsP_1.63</span></p>
            
            
            <p id="NsP_1.64">
               adridvīpasamudrāś ca sajyotir lokasaṃgrahaḥ <br />
               tasminn aṇḍe 'bhavat sarvaṃ sadevāsuramānuṣam //
                <span class="ref">NsP_1.64</span></p>
            
            
            <p id="NsP_1.65">
               rajoguṇayuto devaḥ svayam eva hariḥ paraḥ <br />
               brahmarūpaṃ samāsthāya jagatsṛṣṭau pravartate //
                <span class="ref">NsP_1.65</span></p>
            
            
            <p id="NsP_1.66">
               sṛṣṭaṃ ca pāty anuyugaṃ yāvat kalpavikalpanā <br />
               narasiṃhādirūpeṇa rudrarūpeṇa saṃharet //
                <span class="ref">NsP_1.66</span></p>
            
            
            <p id="NsP_1.67">
               brāhmeṇa rūpeṇa sṛjaty ananto jagat samastaṃ paripātum icchan <br />
               rāmādirūpaṃ sa tu gṛhya pāti bhūtvātha rudraḥ prakaroti nāśam //
                <span class="ref">NsP_1.67</span></p>
            
            
            <p>|| iti śrīnarasiṃhapurāṇe sarganirūpaṇaṃ nāma prathamo 'dhyāyaḥ || NarP 1 ||</p>
            
            </div>
         
         <div id="d1e1919">
            sūta uvāca:
            
            <p id="NsP_2.1">
               brahmā bhūtvā jagatsṛṣṭau narasiṃhaḥ pravartate <br />
               yathā te kathayiṣyāmi bharadvāja nibodha me //
                <span class="ref">NsP_2.1</span></p>
            
            
            <p id="NsP_2.2">
               nārāyaṇākhyo bhagavān brahmā lokapitāmahaḥ <br />
               utpannaḥ procyate vidvan nityo 'sāv upacārataḥ //
                <span class="ref">NsP_2.2</span></p>
            
            
            <p id="NsP_2.3">
               nijena tasya mānena āyur varṣaśataṃ smṛtam <br />
               tat parākhyaṃ tadardhaṃ ca parārdham abhidhīyate //
                <span class="ref">NsP_2.3</span></p>
            
            
            <p id="NsP_2.4">
               kālasvarūpaṃ viṣṇoś ca yan mayoktaṃ tavānagha <br />
               tena tasya nibodha tvaṃ parimāṇopapādanam //
                <span class="ref">NsP_2.4</span></p>
            
            
            <p id="NsP_2.5">
               anyeṣāṃ caiva bhūtānaṃ carāṇām acarāś ca ye <br />
               bhūbhūbhṛtsāgarādīnām aśeṣāṇāṃ ca sattama //
                <span class="ref">NsP_2.5</span></p>
            
            
            <p id="NsP_2.6">
               saṃkhyājñānaṃ ca te vacmi manuṣyāṇaṃ nibodha me <br />
               aṣṭādaśa nimeṣās tu kāṣṭhaikā parikīrtitā //
                <span class="ref">NsP_2.6</span></p>
            
            
            <p id="NsP_2.7">
               kāṣṭhās triṃśat kalā jñeyā kalās triṃśan muhūrtakam <br />
               triṃśatsaṃkhyair ahorātraṃ muhūrtair mānuṣaṃ smṛtam //
                <span class="ref">NsP_2.7</span></p>
            
            
            <p id="NsP_2.8">
               ahorātrāṇi tāvanti māsapakṣadvayātmakaḥ <br />
               taiḥ ṣaḍbhir ayanaṃ māsair dve 'yane dakṣiṇottare //
                <span class="ref">NsP_2.8</span></p>
            
            
            <p id="NsP_2.9">
               ayanaṃ dakṣiṇaṃ rātrir devānām uttaraṃ dinam <br />
               ayanadvitayaṃ varṣaṃ martyānām iha kīrtitam //
                <span class="ref">NsP_2.9</span></p>
            
            
            <p id="NsP_2.10">
               nṛṇāṃ māsaḥ pitṛṇāṃ tu ahorātram udāhṛtam <br />
               vasvādīnām ahorātram mānuṣo vatsaraḥ smṛtaḥ //
                <span class="ref">NsP_2.10</span></p>
            
            
            <p id="NsP_2.11">
               divyair varṣasahasrais tu yugaṃ tretādisaṃjñitam <br />
               caturyugaṃ dvādaśabhis tadvibhāgaṃ nibodha me //
                <span class="ref">NsP_2.11</span></p>
            
            
            <p id="NsP_2.12">
               catvāri trīṇi dve caikaṃ kṛtādiṣu yathākramam <br />
               divyābdānāṃ sahasrāṇi yugeṣv āhuḥ purāvidaḥ //
                <span class="ref">NsP_2.12</span></p>
            
            
            <p id="NsP_2.13">
               tatpramāṇaiḥ śataiḥ saṃdhyā pūrvā tatra vidhīyate <br />
               saṃdhyāṃśakaś ca tattulyo yugasyānantaro hi saḥ //
                <span class="ref">NsP_2.13</span></p>
            
            
            <p id="NsP_2.14">
               saṃdhyāsaṃdhyāṃśayor madhye yaḥ kālo vartate dvija <br />
               yugākhyaḥ sa tu vijñeyaḥ kṛtatretādisaṃjñakaḥ //
                <span class="ref">NsP_2.14</span></p>
            
            
            <p id="NsP_2.15">
               kṛtaṃ tretā dvāparaś ca kaliś ceti caturyugam <br />
               procyate tatsahasraṃ tu brahmaṇo divasaṃ dvija //
                <span class="ref">NsP_2.15</span></p>
            
            
            <p id="NsP_2.16">
               brahmaṇo divase brahman manavas tu caturdaśa <br />
               bhavanti parimāṇaṃ ca teṣāṃ kālakṛtaṃ śṛṇu //
                <span class="ref">NsP_2.16</span></p>
            
            
            <p id="NsP_2.17">
               saptarṣayas tu śakro 'tha manus tatsūnavo 'pi ye <br />
               ekakālaṃ hi sṛjyante saṃhriyante ca pūrvavat //
                <span class="ref">NsP_2.17</span></p>
            
            
            <p id="NsP_2.18">
               caturyugānāṃ saṃkhyā ca sādhikā hy ekasaptatiḥ <br />
               manvantaraṃ manoḥ kālaḥ śakrādīnām api dvija //
                <span class="ref">NsP_2.18</span></p>
            
            
            <p id="NsP_2.19">
               aṣṭau śatasahasrāṇi divyayā saṃkhyayā smṛtaḥ <br />
               dvipañcāśat tathānyāni sahasrāṇy adhikāni tu //
                <span class="ref">NsP_2.19</span></p>
            
            
            <p id="NsP_2.20">
               triṃśat koṭyas tu saṃpūrṇāḥ saṃkhyātāḥ saṃkhyayā dvija <br />
               saptaṣaṣṭis tathānyāni niyutāni mahāmune //
                <span class="ref">NsP_2.20</span></p>
            
            
            <p id="NsP_2.21">
               viṃśatiś ca sahasrāṇi kālo 'yam adhikaṃ vinā <br />
               manvantarasya saṃkhyeyaṃ mānuṣair vatsarair dvija //
                <span class="ref">NsP_2.21</span></p>
            
            
            <p id="NsP_2.22">
               caturdaśaguṇo hy eṣa kālo brāhmam ahaḥ smṛtam <br />
               viśvasyādau sumanasā sṛṣṭvā devāṃs tathā pitṛn //
                <span class="ref">NsP_2.22</span></p>
            
            
            <p id="NsP_2.23">
               gandharvān rākṣasān yakṣān piśācān guhyakāṃs tathā <br />
               ṛṣīn vidyādharāṃś caiva manuṣyāṃś ca paśūṃs tathā //
                <span class="ref">NsP_2.23</span></p>
            
            
            <p id="NsP_2.24">
               pakṣiṇaḥ sthāvarāṃś caiva pipīlikabhujaṃgamān <br />
               cāturvarṇyaṃ tathā sṛṣṭvā niyujyādhvarakarmaṇi //
                <span class="ref">NsP_2.24</span></p>
            
            
            <p id="NsP_2.25">
               punar dinānte trailokyam upasaṃhṛtya sa prabhuḥ <br />
               śete cānantaśayane tāvantīṃ rātrim avyayaḥ //
                <span class="ref">NsP_2.25</span></p>
            
            
            <p id="NsP_2.26">
               tasyānte 'bhūn mahān kalpo brāhma ity abhiviśrutaḥ <br />
               yasmin matsyāvatāro 'bhūn mathanaṃ ca mahodadheḥ //
                <span class="ref">NsP_2.26</span></p>
            
            
            <p id="NsP_2.27">
               tadvad varāhakalpaś ca tṛtīyaḥ parikalpitaḥ <br />
               yatra viṣṇuḥ svayaṃ prītyā vārāhaṃ vapur āśritaḥ <br />
               uddhartuṃ vasudhāṃ devīṃ stūyamāno maharṣibhiḥ //
                <span class="ref">NsP_2.27</span></p>
            
            
            <p id="NsP_2.28">
               sṛṣṭvā jagad vyomacarāprameyaḥ prajāś ca sṛṣṭvā sakalās tatheśaḥ <br />
               naimittikākhye pralaye samastaṃ saṃhṛtya śete harir ādidevaḥ //
                <span class="ref">NsP_2.28</span></p>
            
            
            <p>|| iti śrinarasiṃhapurāṇe sargaracanāyāṃ dvitīyo 'dhyāyaḥ || NarP 2 ||</p>
            
            </div>
         
         <div id="d1e2471">
            sūta uvāca:
            
            <p id="NsP_3.1">
               tatra suptasya devasya nābhau padmam abhūn mahat <br />
               tasmin padme mahābhāga vedavedāṅgapāragaḥ //
                <span class="ref">NsP_3.1</span></p>
            
            
            <p id="NsP_3.2">
               brahmotpannaḥ sa tenoktaḥ prajāṃ sṛja mahāmate <br />
               evam uktvā tirobhāvaṃ gato nārāyaṇaḥ prabhuḥ //
                <span class="ref">NsP_3.2</span></p>
            
            
            <p id="NsP_3.3">
               tathety uktvā sa taṃ devaṃ viṣṇuṃ brahmātha cintayan <br />
               āste kiṃcij jagadbījaṃ nādhyagacchata kiṃcana //
                <span class="ref">NsP_3.3</span></p>
            
            
            <p id="NsP_3.4">
               tāvat tasya mahān roṣo brahmaṇo 'bhūn mahātmanaḥ <br />
               tato bālaḥ samutpannas tasyāṅke roṣasaṃbhavaḥ //
                <span class="ref">NsP_3.4</span></p>
            
            
            <p id="NsP_3.5">
               sa rudan vāritas tena brahmaṇā vyaktamūrtinā <br />
               nāma me dehi cetyuktas tasya rudrety asau dadau //
                <span class="ref">NsP_3.5</span></p>
            
            
            <p id="NsP_3.6">
               tenāsau visṛjasveti prokto lokam imaṃ punaḥ <br />
               aśaktas tatra salile mamajja tapasādṛtaḥ //
                <span class="ref">NsP_3.6</span></p>
            
            
            <p id="NsP_3.7">
               tasmin salilamagne tu punar anyaṃ prajāpatiḥ <br />
               brahmā sasarja bhūteśo dakṣiṇāṅguṣṭhato 'param //
                <span class="ref">NsP_3.7</span></p>
            
            
            <p id="NsP_3.8">
               dakṣaṃ vāme tato 'ṅguṣṭhe tasya patnī vyajāyata <br />
               sa tasyāṃ janayām_asa manuṃ svāyaṃbhuvaṃ prabhuḥ //
                <span class="ref">NsP_3.8</span></p>
            
            
            <p id="NsP_3.9">
               tasmāt saṃbhāvitā sṛṣṭiḥ prajānāṃ brahmaṇā tadā <br />
               ity evaṃ kathitā sṛṣṭir mayā te munisattama <br />
               sṛjato jagatīṃ tasya kiṃ bhūyaḥ śrotum icchasi //
                <span class="ref">NsP_3.9</span></p>
            
            bharadvāja uvāca:
            
            <p id="NsP_3.10">
               saṃkṣepeṇa tadākhyātaṃ tvayā me lomaharṣaṇa <br />
               vistareṇa punar brūhi ādisargaṃ mahāmate //
                <span class="ref">NsP_3.10</span></p>
            
            sūta uvāca:
            
            <p id="NsP_3.11">
               tathaiva kalpāvasāne niśāsuptotthitaḥ prabhuḥ <br />
               sattvodriktas tadā brahmā śūnyaṃ lokam avaikṣata //
                <span class="ref">NsP_3.11</span></p>
            
            
            <p id="NsP_3.12">
               nārāyaṇaḥ paro 'cintyaḥ pūrveṣām api pūrvajaḥ <br />
               brahmasvarūpī bhagavān anādiḥ sarvasaṃbhavaḥ //
                <span class="ref">NsP_3.12</span></p>
            
            
            <p id="NsP_3.13">
               imaṃ codāharanty atra ślokaṃ nārāyaṇaṃ prati <br />
               brahmasvarūpiṇaṃ devaṃ jagataḥ prabhavātmakam //
                <span class="ref">NsP_3.13</span></p>
            
            
            <p id="NsP_3.14">
               āpo nārā iti proktā āpo vai narasūnavaḥ <br />
               ayanaṃ tasya tāḥ pūrvaṃ tena nārāyaṇa smṛtaḥ //
                <span class="ref">NsP_3.14</span></p>
            
            
            <p id="NsP_3.15">
               sṛṣṭiṃ cintayatas tasya kalpādiṣu yathā purā <br />
               abuddhipūrvakaṃ tasya prādurbhūtaṃ tamas tadā //
                <span class="ref">NsP_3.15</span></p>
            
            
            <p id="NsP_3.16">
               tamo moho mahāmohas tāmisro hy andhasaṃjñitaḥ <br />
               avidyā pañcaparvaiṣā prādurbhūtā mahātmanaḥ //
                <span class="ref">NsP_3.16</span></p>
            
            
            <p id="NsP_3.17">
               pañcadhādhiṣṭhitaḥ sargo dhyāyato 'pratibodhavān <br />
               bahir anto 'prakāśaś ca saṃvṛtātmā nagātmakaḥ <br />
               mukhyasargaḥ sa vijñeyaḥ sargasiddhivicakṣaṇaiḥ //
                <span class="ref">NsP_3.17</span></p>
            
            
            <p id="NsP_3.18">
               yat punar dhyāyatas tasya brahmaṇaḥ samapadyata <br />
               tiryaksrotas tatas tasmāt tiryagyonis tataḥ smṛtaḥ //
                <span class="ref">NsP_3.18</span></p>
            
            
            <p id="NsP_3.19">
               paśvādayas te vikhyātā utpathagrāhiṇaś ca ye <br />
               tam apy asādhakaṃ matvā tiryagyoni caturmukhaḥ //
                <span class="ref">NsP_3.19</span></p>
            
            
            <p id="NsP_3.20">
               ūrdhvasrotās tṛtīyas tu sāttvikaḥ samavartata <br />
               tadā tuṣṭo 'nyasargaṃ ca cintayām_asa vai prabhuḥ //
                <span class="ref">NsP_3.20</span></p>
            
            
            <p id="NsP_3.21">
               tataś cintayatas tasya sargavṛddhiṃ prajāpateḥ <br />
               arvāksrotāḥ samutpannā manuṣyāḥ sādhakā matāḥ //
                <span class="ref">NsP_3.21</span></p>
            
            
            <p id="NsP_3.22">
               te ca prakāśabahulās tamoyuktā rajodhikāḥ <br />
               tasmāt te duḥkhabahulā bhūyo bhūyaś ca kāriṇaḥ //
                <span class="ref">NsP_3.22</span></p>
            
            
            <p id="NsP_3.23">
               ete te kathitāḥ sargā bahavo munisattama <br />
               prathamo mahataḥ sargas tanmātrāṇāṃ dvitīyakaḥ //
                <span class="ref">NsP_3.23</span></p>
            
            
            <p id="NsP_3.24">
               vaikārikas tṛtīyas tu sarga aindriyakaḥ smṛtaḥ <br />
               mukhyasargaś caturthas tu mukhyā vai sthāvarāḥ smṛtāḥ //
                <span class="ref">NsP_3.24</span></p>
            
            
            <p id="NsP_3.25">
               tiryaksrotāś ca yaḥ proktas tiryagyoniḥ sa ucyate <br />
               tatoūrdhvasrotasāṃ ṣaṣṭho devasargas tu sa smṛtaḥ //
                <span class="ref">NsP_3.25</span></p>
            
            
            <p id="NsP_3.26">
               tato 'rvāksrotasāṃ sargaḥ saptamo mānuṣaḥ smṛtaḥ <br />
               aṣṭamo 'nugrahaḥ sargaḥ sāttviko ya udāhṛtaḥ //
                <span class="ref">NsP_3.26</span></p>
            
            
            <p id="NsP_3.27">
               navamo rudrasargas tu nava sargāḥ prajāpateḥ <br />
               pañcaite vaikṛtāḥ sargāḥ prākṛtās te trayaḥ smṛtāḥ <br />
               prākṛto vaikṛtaś caiva kaumāro navamaḥ smṛtaḥ //
                <span class="ref">NsP_3.27</span></p>
            
            
            <p id="NsP_3.28">
               prākṛtā vaikṛtāś caiva jagato mūlahetavaḥ <br />
               sṛjato brahmaṇaḥ sṛṣṭim utpannā ye mayeritā //
                <span class="ref">NsP_3.28</span></p>
            
            
            <p id="NsP_3.29">
               taṃ taṃ vikāraṃ ca paraṃ pareśo māyām adhiṣṭhāya sṛjaty anantaḥ <br />
               avyaktarūpī paramātmasaṃjñaḥ saṃpreryamāṇo nikhilātmavedyaḥ //
                <span class="ref">NsP_3.29</span></p>
            
            
            <p>|| iti śrīnarasiṃhapurāṇe sṛṣṭiracanāprakāro nāma tṛtīyo 'dhyāyaḥ || NarP 3 ||</p>
            
            </div>
         
         <div id="d1e3063">
            bharadvāja uvāca:
            
            <p id="NsP_4.1">
               navadhā sṛṣṭir utpannā brahmaṇo 'vyaktajanmanaḥ <br />
               kathaṃ sā vavṛdhe sūta etat kathaya me 'dhunā //
                <span class="ref">NsP_4.1</span></p>
            
            sūta uvāca:
            
            <p id="NsP_4.2">
               prathamaṃ brahmaṇā sṛṣṭā marīcyādaya eva ca <br />
               marīcir atriś ca tathā aṅgirāḥ pulahaḥ kratuḥ //
                <span class="ref">NsP_4.2</span></p>
            
            
            <p id="NsP_4.3">
               pulastyaś ca mahātejāḥ pracetā bhṛgur eva ca <br />
               nārado daśamaś caiva vasiṣṭhaś ca mahāmatiḥ //
                <span class="ref">NsP_4.3</span></p>
            
            
            <p id="NsP_4.4">
               sanakādayo nivṛttākhye te ca dharme niyojitāḥ <br />
               pravṛttākhye marīcyādyā muktvaikaṃ nāradaṃ munim //
                <span class="ref">NsP_4.4</span></p>
            
            
            <p id="NsP_4.5">
               yo 'sau prajāpatis tv anyo dakṣanāmāṅgasaṃbhavaḥ <br />
               tasya dauhitravaṃśena jagad etac carācaram //
                <span class="ref">NsP_4.5</span></p>
            
            
            <p id="NsP_4.6">
               devāś ca dānavāś caiva gandharvoragapakṣiṇaḥ <br />
               sarve dakṣasya kanyāsu jātāḥ paramadhārmikāḥ //
                <span class="ref">NsP_4.6</span></p>
            
            
            <p id="NsP_4.7">
               caturvidhāni bhūtāni hy acarāni carāṇi ca <br />
               vṛddhiṃ gatāni tāny evam anusargodbhavāni tu //
                <span class="ref">NsP_4.7</span></p>
            
            
            <p id="NsP_4.8">
               anusargasya kartāro marīcyādyā maharṣayaḥ <br />
               vasiṣṭhāntā mahābhāga brahmaṇo mānasodbhavāḥ //
                <span class="ref">NsP_4.8</span></p>
            
            
            <p id="NsP_4.9">
               sarge tu bhutāni dhiyaś ca khāni khyātāni sarvaṃ sṛjate mahātmā <br />
               sa eva paścāc caturāsyarūpī munisvarūpī ca sṛjaty anantaḥ //
                <span class="ref">NsP_4.9</span></p>
            
            
            <p>|| iti śrīnarasiṃhapurāṇe caturtho 'dhyāyaḥ || NarP 4 ||</p>
            
            </div>
         
         <div id="d1e3245">
            bharadvāja uvāca:
            
            <p id="NsP_5.1">
               rudrasargaṃ tu me brūhi vistareṇa mahāmate <br />
               punaḥ sarve marīcyādyāḥ sasṛjus te kathaṃ punaḥ //
                <span class="ref">NsP_5.1</span></p>
            
            
            <p id="NsP_5.2">
               mitrāvaruṇaputratvaṃ vasiṣṭhasya kathaṃ bhavet <br />
               brahmaṇo manasaḥ pūrvam utpannasya mahāmate //
                <span class="ref">NsP_5.2</span></p>
            
            
            <p id="NsP_5.3">
               rudrasṛṣṭiṃ pravakṣyāmi tatsargāś caiva sattama <br />
               pratisargaṃ munīnāṃ tu vistarād vadataḥ śṛṇu //
                <span class="ref">NsP_5.3</span></p>
            
            
            <p id="NsP_5.4">
               kalpādāv ātmanas tulyaṃ sutaṃ pradhyāyatas tataḥ <br />
               prādurāsīt prabhor aṅke kumāro nīlalohitaḥ //
                <span class="ref">NsP_5.4</span></p>
            
            
            <p id="NsP_5.5">
               ardhanārīnaravapuḥ pracaṇḍo 'tiśarīravān <br />
               tejasā bhāsayan sarvā diśaś ca pradiśaś ca saḥ //
                <span class="ref">NsP_5.5</span></p>
            
            
            <p id="NsP_5.6">
               taṃ dṛṣṭvā tejasā dīptaṃ pratyuvāca prajāpatiḥ <br />
               vibhajātmānam adya tvaṃ mama vākyān mahāmate //
                <span class="ref">NsP_5.6</span></p>
            
            
            <p id="NsP_5.7">
               ityukto brahmaṇā vipra rudras tena pratāpavān <br />
               strībhāvaṃ puruṣatvaṃ ca pṛthak pṛthag athākarot //
                <span class="ref">NsP_5.7</span></p>
            
            
            <p id="NsP_5.8">
               bibheda puruṣatvaṃ ca daśadhā caikadhā ca saḥ <br />
               teṣāṃ nāmāni vakṣyāmi śṛṇu me dvijasattama //
                <span class="ref">NsP_5.8</span></p>
            
            
            <p id="NsP_5.9">
               ajaikapād ahirbudhnyaḥ kapālī rudra eva ca <br />
               haraś ca bahurūpaś ca tryambakaś cāparājitaḥ //
                <span class="ref">NsP_5.9</span></p>
            
            
            <p id="NsP_5.10">
               vṛṣākapiś ca śaṃbhuś ca kapardī raivatas tathā <br />
               ekādaśaite kathitā rudrās tribhuvaneśvarāḥ //
                <span class="ref">NsP_5.10</span></p>
            
            
            <p id="NsP_5.11">
               strītvaṃ caiva tathā rudro bibheda daśadhaikadhā <br />
               umaiva bahurūpeṇa patnī saiva vyavasthitā //
                <span class="ref">NsP_5.11</span></p>
            
            
            <p id="NsP_5.12">
               tapaḥ kṛtvā jale ghoram uttīrṇaḥ sa yadā purā <br />
               tadā sa sṛṣṭavān devo rudras tatra pratāpavān //
                <span class="ref">NsP_5.12</span></p>
            
            
            <p id="NsP_5.13">
               tapobalena viprendra bhūtāni vividhāni ca <br />
               piśācān rākṣasāṃś caiva siṃhoṣṭramakarānanān //
                <span class="ref">NsP_5.13</span></p>
            
            
            <p id="NsP_5.14">
               vetālapramukhān bhūtān anyāṃś caiva sahasraśaḥ <br />
               vināyakānām ugrāṇāṃ triṃśatkoṭy ardham eva ca //
                <span class="ref">NsP_5.14</span></p>
            
            
            <p id="NsP_5.15">
               anyakāryaṃ samuddiśya sṛṣṭavān skandam eva ca <br />
               evaṃprakāro rudro 'sau mayā te kīrtitaḥ prabhuḥ //
                <span class="ref">NsP_5.15</span></p>
            
            
            <p id="NsP_5.16">
               anusargaṃ marīcyādeḥ kathayāmi niboddha me <br />
               devādisthāvarāntāś ca prajāḥ sṛṣṭāḥ svayaṃbhuvā //
                <span class="ref">NsP_5.16</span></p>
            
            
            <p id="NsP_5.17">
               yadāsya ca prajāḥ sarvā na vyavardhanta dhīmataḥ <br />
               tadā mānasaputrān sa sadṛśān ātmano 'sṛjat //
                <span class="ref">NsP_5.17</span></p>
            
            
            <p id="NsP_5.18">
               marīcim atryaṅgirasaṃ pulastyaṃ pulahaṃ kratum <br />
               pracetasaṃ vasiṣṭhaṃ ca bhṛguṃ caiva mahāmatim //
                <span class="ref">NsP_5.18</span></p>
            
            
            <p id="NsP_5.19">
               nava brahmāṇa ity ete purāṇe niścayaṃ gatāḥ <br />
               agniś ca pitaraś caiva brahmaputrau tu mānasau //
                <span class="ref">NsP_5.19</span></p>
            
            
            <p id="NsP_5.20">
               sṛṣṭikāle mahābhāgau brahman svāyaṃbhuvodgatau <br />
               śatarūpāṃ ca sṛṣṭvā tu kanyāṃ sa manave dadau //
                <span class="ref">NsP_5.20</span></p>
            
            
            <p id="NsP_5.21">
               tasmāc ca puruṣād devī śatarūpā vyajāyata <br />
               priyavratottānapādau prasūtiṃ caiva kanyakām //
                <span class="ref">NsP_5.21</span></p>
            
            
            <p id="NsP_5.22">
               dadau prasūtiṃ dakṣāya manuḥ svāyaṃbhuvaḥ sutām <br />
               prasūtyāṃ ca tadā dakṣaś caturviṃśatikaṃ tathā //
                <span class="ref">NsP_5.22</span></p>
            
            
            <p id="NsP_5.23">
               sasarja kanyakās tāsāṃ śṛṇu nāmāni me 'dhunā <br />
               śraddhā lakṣmīr dhṛtis tuṣṭiḥ puṣṭir medhā tathā kriyā //
                <span class="ref">NsP_5.23</span></p>
            
            
            <p id="NsP_5.24">
               buddhir lajjā vapuḥ śāntiḥ siddhiḥ kīrtis trayodaśī <br />
               apatyārthaṃ prajagrāha dharmo dākṣāyaṇīḥ prabhuḥ //
                <span class="ref">NsP_5.24</span></p>
            
            
            <p id="NsP_5.25">
               śraddhādīnāṃ tu patnīnāṃ jātāḥ kāmādayaḥ sutāḥ <br />
               dharmasya putrapautrādyair dharmavaṃśo vivardhitaḥ //
                <span class="ref">NsP_5.25</span></p>
            
            
            <p id="NsP_5.26">
               tābhyaḥ śiṣṭā yavīyasyas tāsāṃ nāmāni kīrtaye <br />
               saṃbhūtiś cānasūyā ca smṛtiḥ prītiḥ kṣamāḥ tathā //
                <span class="ref">NsP_5.26</span></p>
            
            
            <p id="NsP_5.27">
               saṃnatiś cātha satyā ca ūrjā khyātir dvijottama <br />
               tadvat putrau mahābhāgau mātariśvātha satyavān //
                <span class="ref">NsP_5.27</span></p>
            
            
            <p id="NsP_5.28">
               svāhātha daśamī jñeyā svadhā caikādaśī smṛtā <br />
               etāś ca dattā dakṣeṇa ṛṣīṇāṃ bhāvitātmanām //
                <span class="ref">NsP_5.28</span></p>
            
            
            <p id="NsP_5.29">
               marīcyādīnāṃ tu ye putrās tān ahaṃ kathayāmi te <br />
               patnī marīceḥ saṃbhūtir jajñe sā kaśyapaṃ munim //
                <span class="ref">NsP_5.29</span></p>
            
            
            <p id="NsP_5.30">
               smṛtiś cāṅgirasaḥ patnī prasūtā kanyakās tathā <br />
               sinīvālī kuhūs caiva rākā cānumatis tathā //
                <span class="ref">NsP_5.30</span></p>
            
            
            <p id="NsP_5.31">
               anasūyā tathā cātrer jajñe putrān akalmaṣān <br />
               somaṃ durvāsasaṃ caiva dattātreyaṃ ca yoginam //
                <span class="ref">NsP_5.31</span></p>
            
            
            <p id="NsP_5.32">
               yo 'sāv agner abhīmānī brahmaṇas tanayo 'grajaḥ <br />
               tasmāt svāhā sutāṃl lebhe trīn udāraujaso dvija //
                <span class="ref">NsP_5.32</span></p>
            
            
            <p id="NsP_5.33">
               pāvakaṃ pavamānaṃ ca śuciṃ cāpi jalāśinam <br />
               teṣāṃ tu saṃtatāv anye catvāriṃśac ca pañca ca //
                <span class="ref">NsP_5.33</span></p>
            
            
            <p id="NsP_5.34">
               kathayante vahnayaś caite pitā putratrayaṃ ca yat <br />
               evam ekonapañcāśad vahnayaḥ parikīrtitāḥ //
                <span class="ref">NsP_5.34</span></p>
            
            
            <p id="NsP_5.35">
               pitaro brahmaṇā sṛṣṭā vyākhyātā ye mayā tava <br />
               tebhyaḥ svadhā sute jajñe menāṃ vai dhāriṇīṃ tathā //
                <span class="ref">NsP_5.35</span></p>
            
            
            <p id="NsP_5.36">
               prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā <br />
               yathā sasarja bhūtāni tathā me śṛṇu sattama //
                <span class="ref">NsP_5.36</span></p>
            
            
            <p id="NsP_5.37">
               manasaiva hi bhūtāni pūrvaṃ dakṣo 'sṛjan muniḥ <br />
               devān ṛṣīṃś ca gandharvān asurān pannagāṃs tathā //
                <span class="ref">NsP_5.37</span></p>
            
            
            <p id="NsP_5.38">
               yadāsya manasā jātā nābhyavardhanta te dvija <br />
               tadā saṃcintya sa muniḥ sṛṣṭihetoḥ prajāpatiḥ //
                <span class="ref">NsP_5.38</span></p>
            
            
            <p id="NsP_5.39">
               maithunenaiva dharmeṇa sisṛkṣur vividhāḥ prajāḥ <br />
               asiknīm udvahan kanyāṃ vīraṇasya prajāpateḥ //
                <span class="ref">NsP_5.39</span></p>
            
            
            <p id="NsP_5.40">
               ṣaṣṭiṃ dakṣo 'sṛjat kanyā vīraṇyām iti naḥ śrutam <br />
               dadau sa daśa dharmāya kaśyapāya trayodaśa //
                <span class="ref">NsP_5.40</span></p>
            
            
            <p id="NsP_5.41">
               saptaviṃśati somāya catasro 'riṣṭanemine <br />
               dve caiva bahuputrāya dve caivāṅgirase tathā //
                <span class="ref">NsP_5.41</span></p>
            
            
            <p id="NsP_5.42">
               dve kṛśāśvāya viduṣe tadapatyāni me śṛṇu <br />
               viśvedevāṃs tu viśvā yā sādhyā sādhyān asūyata //
                <span class="ref">NsP_5.42</span></p>
            
            
            <p id="NsP_5.43">
               marutvatyāṃ marutvanto vasos tu vasavaḥ smṛtāḥ <br />
               bhānos tu bhānavo devā muhūrtāyāṃ muhūrtajāḥ //
                <span class="ref">NsP_5.43</span></p>
            
            
            <p id="NsP_5.44">
               lambāyāś caiva ghoṣākhyo nāgavīthiś ca jāmijā <br />
               pṛthivīviṣayaṃ sarvam arundhatyām ajāyata //
                <span class="ref">NsP_5.44</span></p>
            
            
            <p id="NsP_5.45">
               saṃkalpāyāś ca saṃkalpaḥ putro jajñe mahāmate <br />
               ye tv anekavasuprāṇā devā jyotiḥpurogamāḥ //
                <span class="ref">NsP_5.45</span></p>
            
            
            <p id="NsP_5.46">
               vasavo 'ṣṭau samākhyātās teṣāṃ nāmāni me śṛṇu <br />
               āpo dhruvaś ca somaś ca dharmaś caivānilo 'nalaḥ //
                <span class="ref">NsP_5.46</span></p>
            
            
            <p id="NsP_5.47">
               pratyūṣaś ca prabhāsaś ca vasavo 'ṣṭau prakīrtitāḥ <br />
               teṣāṃ putrāś ca pautrāś ca śataśo 'tha sahasraśā //
                <span class="ref">NsP_5.47</span></p>
            
            
            <p id="NsP_5.48">
               sādhyāś ca bahavaḥ proktās tatputrāś ca sahasraśaḥ <br />
               kaśyapasya tu bhāryāṃ yās tāsāṃ nāmāni me śṛṇu <br />
               aditir ditir danuś caiva ariṣṭā surasā khasā //
                <span class="ref">NsP_5.48</span></p>
            
            
            <p id="NsP_5.49">
               surabhir vinatā caiva tāmrā krodhavaśā irā <br />
               kadrur muniś ca dharmajña tadapatyāni me śṛṇu //
                <span class="ref">NsP_5.49</span></p>
            
            
            <p id="NsP_5.50">
               adityāṃ kaśyapāj jātāḥ putrā dvādaśa śobhanāḥ <br />
               tān ahaṃ nāmato vakṣye śṛṇuṣva gadato mama //
                <span class="ref">NsP_5.50</span></p>
            
            
            <p id="NsP_5.51">
               bhargo 'ṃśuś cāryamā caiva mitro 'tha varuṇas tathā <br />
               savitā caiva dhātā ca vivasvāṃś ca mahāmate //
                <span class="ref">NsP_5.51</span></p>
            
            
            <p id="NsP_5.52">
               tvaṣṭā pūṣā tathā cendro dvādaśo viṣṇur ucyate <br />
               dityāḥ putradvayaṃ jajñe kaśyapād iti naḥ śrutaṃ //
                <span class="ref">NsP_5.52</span></p>
            
            
            <p id="NsP_5.53">
               hiraṇyākṣo mahākāyo vārāheṇa tu yo hataḥ <br />
               hiraṇyakaśipuś caiva narasiṃhena yo hataḥ //
                <span class="ref">NsP_5.53</span></p>
            
            
            <p id="NsP_5.54">
               anye ca bahavo daityā danuputrāś ca dānavāḥ <br />
               ariṣṭāyāṃ tu gandharvā jajñire kaśyapāt tathā //
                <span class="ref">NsP_5.54</span></p>
            
            
            <p id="NsP_5.55">
               surasāyām athotpannā vidyādharagaṇā bahu <br />
               gā vai sa janayām_asa surabhyāṃ kaśyapo muniḥ //
                <span class="ref">NsP_5.55</span></p>
            
            
            <p id="NsP_5.56">
               vinatāyāṃ tu dvau putrau prakhyātau garuḍāruṇau <br />
               garuḍo devadevasya viṣṇor amitatejasaḥ //
                <span class="ref">NsP_5.56</span></p>
            
            
            <p id="NsP_5.57">
               vāhanatvam iyāt prītyā aruṇaḥ sūryasārathiḥ <br />
               tāmrāyāṃ kaśyapāj jātāḥ ṣaṭ putrās tān nibodha me //
                <span class="ref">NsP_5.57</span></p>
            
            
            <p id="NsP_5.58">
               aśvā uṣṭrā gardabhāś ca hastino gavayā mṛgāḥ <br />
               krodhāyāṃ jajñire tadvad ye bhūmyāṃ duṣṭajātayaḥ //
                <span class="ref">NsP_5.58</span></p>
            
            
            <p id="NsP_5.59">
               irā vṛkṣalatāvallīśaṇajātīś ca jajñire <br />
               khasā tu yakṣarakṣāṃsi munir apsarasas tathā //
                <span class="ref">NsP_5.59</span></p>
            
            
            <p id="NsP_5.60">
               kadruputrā mahānāgā daṃdaśūkā viṣolbaṇāḥ <br />
               saptaviṃśati yāḥ proktāḥ somapatnyo 'tha savratāḥ //
                <span class="ref">NsP_5.60</span></p>
            
            
            <p id="NsP_5.61">
               tāsāṃ putrā mahāsattvā budhādyās tv abhavan dvija <br />
               ariṣṭanemipatnīnām apatyānīha ṣoḍaśa //
                <span class="ref">NsP_5.61</span></p>
            
            
            <p id="NsP_5.62">
               bahuputrasya viduṣaś catasro vidyutaḥ smṛtāḥ <br />
               pratyaṅgirassutāḥ śreṣṭhā ṛṣayaś carṣisatkṛtāḥ //
                <span class="ref">NsP_5.62</span></p>
            
            
            <p id="NsP_5.63">
               kṛśāśvasya tu devarṣer devāś ca ṛṣayaḥ sutāḥ <br />
               ete yugasahasrānte jāyante punar eva hi //
                <span class="ref">NsP_5.63</span></p>
            
            
            <p id="NsP_5.64">
               ete kaśyapadāyādāḥ kīrtitāḥ sthāṇujaṅgamāḥ <br />
               sthitau sthitasya devasya narasiṃhasya dharmataḥ //
                <span class="ref">NsP_5.64</span></p>
            
            
            <p id="NsP_5.65">
               etā vibhūtayo vipra mayā te parikīrtitāḥ <br />
               kathitā dakṣakanyānāṃ mayā te 'patyasaṃtatiḥ //
                <span class="ref">NsP_5.65</span></p>
            
            
            <p id="NsP_5.66">
               śraddhāvān saṃsmared etāṃ sa susaṃtānavān bhavet //
                <span class="ref">NsP_5.66</span></p>
            
            
            <p id="NsP_5.67">
               sargānusargau kathitau mayā te samāsataḥ sṛṣṭivivṛddhihetoḥ <br />
               paṭhanti ye viṣṇuparāḥ sadā narā idaṃ dvijās te vimalā bhavanti //
                <span class="ref">NsP_5.67</span></p>
            
            
            <p>|| iti śrīnarasiṃhapurāṇe sṛṣṭikathane pañcamo 'dhyāyaḥ || NarP 5 ||</p>
            
            </div>
         
         <div id="d1e4535">
            sūta uvāca:
            
            <p id="NsP_6.1">
               sṛṣṭis te kathitā viṣṇor mayāsya jagato dvija <br />
               devadānavayakṣādyā yathotpannā mahātmanaḥ //
                <span class="ref">NsP_6.1</span></p>
            
            
            <p id="NsP_6.2">
               yam uddiśya tvayā pṛṣṭaḥ purāham ṛṣisaṃnidhau <br />
               mitrāvaruṇaputratvaṃ vasiṣṭhasya kathaṃ tv iti //
                <span class="ref">NsP_6.2</span></p>
            
            
            <p id="NsP_6.3">
               tad idaṃ kathayiṣyāmi puṇyākhyānaṃ purātanam <br />
               śṛṇuṣvaikāgramanasā bharadvāja viśeṣataḥ //
                <span class="ref">NsP_6.3</span></p>
            
            
            <p id="NsP_6.4">
               sarvadharmārthatattvajñaḥ sarvavedavidāṃ varaḥ <br />
               pāragaḥ sarvavidyānāṃ dakṣo nāma prajāpatiḥ //
                <span class="ref">NsP_6.4</span></p>
            
            
            <p id="NsP_6.5">
               tena dattāḥ śubhāḥ kanyāḥ sarvāḥ kamalalocanāḥ <br />
               sarvalakṣaṇasaṃpūrṇāḥ kaśyapāya trayodaśa //
                <span class="ref">NsP_6.5</span></p>
            
            
            <p id="NsP_6.6">
               tāsāṃ nāmāni vakṣyāmi nibodhata mamādhunā <br />
               aditir ditir danuḥ kālā muhūrtā siṃhikā muniḥ //
                <span class="ref">NsP_6.6</span></p>
            
            
            <p id="NsP_6.7">
               irā krodhā ca surabhir vinatā surasā khasā <br />
               kadrū saramā caiva yā tu devaśunī smṛtā //
                <span class="ref">NsP_6.7</span></p>
            
            
            <p id="NsP_6.8">
               dakṣasyaitā duhitaras tāḥ prādāt kaśyapāya saḥ <br />
               tāsāṃ jyeṣṭhā variṣṭhā ca aditir nāmato dvija //
                <span class="ref">NsP_6.8</span></p>
            
            
            <p id="NsP_6.9">
               aditiḥ suṣuve putrān dvādaśāgnisamaprabhān <br />
               teṣāṃ nāmāni vakṣyāmi śṛṇuṣva gadato mama //
                <span class="ref">NsP_6.9</span></p>
            
            
            <p id="NsP_6.10">
               yair idaṃ vāsaraṃ naktaṃ vartate kramaśaḥ sadā <br />
               bhago 'ṃśus tv aryamā caiva mitro 'tha varuṇas tathā //
                <span class="ref">NsP_6.10</span></p>
            
            
            <p id="NsP_6.11">
               savitā caiva dhātā ca vivasvāṃś ca mahāmate <br />
               tvaṣṭā pūṣā tathaivendro viṣṇur dvādaśamaḥ smṛtaḥ //
                <span class="ref">NsP_6.11</span></p>
            
            
            <p id="NsP_6.12">
               ete ca dvādaśādityās tapante varṣayanti ca <br />
               tasyāś ca madhyamaḥ putro varuṇo nāma nāmataḥ //
                <span class="ref">NsP_6.12</span></p>
            
            
            <p id="NsP_6.13">
               lokapāla iti khyāto vāruṇyāṃ diśi śabdyate <br />
               paścimasya samudrasya pratīcyāṃ diśi rājate //
                <span class="ref">NsP_6.13</span></p>
            
            
            <p id="NsP_6.14">
               jātarūpamayaḥ śrīmān āste nāma śiloccayaḥ <br />
               sarvaratnamayaiḥ śṛṅgair dhātuprasravaṇānvitaiḥ //
                <span class="ref">NsP_6.14</span></p>
            
            
            <p id="NsP_6.15">
               saṃyukto bhāti śaileśo nānāratnamayaḥ śubhaḥ <br />
               mahādarīguhābhiś ca siṃhaśārdūlanāditaḥ //
                <span class="ref">NsP_6.15</span></p>
            
            
            <p id="NsP_6.16">
               nānāviviktabhūmīṣu siddhagandharvasevitaḥ <br />
               yasmin gate dinakare tamasāpūryate jagat //
                <span class="ref">NsP_6.16</span></p>
            
            
            <p id="NsP_6.17">
               tasya śṛṅge mahādivyā jāmbūnadamayī śubhā <br />
               ramyā maṇimayaiḥ stambhair vihitā viśvakarmaṇā //
                <span class="ref">NsP_6.17</span></p>
            
            
            <p id="NsP_6.18">
               purī viśvāvatī nāma samṛddhā bhogasādhanaiḥ <br />
               tasyāṃ varuṇa ādityo dīpyamānaḥ svatejasā //
                <span class="ref">NsP_6.18</span></p>
            
            
            <p id="NsP_6.19">
               pāti sarvān imāṃl lokān niyukto brahmaṇā svayam <br />
               upāsyamāno gandharvais tathaivāpsarasāṃ gaṇaiḥ //
                <span class="ref">NsP_6.19</span></p>
            
            
            <p id="NsP_6.20">
               divyagandhānuliptāṅgo divyābharaṇabhūṣitaḥ <br />
               kadācid varuṇo yāto mitreṇa sahito vanam //
                <span class="ref">NsP_6.20</span></p>
            
            
            <p id="NsP_6.21">
               kurukṣetre śubhe ramye sadā brahmarṣisevite <br />
               nānāpuṣpaphalopete nānātīrthasamākule //
                <span class="ref">NsP_6.21</span></p>
            
            
            <p id="NsP_6.22">
               āśramā yatra dṛśyante munīnām ūrdhvaretasām <br />
               tasmiṃs tīrthe samāśritya bahupuṣpaphalodake //
                <span class="ref">NsP_6.22</span></p>
            
            
            <p id="NsP_6.23">
               cīrakṛṣṇājinadharau carantau tapa uttamam <br />
               tatraikasmin vanoddeśe vimalodo hradaḥ śubhaḥ //
                <span class="ref">NsP_6.23</span></p>
            
            
            <p id="NsP_6.24">
               bahugulmalatākīrṇo nānāpakṣiniṣevitaḥ <br />
               nānātaruvanacchanno nalinyā copaśobhitaḥ //
                <span class="ref">NsP_6.24</span></p>
            
            
            <p id="NsP_6.25">
               pauṇḍarīka iti khyāto mīnakacchapasevitaḥ <br />
               tatas tu mitrāvaruṇau bhrātarau vanacāriṇau <br />
               taṃ tu deśaṃ gatau devau vicarantau yadṛcchayā //
                <span class="ref">NsP_6.25</span></p>
            
            
            <p id="NsP_6.26">
               tābhyāṃ tatra tadā dṛṣṭā urvaśī tu varāpsarāḥ <br />
               snāyantī sahitānyābhiḥ sakhībhiḥ sā varānanā <br />
               gāyantī ca hasantī ca viśvastā nirjane vane //
                <span class="ref">NsP_6.26</span></p>
            
            
            <p id="NsP_6.27">
               gaurī kamalagarbhābhā snigdhakṛṣṇaśiroruhā <br />
               padmapatraviśālākṣī raktauṣṭhī mṛdubhāṣiṇī //
                <span class="ref">NsP_6.27</span></p>
            
            
            <p id="NsP_6.28">
               śaṅkhakundendudhavalair dantair aviralaiḥ samaiḥ <br />
               subhrūḥ sunāsā sumukhī sulalāṭā manasvinī //
                <span class="ref">NsP_6.28</span></p>
            
            
            <p id="NsP_6.29">
               siṃhavatsūkṣmamadhyāṅgī pīnorujaghanastanī <br />
               madhurālāpacaturā sumadhyā cāruhāsinī //
                <span class="ref">NsP_6.29</span></p>
            
            
            <p id="NsP_6.30">
               raktotpalakarā tanvī supadī vinayānvitā <br />
               pūrṇacandranibhā bālā mattadviradagāminī //
                <span class="ref">NsP_6.30</span></p>
            
            
            <p id="NsP_6.31">
               dṛṣṭvā tasyās tu tad rūpaṃ tau devau vismayaṃ gatau <br />
               tasyā hāsyena lāsyena smitena lalitena ca //
                <span class="ref">NsP_6.31</span></p>
            
            
            <p id="NsP_6.32">
               mṛdunā vāyunā caiva śītānilasugandhinā <br />
               mattabhramaragītena puṃskokilarutena ca //
                <span class="ref">NsP_6.32</span></p>
            
            
            <p id="NsP_6.33">
               susvareṇa hi gītena urvaśyā madhureṇa ca <br />
               īkṣito ca kaṭākṣeṇa skandatus tāv ubhāv api <br />
               nimeḥ śāpād athotkramya svadehān munisattama //
                <span class="ref">NsP_6.33</span></p>
            
            
            <p id="NsP_6.34">
               vasiṣṭha mitrāvaruṇātmajo 'sīty athocur āgatya hi viśvadevāḥ <br />
               retas tribhāgaṃ kamale 'carat tad vasiṣṭha evaṃ tu pitāmahokteḥ //
                <span class="ref">NsP_6.34</span></p>
            
            
            <p id="NsP_6.35">
               tridhā samabhavad retaḥ kamale 'tha sthale jale <br />
               aravinde vasiṣṭhas tu jātaḥ sa munisattamaḥ <br />
               sthale tv agastyaḥ saṃbhūto jale matsyo mahādyutiḥ //
                <span class="ref">NsP_6.35</span></p>
            
            
            <p id="NsP_6.36">
               sa tatra jāto matimān vasiṣṭhaḥ kumbhe tv agastyaḥ salile 'tha matsyaḥ <br />
               sthānatraye tat patitaṃ samānaṃ mitrasya yasmād varuṇasya retaḥ //
                <span class="ref">NsP_6.36</span></p>
            
            
            <p id="NsP_6.37">
               etasminn eva kāle tu gatā sā urvasī divam <br />
               upetya tān ṛṣīn devau gatau bhūyaḥ svam āśramam <br />
               yamāv api tu tapyete punar ugraṃ paraṃ tapaḥ //
                <span class="ref">NsP_6.37</span></p>
            
            
            <p id="NsP_6.38">
               tapasā prāptukāmau tau paraṃ jyotiḥ sanātanam <br />
               tapasyantau suraśreṣṭhau brahmāgatyedam abravīt //
                <span class="ref">NsP_6.38</span></p>
            
            
            <p id="NsP_6.39">
               mitrāvaruṇakau devau putravantau mahādyutī <br />
               siddhir bhaviṣyati yathā yuvayor vaiṣṇavī punaḥ //
                <span class="ref">NsP_6.39</span></p>
            
            
            <p id="NsP_6.40">
               svādhikāreṇa sthīyetām adhunā lokasākṣikau <br />
               ity uktvāntardadhe brahmā tau sthitau svādhikārakau //
                <span class="ref">NsP_6.40</span></p>
            
            
            <p id="NsP_6.41">
               evaṃ te kathitaṃ vipra vasiṣṭhasya mahātmanaḥ <br />
               mitrāvaruṇaputratvam agastyasya ca dhīmataḥ //
                <span class="ref">NsP_6.41</span></p>
            
            
            <p id="NsP_6.42">
               idaṃ puṃsīyam ākhyānaṃ vāruṇaṃ pāpanāśanam <br />
               putrakāmās tu ye kecic *chṛṇvantīdaṃ śucivratāḥ <br />
               acirād eva putrāṃs te labhante nātra saṃśayaḥ //
                <span class="ref">NsP_6.42</span></p>
            
            
            <p id="NsP_6.43">
               yaś caitat paṭhate nityaṃ havyakavye dvijottamaḥ <br />
               devāś ca pitaras tasya tṛptā yānti paraṃ sukham //
                <span class="ref">NsP_6.43</span></p>
            
            
            <p id="NsP_6.44">
               yaś caitac chṛṇuyān nityaṃ prātar utthāya mānavaḥ <br />
               nandate sa sukhaṃ bhūmau viṣṇulokaṃ sa gacchati //
                <span class="ref">NsP_6.44</span></p>
            
            
            <p id="NsP_6.45">
               ity etad ākhyānam idaṃ mayeritaṃ purātanaṃ vedavidair udīritam <br />
               paṭhiṣyate yas tu śṛṇoti sarvadā sa yāti śuddho harilokam añjasā //
                <span class="ref">NsP_6.45</span></p>
            
            
            <p>|| iti śrinarasiṃhapurāṇe puṃsavanākhyānaṃ nāma ṣaṣṭho 'dhyāyaḥ || NarP 6 ||</p>
            
            </div>
         
         <div id="d1e5452">
            śrībharadvāja uvāca:
            
            <p id="NsP_7.1">
               mārkaṇḍeyena muninā kathaṃ mṛtyuḥ parājitaḥ <br />
               etad ākhyāhi me sūta tvayaitat sūcitaṃ purā //
                <span class="ref">NsP_7.1</span></p>
            
            sūta uvāca:
            
            <p id="NsP_7.2">
               idaṃ tu mahad ākhyānaṃ bharadvāja śṛṇuṣva me <br />
               śṛṇvantu ṛṣayaś ceme purāvṛttaṃ bravīmy aham //
                <span class="ref">NsP_7.2</span></p>
            
            
            <p id="NsP_7.3">
               kurukṣetre mahāpuṇye vyāsapīṭhe varāśrame <br />
               tatrāsīnaṃ munivaraṃ kṛṣṇadvaipāyanaṃ munim //
                <span class="ref">NsP_7.3</span></p>
            
            
            <p id="NsP_7.4">
               kṛtasnānaṃ kṛtajapaṃ muniśiṣyaiḥ samāvṛtam <br />
               vedavedārthatattvajñaṃ sarvaśāstraviśāradam //
                <span class="ref">NsP_7.4</span></p>
            
            
            <p id="NsP_7.5">
               praṇipatya yathānyāyaṃ śukaḥ paramadhārmikaḥ <br />
               imam evārtham uddiśya taṃ papraccha kṛtāñjaliḥ //
                <span class="ref">NsP_7.5</span></p>
            
            
            <p id="NsP_7.6">
               yam uddiśya vayaṃ pṛṣṭās tvayātra munisaṃnidhau <br />
               narasiṃhasya bhaktena kṛtatīrthanivāsinā //
                <span class="ref">NsP_7.6</span></p>
            
            śrīśuka uvāca:
            
            <p id="NsP_7.7">
               mārkaṇḍeyena muninā kathaṃ mṛtyuḥ parājitaḥ <br />
               etad ākhyāhi me tāta śrotum icchāmi te 'dhunā //
                <span class="ref">NsP_7.7</span></p>
            
            vyāsa uvāca:
            
            <p id="NsP_7.8">
               mārkaṇḍeyena muninā yathā mṛtyuḥ parājitaḥ <br />
               tathā te kathayiṣyāmi śṛṇu vatsa mahāmate //
                <span class="ref">NsP_7.8</span></p>
            
            
            <p id="NsP_7.9">
               śṛṇvantu munayaś ceme kathyamānaṃ mayādhunā <br />
               macchiṣyāś caiva śṛṇvantu mahad ākhyānam uttamam //
                <span class="ref">NsP_7.9</span></p>
            
            
            <p id="NsP_7.10">
               bhṛgoḥ khyātyāṃ samutpanno mṛkaṇḍur nāma vai sutaḥ <br />
               sumitrā nāma vai patnī mṛkaṇḍos tu mahātmanaḥ //
                <span class="ref">NsP_7.10</span></p>
            
            
            <p id="NsP_7.11">
               dharmajñā dharmaniratā patiśuśrūṣaṇe ratā <br />
               tasyāṃ tasya suto jāto mārkaṇḍeyo mahāmatiḥ //
                <span class="ref">NsP_7.11</span></p>
            
            
            <p id="NsP_7.12">
               bhṛgupautro mahābhāgo bālatve 'pi mahāmatiḥ <br />
               vavṛdhe vallabho bālaḥ pitrā tatra kṛtakriyaḥ //
                <span class="ref">NsP_7.12</span></p>
            
            
            <p id="NsP_7.13">
               tasmin vai jātamātre tu āgamī kaścid abravīt <br />
               varṣe dvādaśame pūrṇe mṛtyur asya bhaviṣyati //
                <span class="ref">NsP_7.13</span></p>
            
            
            <p id="NsP_7.14">
               śrutvā tanmātṛpitarau duḥkhitau tau babhūvatuḥ <br />
               vidūyamānahṛdayau taṃ nirīkṣya mahāmate //
                <span class="ref">NsP_7.14</span></p>
            
            
            <p id="NsP_7.15">
               tathāpi tatpitā tasya yatnāt kāle kriyāṃ tataḥ <br />
               cakāra sarvāṃ medhāvī upanīto guror gṛhe //
                <span class="ref">NsP_7.15</span></p>
            
            
            <p id="NsP_7.16">
               vedān evābhyasann āste guruśuśrūṣaṇodyataḥ <br />
               svīkṛtya vedaśāstrāṇi sa punar gṛham āgataḥ //
                <span class="ref">NsP_7.16</span></p>
            
            
            <p id="NsP_7.17">
               mātāpitṛn namaskṛtya pādayor vinayānvitaḥ <br />
               tasthau tatra gṛhe dhīmān mārkaṇḍeyo mahāmuniḥ //
                <span class="ref">NsP_7.17</span></p>
            
            
            <p id="NsP_7.18">
               taṃ nirīkṣya mahātmānaṃ satprajñaṃ ca vicakṣaṇam <br />
               duḥkhitau tau bhṛśaṃ tatra tanmātāpitarau śucā //
                <span class="ref">NsP_7.18</span></p>
            
            
            <p id="NsP_7.19">
               tau dṛṣṭvā duḥkham āpannau mārkaṇḍeyo mahāmatiḥ <br />
               uvāca vacanaṃ tatra kimarthaṃ duḥkham īdṛśam //
                <span class="ref">NsP_7.19</span></p>
            
            
            <p id="NsP_7.20">
               sadaitat kuruṣe mātas tātena saha dhīmatā <br />
               vaktum arhasi duḥkhasya kāraṇaṃ mama pṛcchataḥ //
                <span class="ref">NsP_7.20</span></p>
            
            
            <p id="NsP_7.21">
               ityuktā tena putreṇa mātā tasya mahātmanaḥ <br />
               kathayām_asa tat sarvam āgamī yad uvāca ha //
                <span class="ref">NsP_7.21</span></p>
            
            
            <p id="NsP_7.22">
               tac chrutvāsau muniḥ prāha mātaraṃ pitaraṃ punaḥ <br />
               pitrā sārdhaṃ tvayā mātar na kāryaṃ duḥkham aṇv api //
                <span class="ref">NsP_7.22</span></p>
            
            
            <p id="NsP_7.23">
               apaneṣyāmi bho mṛtyuṃ tapasā nātra saṃśayaḥ <br />
               yathā cāhaṃ cirāyuḥ syāṃ tathā kuryām ahaṃ tapaḥ //
                <span class="ref">NsP_7.23</span></p>
            
            
            <p id="NsP_7.24">
               ity uktvā tau samāśvāsya pitarau vanam abhyagāt <br />
               vallīvaṭaṃ nāma vanaṃ nānāṛṣiniṣevitam //
                <span class="ref">NsP_7.24</span></p>
            
            
            <p id="NsP_7.25">
               tatrāsau munibhiḥ sārdham āsīnaṃ svapitāmaham <br />
               bhṛguṃ dadarśa dharmajñaṃ mārkaṇḍeyo mahāmatiḥ //
                <span class="ref">NsP_7.25</span></p>
            
            
            <p id="NsP_7.26">
               abhivādya yathānyāyaṃ munīṃś caiva sa dhārmikaḥ <br />
               kṛtāñjalipuṭo bhūtvā tasthau tatpurato damī //
                <span class="ref">NsP_7.26</span></p>
            
            
            <p id="NsP_7.27">
               gatāyuṣaṃ tato dṛṣṭvā pautraṃ bālaṃ mahāmatiḥ <br />
               bhṛgur āha mahābhāgaṃ mārkaṇḍeyaṃ tadā śiśum //
                <span class="ref">NsP_7.27</span></p>
            
            
            <p id="NsP_7.28">
               kimāgato 'si putrātra pitus te kuśalaṃ punaḥ <br />
               mātuś ca bāndhavānāṃ ca kim āgamanakāraṇam //
                <span class="ref">NsP_7.28</span></p>
            
            
            <p id="NsP_7.29">
               ity evam ukto bhṛguṇā mārkaṇḍeyo mahāmatiḥ <br />
               uvāca sakalaṃ tasmai ādeśivacanaṃ tadā //
                <span class="ref">NsP_7.29</span></p>
            
            
            <p id="NsP_7.30">
               pautrasya vacanaṃ śrutvā bhṛgus tu punar abravīt <br />
               evaṃ sati mahābuddhe kiṃ tvaṃ karma cikīrṣasi //
                <span class="ref">NsP_7.30</span></p>
            
            mārkaṇḍeya uvāca:
            
            <p id="NsP_7.31">
               bhūtāpahāriṇaṃ mṛtyuṃ jetum icchāmi sāṃpratam <br />
               śaraṇaṃ tvāṃ prapanno 'smi tatropāyaṃ vadasva naḥ //
                <span class="ref">NsP_7.31</span></p>
            
            bhṛgur uvāca:
            
            <p id="NsP_7.32">
               nārāyaṇam anārādhya tapasā mahatā suta <br />
               ko jetuṃ śaknuyān mṛtyuṃ tasmāt taṃ tapasārcaya //
                <span class="ref">NsP_7.32</span></p>
            
            
            <p id="NsP_7.33">
               tam anantam ajaṃ viṣṇum acyutaṃ puruṣottamam <br />
               bhaktapriyaṃ suraśreṣṭhaṃ bhaktyā tvaṃ śaraṇaṃ vraja //
                <span class="ref">NsP_7.33</span></p>
            
            
            <p id="NsP_7.34">
               tam eva śaraṇaṃ pūrvaṃ gatavān nārado muniḥ <br />
               tapasā mahatā vatsa nārāyaṇam anāmayam //
                <span class="ref">NsP_7.34</span></p>
            
            
            <p id="NsP_7.35">
               tatprasādān mahābhāga nārado brahmaṇaḥ sutaḥ <br />
               jarāṃ mṛtyuṃ vijityāśu dīrghāyur vardhate sukham //
                <span class="ref">NsP_7.35</span></p>
            
            
            <p id="NsP_7.36">
               tam ṛte puṇḍarīkākṣaṃ nārasiṃhaṃ janārdanam <br />
               kaḥ kuryān mānavo vatsa mṛtyusattānivāraṇam //
                <span class="ref">NsP_7.36</span></p>
            
            
            <p id="NsP_7.37">
               tam anantam ajaṃ viṣṇuṃ kṛṣṇaṃ jiṣṇuṃ śriyaḥ patim <br />
               govindaṃ gopatiṃ devaṃ satataṃ śaraṇaṃ vraja //
                <span class="ref">NsP_7.37</span></p>
            
            
            <p id="NsP_7.38">
               narasiṃhaṃ mahādevaṃ yadi pūjayase sadā <br />
               vatsa jetāsi mṛtyuṃ tvaṃ satataṃ nātra saṃśayaḥ //
                <span class="ref">NsP_7.38</span></p>
            
            vyāsa uvāca:
            
            <p id="NsP_7.39">
               uktaḥ pitāmahenaivaṃ bhṛguṇā punar abravīt <br />
               mārkaṇḍeyo mahātejā vinayāt svapitāmaham //
                <span class="ref">NsP_7.39</span></p>
            
            mārkaṇḍeya uvāca:
            
            <p id="NsP_7.40">
               ārādhyaḥ kathitas tāta viṣṇur viśveśvaraḥ prabhuḥ <br />
               kathaṃ kutra mayā kāryam acyutārādhanaṃ guro <br />
               yenāsau mama tuṣṭas tu mṛtyuṃ sadyo 'paneṣyati //
                <span class="ref">NsP_7.40</span></p>
            
            bhṛgur uvāca:
            
            <p id="NsP_7.41">
               tuṅgabhadreti vikhyātā yā nadī sahyaparvate <br />
               tatra bhadravaṭe vatsa tvaṃ pratiṣṭhāpya keśavam //
                <span class="ref">NsP_7.41</span></p>
            
            
            <p id="NsP_7.42">
               ārādhaya jagannāthaṃ gandhapuṣpādibhiḥ kramāt <br />
               hṛdi kṛtvendriyagrāmaṃ manaḥ saṃyamya tattvataḥ //
                <span class="ref">NsP_7.42</span></p>
            
            
            <p id="NsP_7.43">
               hṛtpuṇḍarīke deveśaṃ śaṅkhacakragadādharam <br />
               dhyāyann ekamanā vatsa dvādaśākṣaram abhyasan //
                <span class="ref">NsP_7.43</span></p>
            
            
            <p>oṃ namo bhagavate vāsudevāya |</p>
            
            <p id="NsP_7.44">
               imaṃ mantraṃ hi japato devadevasya śārṅgiṇaḥ <br />
               prīto bhavati viśvātmā mṛtyuṃ yenāpaneṣyati //
                <span class="ref">NsP_7.44</span></p>
            
            vyāsa uvāca:
            
            <p id="NsP_7.45">
               ityuktas taṃ praṇamyātha sa jagāma tapovanam //
                <span class="ref">NsP_7.45</span></p>
            
            
            <p id="NsP_7.46">
               sahyapādodbhavāyās tu bhadrāyās taṭam uttamam <br />
               nānādrumalatākīrṇaṃ nānāpuṣpopaśobhitam //
                <span class="ref">NsP_7.46</span></p>
            
            
            <p id="NsP_7.47">
               gulmaveṇulatākīrṇaṃ nānāmunijanākulam <br />
               tatra viṣṇuṃ pratiṣṭhāpya gandhadhūpādibhiḥ kramāt //
                <span class="ref">NsP_7.47</span></p>
            
            
            <p id="NsP_7.48">
               pūjayām_asa deveśaṃ mārkaṇḍeyo mahāmuniḥ <br />
               pūjayitvā hariṃ tatra tapas tepe suduṣkaram //
                <span class="ref">NsP_7.48</span></p>
            
            
            <p id="NsP_7.49">
               nirāhāro munis tatra varṣam ekam atandritaḥ <br />
               mātroktakāle tv āsanne dine tatra mahāmatiḥ //
                <span class="ref">NsP_7.49</span></p>
            
            
            <p id="NsP_7.50">
               snātvā yathoktavidhinā kṛtvā viṣṇos tathārcanam <br />
               hṛdi kṛtvendriyagrāmaṃ viśuddhenāntarātmanā //
                <span class="ref">NsP_7.50</span></p>
            
            
            <p id="NsP_7.51">
               āsanaṃ svastikaṃ baddhvā kṛtvāsau prāṇasaṃyamam <br />
               oṃkāroccāraṇād dhīmān hṛtpadmaṃ sa vikāsayan //
                <span class="ref">NsP_7.51</span></p>
            
            
            <p id="NsP_7.52">
               tanmadhye ravisomāgnimaṇḍalāni yathākramam <br />
               kalpayitvā hareḥ pīṭhaṃ tasmin deśe sanātanam //
                <span class="ref">NsP_7.52</span></p>
            
            
            <p id="NsP_7.53">
               pītāmbaradharaṃ kṛṣṇaṃ śaṅkhacakragadādharam <br />
               bhāvapuṣpaiḥ samabhyarcya manas tasmin niveśya ca //
                <span class="ref">NsP_7.53</span></p>
            
            
            <p id="NsP_7.54">
               brahmarūpaṃ hariṃ dhyāyaṃs tato mantram udīrayat <br />
               oṃ namo bhagavate vāsudevāya //
                <span class="ref">NsP_7.54</span></p>
            
            vyāsa uvāca:
            
            <p id="NsP_7.55">
               ity evaṃ dhyāyatas tasya mārkaṇḍeyasya dhīmataḥ <br />
               manas tatraiva saṃlagnaṃ devadeve jagatpatau //
                <span class="ref">NsP_7.55</span></p>
            
            
            <p id="NsP_7.56">
               tato yamājñayā tatra āgatā yamakiṃkarāḥ <br />
               pāśahastās tu taṃ netuṃ viṣṇudūtais tu te hatāḥ //
                <span class="ref">NsP_7.56</span></p>
            
            
            <p id="NsP_7.57">
               śūlaiḥ prahanyamānās tu dvijaṃ muktvā yayus tadā <br />
               vayaṃ nivartya gacchāmo mṛtyur evāgamiṣyati //
                <span class="ref">NsP_7.57</span></p>
            
            viṣṇudūtā ūcuḥ:
            
            <p id="NsP_7.58">
               yatra naḥ svāmino nāma lokanāthasya śārṅgiṇaḥ <br />
               ko yamas tatra mṛtyur vā kālaḥ kalayatāṃ varaḥ //
                <span class="ref">NsP_7.58</span></p>
            
            vyāsa uvāca:
            
            <p id="NsP_7.59">
               āgatya svayam evāha mṛtyuḥ pārśvaṃ mahātmanaḥ <br />
               mārkaṇḍeyasya babhrāma viṣṇukiṃkaraśaṅkayā //
                <span class="ref">NsP_7.59</span></p>
            
            
            <p id="NsP_7.60">
               te 'py udyamyāśu muśalān āyasān viṣṇukiṃkarāḥ <br />
               viṣṇvājñayā haniṣyāmo mṛtyum adyeti saṃsthitāḥ //
                <span class="ref">NsP_7.60</span></p>
            
            
            <p id="NsP_7.61">
               tato viṣṇvarpitamanā mārkaṇḍeyo mahāmatiḥ <br />
               tuṣṭāva praṇato bhūtvā devadevaṃ janārdanam //
                <span class="ref">NsP_7.61</span></p>
            
            
            <p id="NsP_7.62">
               viṣṇunaivoditaṃ yat tat stotraṃ karṇe mahātmanaḥ <br />
               subhāṣitena manasā tena tuṣṭāva mādhavam //
                <span class="ref">NsP_7.62</span></p>
            
            mārkaṇḍeya uvāca:
            
            <p id="NsP_7.63">
               nārāyaṇaṃ sahasrākṣaṃ padmanābhaṃ purātanam <br />
               praṇato 'smi hṛṣīkeśaṃ kiṃ me mṛtyuḥ kariṣyati //
                <span class="ref">NsP_7.63</span></p>
            
            
            <p id="NsP_7.64">
               govindaṃ puṇḍarīkākṣam anantam ajam avyayam <br />
               keśavaṃ ca prapanno 'smi kiṃ me mṛtyuḥ kariṣyati //
                <span class="ref">NsP_7.64</span></p>
            
            
            <p id="NsP_7.65">
               vāsudevaṃ jagadyoniṃ bhānuvarṇam atīndriyam <br />
               dāmodaraṃ prapanno 'smi kiṃ me mṛtyuḥ kariṣyati //
                <span class="ref">NsP_7.65</span></p>
            
            
            <p id="NsP_7.66">
               śaṅkhacakradharaṃ devaṃ channarūpiṇam avyayam <br />
               adhokṣajaṃ prapanno 'smi kiṃ me mṛtyuḥ kariṣyati //
                <span class="ref">NsP_7.66</span></p>
            
            
            <p id="NsP_7.67">
               vārāhaṃ vāmanaṃ viṣṇuṃ narasiṃhaṃ janārdanam <br />
               mādhavaṃ ca prapanno 'smi kiṃ me mṛtyuḥ kariṣyati //
                <span class="ref">NsP_7.67</span></p>
            
            
            <p id="NsP_7.68">
               puruṣaṃ puṣkaraṃ puṇyaṃ kṣemabījaṃ jagatpatim <br />
               lokanāthaṃ prapanno 'smi kiṃ me mṛtyuḥ kariṣyati //
                <span class="ref">NsP_7.68</span></p>
            
            
            <p id="NsP_7.69">
               bhūtātmānaṃ mahātmānaṃ jagadyonim ayonijam <br />
               viśvarūpaṃ prapanno 'smi kiṃ me mṛtyuḥ kariṣyati //
                <span class="ref">NsP_7.69</span></p>
            
            
            <p id="NsP_7.70">
               sahasraśirasaṃ devaṃ vyaktāvyaktaṃ sanātanam <br />
               mahāyogaṃ prapanno 'smi kiṃ me mṛtyuḥ kariṣyati //
                <span class="ref">NsP_7.70</span></p>
            
            
            <p id="NsP_7.71">
               ity udīritam ākarṇya stotraṃ tasya mahātmanaḥ <br />
               apayātas tato mṛtyur viṣṇudūtaiś ca pīḍitaḥ //
                <span class="ref">NsP_7.71</span></p>
            
            
            <p id="NsP_7.72">
               iti tena jito mṛtyur mārkaṇḍeyena dhīmatā <br />
               prasanne puṇḍarīkākṣe nṛsiṃhe nāsti durlabham //
                <span class="ref">NsP_7.72</span></p>
            
            
            <p id="NsP_7.73">
               mṛtyuṃjayam idaṃ puṇyaṃ mṛtyupraśamanaṃ śubham <br />
               mārkaṇḍeyahitārthāya svayaṃ viṣṇur uvāca ha //
                <span class="ref">NsP_7.73</span></p>
            
            
            <p id="NsP_7.74">
               ya idaṃ paṭhete bhaktyā trikālaṃ niyataḥ śuciḥ <br />
               nākāle tasya mṛtyuḥ syān narasyācyutacetasaḥ //
                <span class="ref">NsP_7.74</span></p>
            
            
            <p id="NsP_7.75">
               hṛtpadmamadhye puruṣaṃ purāṇaṃ nārāyaṇaṃ śāśvatam ādidevam <br />
               saṃcintya sūryād api rājamānaṃ mṛtyuṃ sa yogī jitavāṃs tadaiva //
                <span class="ref">NsP_7.75</span></p>
            
            
            <p>|| iti śrīnarasiṃhapurāṇe mārkaṇḍeyamṛtyuṃjayo nāma saptamo 'dhyāyaḥ || NarP 7 ||</p>
            
            </div>
         
         <div id="d1e6920">
            śrīvyāsa uvāca:
            
            <p id="NsP_8.1">
               mṛtyuś ca kiṃkarāś caiva viṣṇudūtaiḥ prapīḍitāḥ <br />
               svarājñas te 'nu nirveśaṃ gatvā te cukruśur bhṛśam //
                <span class="ref">NsP_8.1</span></p>
            
            mṛtyukiṃkarā ūcuḥ:
            
            <p id="NsP_8.2">
               śṛṇu rājan vaco 'smākaṃ tavāgre yad bravīmahe <br />
               tvadādeśād vayaṃ gatvā mṛtyuṃ saṃsthāpya dūrataḥ //
                <span class="ref">NsP_8.2</span></p>
            
            
            <p id="NsP_8.3">
               brāhmaṇasya samīpaṃ ca bhṛgoḥ pautrasya sattama <br />
               taṃ dhyāyamānaṃ kamapi devam ekāgramānasam //
                <span class="ref">NsP_8.3</span></p>
            
            
            <p id="NsP_8.4">
               gantuṃ na śaktās tatpārśvaṃ vayaṃ sarve mahāmate <br />
               yāvat tāvan mahākāyaiḥ puruṣair muśalair hatāḥ //
                <span class="ref">NsP_8.4</span></p>
            
            
            <p id="NsP_8.5">
               vayaṃ nivṛttās tad vīkṣya mṛtyus tatra gataḥ punaḥ <br />
               asmān nirbhartsya tatrāyaṃ tair narair muśalair hataḥ //
                <span class="ref">NsP_8.5</span></p>
            
            
            <p id="NsP_8.6">
               evam atra tam ānetuṃ brāhmaṇaṃ tapasi sthitam <br />
               aśaktā vayam evātra mṛtyunā saha vai prabho //
                <span class="ref">NsP_8.6</span></p>
            
            
            <p id="NsP_8.7">
               tad bravīhi mahābhāga yad brahma brāhmaṇasya tu <br />
               devaṃ kaṃ dhyāyate vipraḥ ke vā te yair hatā vayam //
                <span class="ref">NsP_8.7</span></p>
            
            vyāsa uvāca:
            
            <p id="NsP_8.8">
               ityuktaḥ kiṃkaraiḥ sarvair mṛtyunā ca mahāmate <br />
               dhyātvā kṣaṇaṃ mahābuddhiḥ prāha vaivasvato yamaḥ //
                <span class="ref">NsP_8.8</span></p>
            
            yama uvāca:
            
            <p id="NsP_8.9">
               śṛṇvantu kiṃkarāḥ sarve mṛtyuś cānye ca me vacaḥ <br />
               satyam etat pravakṣyāmi jñānaṃ yad yogamārgataḥ //
                <span class="ref">NsP_8.9</span></p>
            
            
            <p id="NsP_8.10">
               bhṛgoḥ pautro mahābhāgo mārkaṇḍeyo mahāmatiḥ <br />
               sa jñātvādyātmanaḥ kālaṃ gato mṛtyujigīṣayā //
                <span class="ref">NsP_8.10</span></p>
            
            
            <p id="NsP_8.11">
               bhṛguṇoktena mārgeṇa sa tepe paramaṃ tapaḥ <br />
               harim ārādhya medhāvī japan vai dvādaśākṣaram //
                <span class="ref">NsP_8.11</span></p>
            
            
            <p id="NsP_8.12">
               ekāgreṇaiva manasā dhyāyate hṛdi keśavam <br />
               satataṃ yogayuktas tu sa munis tatra kiṃkarāḥ //
                <span class="ref">NsP_8.12</span></p>
            
            
            <p id="NsP_8.13">
               haridhyānamahādīkṣābalaṃ tasya mahāmuneḥ <br />
               nānyad vai prāptakālasya balaṃ paśyāmi kiṃkarāḥ //
                <span class="ref">NsP_8.13</span></p>
            
            
            <p id="NsP_8.14">
               hṛdisthe puṇḍarīkākṣe satataṃ bhaktavatsale <br />
               paśyan taṃ viṣṇubhūtaṃ nu ko hi syāt keśavāśrayam //
                <span class="ref">NsP_8.14</span></p>
            
            
            <p id="NsP_8.15">
               te 'pi vai puruṣā viṣṇor yair yūyaṃ tāḍitā bhṛśam <br />
               ata ūrdhvaṃ na gantavyaṃ yatra vai vaiṣṇavāḥ sthitāḥ //
                <span class="ref">NsP_8.15</span></p>
            
            
            <p id="NsP_8.16">
               na citraṃ tāḍanaṃ tatra ahaṃ manye mahātmabhiḥ <br />
               bhavatāṃ jīvanaṃ citraṃ yakṣair dattaṃ kṛpālubhiḥ //
                <span class="ref">NsP_8.16</span></p>
            
            
            <p id="NsP_8.17">
               nārāyaṇaparaṃ vipraṃ kas taṃ vīkṣitum utsahet <br />
               yuṣmābhiś ca mahāpāpair mārkaṇḍeyaṃ haripriyam <br />
               samānetuṃ kṛto yatnaḥ samīcīnaṃ na tat kṛtam //
                <span class="ref">NsP_8.17</span></p>
            
            
            <p id="NsP_8.18">
               narasiṃhaṃ mahādevaṃ ye narāḥ paryupāsate <br />
               teṣāṃ pārśve na gantavyaṃ yuṣmābhir mama śāsanāt //
                <span class="ref">NsP_8.18</span></p>
            
            śrīvyāsa uvāca:
            
            <p id="NsP_8.19">
               sa evaṃ kiṃkarān uktvā mṛtyuṃ ca purataḥ sthitam <br />
               yamo nirīkṣya ca janaṃ narakasthaṃ prapīḍitam //
                <span class="ref">NsP_8.19</span></p>
            
            
            <p id="NsP_8.20">
               kṛpayā parayā yukto viṣṇubhaktyā viśeṣataḥ <br />
               janasyānugrahārthāya tenoktāś ca giraḥ śṛṇu //
                <span class="ref">NsP_8.20</span></p>
            
            
            <p id="NsP_8.21">
               narake pacyamānasya yamena paribhāṣitam <br />
               kiṃ tvayā nārcito devaḥ keśavaḥ kleśanāśanaḥ //
                <span class="ref">NsP_8.21</span></p>
            
            
            <p id="NsP_8.22">
               udakenāpy alābhe tu dravyāṇāṃ pūjitaḥ prabhuḥ <br />
               yo dadāti svakaṃ lokaṃ sa tvayā kiṃ na pūjitaḥ //
                <span class="ref">NsP_8.22</span></p>
            
            
            <p id="NsP_8.23">
               narasiṃho hṛṣīkeśaḥ puṇḍarīkanibhekṣaṇaḥ <br />
               smaraṇān muktido nṛṇāṃ sa tvayā kiṃ na pūjitaḥ //
                <span class="ref">NsP_8.23</span></p>
            
            
            <p id="NsP_8.24">
               ity uktvā nārakān sarvān punar āha sa kiṃkarān <br />
               vaivasvato yamaḥ sākṣād viṣṇubhaktisamanvitaḥ //
                <span class="ref">NsP_8.24</span></p>
            
            
            <p id="NsP_8.25">
               nāradāya sa viśvātmā prāhaivaṃ viṣṇur avyayaḥ <br />
               anyebhyo vaiṣṇavebhyaś ca siddhebhyaḥ satataṃ śrutam //
                <span class="ref">NsP_8.25</span></p>
            
            
            <p id="NsP_8.26">
               tad vaḥ prītyā pravakṣyāmi harivākyam anuttamam <br />
               śikṣārthaṃ kiṃkarāḥ sarve śṛṇuta praṇatā hareḥ //
                <span class="ref">NsP_8.26</span></p>
            
            
            <p id="NsP_8.27">
               he kṛṣṇa kṛṣṇa kṛṣṇeti yo māṃ smarati nityaśaḥ <br />
               jalaṃ bhittvā yathā padmaṃ narakād uddharāmy aham //
                <span class="ref">NsP_8.27</span></p>
            
            
            <p id="NsP_8.28">
               puṇḍarīkākṣa deveśa narasiṃha trivikrama <br />
               tvām ahaṃ śaraṇaṃ prāpta iti yas taṃ samuddhare //
                <span class="ref">NsP_8.28</span></p>
            
            
            <p id="NsP_8.29">
               tvāṃ prapanno 'smi śaraṇaṃ devadeva janārdana <br />
               iti yaḥ śaraṇaṃ prāptas taṃ kleśād uddharāmy aham //
                <span class="ref">NsP_8.29</span></p>
            
            vyāsa uvāca:
            
            <p id="NsP_8.30">
               ity udīritam ākarṇya harivākyaṃ yamena ca <br />
               nārakāḥ kṛṣṇa kṛṣṇeti nārasiṃheti cukruśuḥ //
                <span class="ref">NsP_8.30</span></p>
            
            
            <p id="NsP_8.31">
               yathā yathā harer nāma kīrtayanty atra nārakāḥ <br />
               tathā tathā harer bhaktim udvahanto 'bruvann idam //
                <span class="ref">NsP_8.31</span></p>
            
            nārakā ūcuḥ:
            
            <p id="NsP_8.32">
               oṃ namo bhagavate tasmai keśavāya mahātmane <br />
               yannāmakīrtanāt sadyo narakāgniḥ praśāmyati //
                <span class="ref">NsP_8.32</span></p>
            
            
            <p id="NsP_8.33">
               bhaktapriyāya devāya rakṣāya haraye namaḥ <br />
               lokanāthāya śāntāya yajñeśāyādimūrtaye //
                <span class="ref">NsP_8.33</span></p>
            
            
            <p id="NsP_8.34">
               anantāyāprameyāya narasiṃhāya te namaḥ <br />
               nārāyaṇāya gurave śaṅkhacakragadābhṛte //
                <span class="ref">NsP_8.34</span></p>
            
            
            <p id="NsP_8.35">
               vedapriyāya mahate vikramāya namo namaḥ <br />
               vārāhāyāpratarkyāya vedāṅgāya mahībhṛte //
                <span class="ref">NsP_8.35</span></p>
            
            
            <p id="NsP_8.36">
               namo dyutimate nityaṃ brāhmaṇāya namo namaḥ <br />
               vāmanāya bahujñāya vedavedāṅgadhāriṇe //
                <span class="ref">NsP_8.36</span></p>
            
            
            <p id="NsP_8.37">
               balibandhanadakṣāya vedapālāya te namaḥ <br />
               viṣṇave suranāthāya vyāpine paramātmane //
                <span class="ref">NsP_8.37</span></p>
            
            
            <p id="NsP_8.38">
               caturbhujāya śuddhāya śuddhadravyāya te namaḥ <br />
               jāmadagnyāya rāmāya duṣṭakṣatrāntakāriṇe //
                <span class="ref">NsP_8.38</span></p>
            
            
            <p id="NsP_8.39">
               rāmāya rāvaṇāntāya namas tubhyaṃ mahātmane <br />
               asmān uddhara govinda pūtigandhān namo 'stu te //
                <span class="ref">NsP_8.39</span></p>
            
            vyāsa uvāca:
            
            <p id="NsP_8.40">
               iti saṃkīrtite viṣṇau nārakair bhaktipūrvakam <br />
               tadā sā nārakī pīḍā gatā teṣāṃ mahātmanām //
                <span class="ref">NsP_8.40</span></p>
            
            
            <p id="NsP_8.41">
               kṛṣṇarūpadharāḥ sarve divyavastravibhūṣitāḥ <br />
               divyagandhānuliptāṅgā divyābharaṇabhūṣitāḥ //
                <span class="ref">NsP_8.41</span></p>
            
            
            <p id="NsP_8.42">
               tān āropya vimāneṣu divyeṣu haripūruṣāḥ <br />
               tarjayitvā yamabhaṭān nītās te keśavālayam //
                <span class="ref">NsP_8.42</span></p>
            
            
            <p id="NsP_8.43">
               nārakeṣu ca sarveṣu nīteṣu haripūruṣaiḥ <br />
               viṣṇulokaṃ yamo bhūyo namaś cakre tadā harim //
                <span class="ref">NsP_8.43</span></p>
            
            
            <p id="NsP_8.44">
               yannāmakīrtanād yātā nārakāḥ keśavālayam <br />
               taṃ namāmi sadā devaṃ narasiṃham ahaṃ gurum //
                <span class="ref">NsP_8.44</span></p>
            
            
            <p id="NsP_8.45">
               tasya vai narasiṃhasya viṣṇor amitatejasaḥ <br />
               praṇāmaṃ ye 'pi kurvanti tebhyo 'pīha namo namaḥ //
                <span class="ref">NsP_8.45</span></p>
            
            
            <p id="NsP_8.46">
               dṛṣṭvā praśāntaṃ narakāgnim ugraṃ yantrādi sarvaṃ viparītam atra <br />
               punaḥ sa śikṣārtham athātmadūtān yamo hi vaktuṃ kṛtavān manaḥ svayam //
                <span class="ref">NsP_8.46</span></p>
            
            
            <p>|| iti śrīnarasiṃhapurāṇe yamagītā nāmāṣṭamo 'dhyāyaḥ || NarP 8 ||</p>
            
            </div>
         
         <div id="d1e7831">
            śrīvyāsa uvāca:
            
            <p id="NsP_9.1">
               svapuruṣam abhivīkṣya pāśahastaṃ vadati yamaḥ kila tasya karṇamūle <br />
               parihara madhusūdanaprapannān prabhur aham anyanṛṇāṃ na vaiṣṇavānām //
                <span class="ref">NsP_9.1</span></p>
            
            
            <p id="NsP_9.2">
               aham amaragaṇārcitena dhātrā yama iti lokahitāhite niyuktaḥ <br />
               hariguruvimukhān praśāsmi martyān haricaraṇapraṇatān namas karomi //
                <span class="ref">NsP_9.2</span></p>
            
            
            <p id="NsP_9.3">
               sugatim abhilaṣāmi vāsudevād aham api bhāgavate sthitāntarātmā <br />
               madhuvadhavaśago 'smi na svatantraḥ prabhavati saṃyamane mamāpi kṛṣṇaḥ //
                <span class="ref">NsP_9.3</span></p>
            
            
            <p id="NsP_9.4">
               bhagavati vimukhasya nāsti siddhir viṣam amṛtaṃ bhavatīti nedam asti <br />
               varṣaśatam apīha pacyamānaṃ vrajati na kāñcanatām ayaḥ kadācit //
                <span class="ref">NsP_9.4</span></p>
            
            
            <p id="NsP_9.5">
               na hi śaśikaluṣacchaviḥ kadācid viramati no ravitām upaiti candraḥ <br />
               bhagavati ca harāv ananyacetā bhṛśamalino 'pi virājate manuṣyaḥ //
                <span class="ref">NsP_9.5</span></p>
            
            
            <p id="NsP_9.6">
               mahad api suvicārya lokatattvaṃ bhagavadupāstim ṛte na siddhir asti <br />
               suragurusudṛḍhaprasādadau tau haricaraṇau smaratāpavargahetoḥ //
                <span class="ref">NsP_9.6</span></p>
            
            
            <p id="NsP_9.7">
               śubham idam upalabhya mānuṣatvaṃ sukṛtaśatena vṛthendriyārthahetoḥ <br />
               ramayati kurute na mokṣamārgaṃ dahayati candanam āśu bhasmahetoḥ //
                <span class="ref">NsP_9.7</span></p>
            
            
            <p id="NsP_9.8">
               mukulitakarakuḍmalaiḥ surendraiḥ satatanamaskṛtapādapaṅkajo yaḥ <br />
               avihatagataye sanātanāya jagati janiṃ harate namo 'grajāya //
                <span class="ref">NsP_9.8</span></p>
            
            
            <p id="NsP_9.9">
               yamāṣṭakam idaṃ puṇyaṃ paṭhate yaḥ śṛṇoti vā <br />
               mucyate sarvapāpebhyo viṣṇulokaṃ sa gacchati //
                <span class="ref">NsP_9.9</span></p>
            
            
            <p id="NsP_9.10">
               itīdam uktaṃ yamavākyam uttamaṃ mayādhunā te haribhaktivardhanam <br />
               punaḥ pravakṣyāmi purātanīṃ kathāṃ bhṛgos tu pautreṇa ca yā purā kṛtā //
                <span class="ref">NsP_9.10</span></p>
            
            
            <p>|| iti śrīnarasiṃhapurāṇe navamo 'dhyāyaḥ || NarP 9 ||</p>
            
            </div>
         
         <div id="d1e8031">
            śrivyāsa uvāca:
            
            <p id="NsP_10.1">
               jitvaivam ātmano mṛtyuṃ tapasā śaṃsitavrataḥ <br />
               sa jagāma pitur gehaṃ mārkaṇḍeyo mahāmatiḥ //
                <span class="ref">NsP_10.1</span></p>
            
            
            <p id="NsP_10.2">
               kṛtvā vivāhaṃ dharmeṇa bhṛgor vākyaviśeṣataḥ <br />
               sa vedaśirasaṃ putram utpādya ca vidhānataḥ //
                <span class="ref">NsP_10.2</span></p>
            
            
            <p id="NsP_10.3">
               iṣṭvā yajñais tu deveśaṃ nārāyaṇam anāmayam <br />
               śrāddhena tu pitṛn iṣṭvā annadānena cātithīn //
                <span class="ref">NsP_10.3</span></p>
            
            
            <p id="NsP_10.4">
               prayāgam āsādya punaḥ snātvā tīrthe garīyasi <br />
               mārkaṇḍeyo mahātejās tepe vaṭatale tapaḥ //
                <span class="ref">NsP_10.4</span></p>
            
            
            <p id="NsP_10.5">
               yasya prasādena purā jitavān mṛtyum ātmanaḥ <br />
               taṃ devaṃ draṣṭum icchan yaḥ sa tepe paramaṃ tapaḥ //
                <span class="ref">NsP_10.5</span></p>
            
            
            <p id="NsP_10.6">
               vāyubhakṣaś ciraṃ kālaṃ tapasā śoṣayaṃs tanum <br />
               ekadā tu mahātejā mārkaṇḍeyo mahāmatiḥ //
                <span class="ref">NsP_10.6</span></p>
            
            
            <p id="NsP_10.7">
               ārādhya mādhavaṃ devaṃ gandhapuṣpādibhiḥ śubhaiḥ <br />
               agre vyagramanāḥ sthitvā hṛdaye tam anusmaran <br />
               śaṅkhacakragadāpāṇiṃ tuṣṭāva garuḍadhvajam //
                <span class="ref">NsP_10.7</span></p>
            
            mārkaṇḍeya uvāca:
            
            <p id="NsP_10.8">
               naraṃ nṛsiṃhaṃ naranātham acyutaṃ pralambabāhuṃ kamalāyatekṣaṇam <br />
               kṣitīśvarair arcitapādapaṅkajaṃ namāmi viṣṇuṃ puruṣaṃ purātanam //
                <span class="ref">NsP_10.8</span></p>
            
            
            <p id="NsP_10.9">
               jagatpatiṃ kṣīrasamudramandiraṃ taṃ śārṅgapāṇiṃ munivṛndavanditam <br />
               śriyaḥ patiṃ śrīdharam īśam īśvaraṃ namāmi govindam anantavarcasam //
                <span class="ref">NsP_10.9</span></p>
            
            
            <p id="NsP_10.10">
               ajaṃ vareṇyaṃ janaduḥkhanāśanaṃ guruṃ purāṇaṃ puruṣottamaṃ prabhum <br />
               sahasrasūryadyutimantam acyutaṃ namāmi bhaktyā harim ādyamādhavam //
                <span class="ref">NsP_10.10</span></p>
            
            
            <p id="NsP_10.11">
               puraskṛtaṃ puṇyavatāṃ parāṃ gatiṃ kṣitīśvaraṃ lokapatim prajāpatim <br />
               paraṃ parāṇām api kāraṇaṃ hariṃ namāmi lokatrayakarmasākṣiṇam //
                <span class="ref">NsP_10.11</span></p>
            
            
            <p id="NsP_10.12">
               bhoge tv anantasya payodadhau suraḥ purā hi śete bhagavān anādikṛt <br />
               kṣīrodavīcīkaṇikāmbunokṣitaṃ taṃ śrīnivāsaṃ praṇato 'smi keśavam //
                <span class="ref">NsP_10.12</span></p>
            
            
            <p id="NsP_10.13">
               yo nārasiṃhaṃ vapur āsthito mahān suro murārir madhukaiṭabhāntakṛt <br />
               samastalokārtiharaṃ hiraṇyakaṃ namāmi viṣṇuṃ satataṃ namāmi tam //
                <span class="ref">NsP_10.13</span></p>
            
            
            <p id="NsP_10.14">
               anantam avyaktam atīndriyaṃ vibhuṃ sve sve hi rūpe svayam eva saṃsthitam <br />
               yogeśvarair eva sadā namaskṛtaṃ namāmi bhaktyā satataṃ janārdanam //
                <span class="ref">NsP_10.14</span></p>
            
            
            <p id="NsP_10.15">
               ānandam ekaṃ virajaṃ vidātmakaṃ vṛndālayaṃ yogibhir eva pūjitam <br />
               aṇor aṇīyāṃsam avṛddhim akṣayaṃ namāmi bhaktapriyam īśvaraṃ harim //
                <span class="ref">NsP_10.15</span></p>
            
            śrīvyāsa uvāca:
            
            <p id="NsP_10.16">
               iti stotrāvasāne taṃ vāg uvācāśarīriṇī <br />
               mārkaṇḍeyaṃ mahābhāgaṃ tīrthe 'nu tapasi sthitam //
                <span class="ref">NsP_10.16</span></p>
            
            
            <p id="NsP_10.17">
               kimarthaṃ kliśyate brahmaṃs tvayā yo naiva dṛśyate <br />
               mādhavaḥ sarvatīrtheṣu yāvan na snānam ācareḥ //
                <span class="ref">NsP_10.17</span></p>
            
            
            <p id="NsP_10.18">
               ityuktaḥ sarvatīrtheṣu snātvovāca mahāmatiḥ <br />
               kṛtvā kṛtvā sarvatīrthe snānaṃ caiva kṛtaṃ bhavet <br />
               tad vada tvaṃ mama prītyā yo 'si so 'si namo 'stu te //
                <span class="ref">NsP_10.18</span></p>
            
            vāg uvāca:
            
            <p id="NsP_10.19">
               stotreṇānena viprendra stuhi nārāyaṇaṃ prabhum <br />
               nānyathā sarvatīrthānāṃ phalaṃ prāpsyasi suvrata //
                <span class="ref">NsP_10.19</span></p>
            
            mārkaṇḍeya uvāca:
            
            <p id="NsP_10.20">
               tad evākhyāhi bhagavan stotraṃ tīrthaphalapradam <br />
               yena japtena sakalaṃ tīrthasnānaphalaṃ labhet //
                <span class="ref">NsP_10.20</span></p>
            
            vāg uvāca:
            
            <p id="NsP_10.21">
               jaya jaya devadeva jaya mādhava keśava <br />
               jaya padmapalāśākṣa jaya govinda gopate //
                <span class="ref">NsP_10.21</span></p>
            
            
            <p id="NsP_10.22">
               jaya jaya padmanābha jaya vaikuṇṭha vāmana <br />
               jaya padma hṛṣīkeśa jaya dāmodarācyuta //
                <span class="ref">NsP_10.22</span></p>
            
            
            <p id="NsP_10.23">
               jaya padmeśvarānanta jaya lokaguro jaya <br />
               jaya śaṅkhagadāpāṇe jaya bhūdharasūkara //
                <span class="ref">NsP_10.23</span></p>
            
            
            <p id="NsP_10.24">
               jaya yajñeśa vārāha jaya bhūdhara bhūmipa <br />
               jaya yogeśa yogajña jaya yogapravarttaka //
                <span class="ref">NsP_10.24</span></p>
            
            
            <p id="NsP_10.24">
               jaya yogapravarttaka jaya dharmapravarttaka <br />
               kṛtapriya jaya jaya yajñeśa yajñāṅga jaya //
                <span class="ref">NsP_10.24</span></p>
            
            
            <p id="NsP_10.26">
               jaya vandita saddvija jaya nāradasiddhida <br />
               jaya puṇyavatāṃ geha jaya vaidikabhājana //
                <span class="ref">NsP_10.26</span></p>
            
            
            <p id="NsP_10.27">
               jaya jaya caturbhuja jayadeva jaya daityabhayāvaha <br />
               jaya sarvajña sarvātman jaya śaṃkara śāśvata //
                <span class="ref">NsP_10.27</span></p>
            
            
            <p id="NsP_10.28">
               jaya viṣṇo mahādeva jaya nityam adhokṣaja <br />
               prasādaṃ kuru deveśa darśayādya svakāṃ tanum //
                <span class="ref">NsP_10.28</span></p>
            
            vyāsa uvāca:
            
            <p id="NsP_10.29">
               ity evaṃ kīrtite tena mārkaṇḍeyena dhīmatā <br />
               prādur babhūva bhagavān pītavāsā janārdanaḥ //
                <span class="ref">NsP_10.29</span></p>
            
            
            <p id="NsP_10.30">
               śaṅkhacakragadāpāṇiḥ sarvābharaṇabhūṣitaḥ <br />
               tejasā dyotayan sarvā diśo viṣṇuḥ sanātanaḥ //
                <span class="ref">NsP_10.30</span></p>
            
            
            <p id="NsP_10.31">
               taṃ dṛṣṭvā sahasā bhūmau ciraprārthitadarśanam <br />
               prayātaḥ śirasā vaśyo bhaktyā sa bhṛgunandanaḥ //
                <span class="ref">NsP_10.31</span></p>
            
            
            <p id="NsP_10.32">
               nipatyotpatya ca punaḥ punaḥ sāṅgaṃ mahāmanāḥ <br />
               prabaddhasaṃpuṭakaro govindaṃ purataḥ stuvan //
                <span class="ref">NsP_10.32</span></p>
            
            mārkaṇḍeya uvāca:
            
            
            <p id="NsP_10.33">namo 'stu te devadeva mahācitta mahākāya mahāprājña mahādeva mahākīrte brahmendracandrarudrārcitapādayugala
               śrīpadmahasta saṃmarditadaityadeha || <span class="ref">(NsP_10.33)</span></p>
            
            
            <p id="NsP_10.34">anantabhogaśayanārpitasarvāṅga sanakasanandanasanatkumārādyair yogibhir nāsāgranyastalocanair
               anavaratam abhicintitamokṣatattva |
               gandharvavidyādharayakṣakiṃnarakiṃpuruṣair aharaho gīyamānadivyayaśaḥ || <span class="ref">(NsP_10.34)</span></p>
            
            
            <p id="NsP_10.35">nṛsiṃha nārāyaṇa padmanābha govinda govardhanaguhānivāsa yogīśvara deveśvara jaleśvara
               maheśvara || <span class="ref">(NsP_10.35)</span></p>
            
            
            <p id="NsP_10.36">yogadhara mahāmāyādhara vidyādhara yaśodhara kīrtidhara triguṇanivāsa tritattvadhara
               tretāgnidhara || <span class="ref">(NsP_10.36)</span></p>
            
            
            <p id="NsP_10.37">trivedabhāk triniketa trisuparṇa tridaṇḍadhara || <span class="ref">(NsP_10.37)</span></p>
            
            
            <p id="NsP_10.38">snigdhameghābhārcitadyutivirājita pītāmbaradhara kirīṭakaṭakakeyūrahāramaṇiratnāṃśudīptividyotitasarvadiśa
               || <span class="ref">(NsP_10.38)</span></p>
            
            
            <p id="NsP_10.39">kanakamaṇikuṇḍalamaṇḍitagaṇḍasthala madhusūdana viśvamūrte || <span class="ref">(NsP_10.39)</span></p>
            
            
            <p id="NsP_10.40">lokanātha yajñeśvara yajñapriya tejomaya bhaktipriya vāsudeva duritāpahārārādhya puruṣottama
               namo 'stu te || <span class="ref">(NsP_10.40)</span></p>
            
            vyāsa uvāca:
            
            <p id="NsP_10.41">
               ity udīritam ākarṇya bhagavāṃs tu janārdanaḥ <br />
               devadevaḥ prasannātmā mārkaṇḍeyam uvāca ha //
                <span class="ref">NsP_10.41</span></p>
            
            śrībhagavān uvāca:
            
            <p id="NsP_10.42">
               tuṣṭo 'smi bhavato vatsa tapasā mahatā punaḥ <br />
               stotrair api mahābuddhe naṣṭapāpo 'si sāṃpratam //
                <span class="ref">NsP_10.42</span></p>
            
            
            <p id="NsP_10.43">
               varaṃ varaya viprendra varado 'haṃ tavāgrataḥ <br />
               nātaptatapasā brahman draṣṭuṃ sādhyo 'ham añjasā //
                <span class="ref">NsP_10.43</span></p>
            
            mārkaṇḍeya uvāca:
            
            <p id="NsP_10.44">
               kṛtakṛtyo 'smi deveśa sāṃprataṃ tava darśanāt <br />
               tvadbhaktim acalām ekāṃ mama dehi jagatpate //
                <span class="ref">NsP_10.44</span></p>
            
            
            <p id="NsP_10.45">
               yadi prasanno bhagavan mama mādhava śrīpate <br />
               cirāyuṣyaṃ hṛṣīkeśa yena tvāṃ ciram arcaye //
                <span class="ref">NsP_10.45</span></p>
            
            śrībhagavān uvāca:
            
            <p id="NsP_10.46">
               mṛtyus te nirjitaḥ pūrve cirāyus tvaṃ ca labdhavān <br />
               bhaktir astv acalā te me vaiṣṇavī muktidāyinī //
                <span class="ref">NsP_10.46</span></p>
            
            
            <p id="NsP_10.47">
               idaṃ tīrthaṃ mahābhāga tvannāmnā khyātim eṣyati <br />
               punas tvaṃ drakṣyase māṃ vai kṣīrābdhau yogaśāyinam //
                <span class="ref">NsP_10.47</span></p>
            
            vyāsa uvāca:
            
            <p id="NsP_10.48">
               ity uktvā puṇḍarīkākṣas tatraivāntar adhīyata <br />
               mārkaṇḍeyo 'pi dharmātmā cintayan madhusūdanam //
                <span class="ref">NsP_10.48</span></p>
            
            
            <p id="NsP_10.49">
               arcayan devadeveśaṃ japan śuddhaṃ namann api <br />
               vedaśāstrāṇi puṇyāni purāṇāny akhilāni ca //
                <span class="ref">NsP_10.49</span></p>
            
            
            <p id="NsP_10.50">
               munīnāṃ bhāvayām āsa gāthāś caiva tapodhanaḥ <br />
               itihāsāni puṇyāni pitṛtattvaṃ ca sattamaḥ //
                <span class="ref">NsP_10.50</span></p>
            
            
            <p id="NsP_10.51">
               tataḥ kadācit puruṣottamoktaṃ vacaḥ smaran śāstravidāṃ variṣṭhaḥ <br />
               bhraman samudraṃ sa jagāma draṣṭuṃ hariṃ sureśaṃ munir ugratejāḥ //
                <span class="ref">NsP_10.51</span></p>
            
            
            <p id="NsP_10.52">
               śrameṇa yuktaś cirakālasaṃbhramād bhṛgoḥ sa pautro haribhaktim udvahan <br />
               kṣīrābdhim āsādya hariṃ sureśaṃ nāgendrabhoge kṛtanidram aikṣata //
                <span class="ref">NsP_10.52</span></p>
            
            
            <p>|| iti śrīnarasiṃhapurāṇe mārkaṇḍeyacaritre daśamo 'dhyāya || NarP 10 ||</p>
            
            </div>
         
         <div id="d1e8949">
            vyāsa uvāca:
            
            <p id="NsP_11.1">
               praṇipatya jagannāthaṃ carācaraguruṃ harim <br />
               mārkaṇḍeyo 'bhituṣṭāva bhogaparyaṅkaśāyinam //
                <span class="ref">NsP_11.1</span></p>
            
            mārkaṇḍeya uvāca:
            
            <p id="NsP_11.2">
               prasīda bhagavan viṣṇo prasīda puruṣottama <br />
               prasīda devadeveśa prasīda garuḍadhvaja //
                <span class="ref">NsP_11.2</span></p>
            
            
            <p id="NsP_11.3">
               prasīda viṣṇo lakṣmīśa prasīda dharaṇīdhara <br />
               prasīda lokanāthādya prasīda parameśvara //
                <span class="ref">NsP_11.3</span></p>
            
            
            <p id="NsP_11.4">
               prasīda sarvadeveśa prasīda kamalekṣaṇa <br />
               prasīda mandaradhara prasīda madhusūdana //
                <span class="ref">NsP_11.4</span></p>
            
            
            <p id="NsP_11.5">
               prasīda subhagākānta prasīda bhuvanādhipa <br />
               prasīdādya mahādeva prasīda mama keśava //
                <span class="ref">NsP_11.5</span></p>
            
            
            <p id="NsP_11.6">
               jaya kṛṣṇa jayācintya jaya viṣṇo jayāvyaya <br />
               jaya viśva jayāvyakta jaya viṣṇo namo 'stu te //
                <span class="ref">NsP_11.6</span></p>
            
            
            <p id="NsP_11.7">
               jaya deva jayājeya jaya satya jayākṣara <br />
               jaya kāla jayeśāna jaya sarva namo 'stu te //
                <span class="ref">NsP_11.7</span></p>
            
            
            <p id="NsP_11.8">
               jaya yajñapate nātha jaya viśvapate vibho <br />
               jaya bhūtapate nātha jaya sarvapate vibho //
                <span class="ref">NsP_11.8</span></p>
            
            
            <p id="NsP_11.9">
               jaya viśvapate nātha jaya dakṣa namo 'stu te <br />
               jaya pāpaharānanta jaya janmajarāpaha //
                <span class="ref">NsP_11.9</span></p>
            
            
            <p id="NsP_11.10">
               jaya bhadrātibhadreśa jaya bhadra namo 'stu te <br />
               jaya kāmada kākutstha jaya mānada mādhava //
                <span class="ref">NsP_11.10</span></p>
            
            
            <p id="NsP_11.11">
               jaya śaṃkara deveśa jaya śrīśa namo 'stu te <br />
               jaya kuṅkumaraktābha jaya paṅkajalocana //
                <span class="ref">NsP_11.11</span></p>
            
            
            <p id="NsP_11.12">
               jaya candanaliptāṅga jaya rāma namo 'stu te <br />
               jaya deva jagannātha jaya devakinandana //
                <span class="ref">NsP_11.12</span></p>
            
            
            <p id="NsP_11.13">
               jaya sarvaguro jñeya jaya śaṃbho namo 'stu te <br />
               jaya sundara padmābha jaya sundarivallabha <br />
               jaya sundarasarvāṅga jaya vandya namo 'stu te //
                <span class="ref">NsP_11.13</span></p>
            
            
            <p id="NsP_11.14">
               jaya sarvada sarveśa jaya śarmada śāśvata <br />
               jaya kāmada bhaktānāṃ prabhaviṣṇo namo 'stu te //
                <span class="ref">NsP_11.14</span></p>
            
            
            <p id="NsP_11.15">
               namaḥ kamalanābhāya namaḥ kamalamāline <br />
               lokanātha namas te 'stu vīrabhadra namo 'stu te //
                <span class="ref">NsP_11.15</span></p>
            
            
            <p id="NsP_11.16">
               namas trailokyanāthāya caturmūrte jagatpate <br />
               namo devādhidevāya namo nārāyaṇāya te //
                <span class="ref">NsP_11.16</span></p>
            
            
            <p id="NsP_11.17">
               namas te vāsudevāya namas te pītavāsase <br />
               namas te narasiṃhāya namas te śārṅgadhāriṇe //
                <span class="ref">NsP_11.17</span></p>
            
            
            <p id="NsP_11.18">
               namaḥ kṛṣṇāya rāmāya namaś cakrāyudhāya ca <br />
               namaḥ śivāya devāya namas te bhuvaneśvara //
                <span class="ref">NsP_11.18</span></p>
            
            
            <p id="NsP_11.19">
               namo vedāntavedyāya namo 'nantāya viṣṇave <br />
               namas te sakalādhyakṣa namas te śrīdharāacyuta //
                <span class="ref">NsP_11.19</span></p>
            
            
            <p id="NsP_11.20">
               lokādhyakṣa jagatpūjya paramātman namo 'stu te <br />
               tvaṃ mātā sarvalokānāṃ tvam eva jagataḥ pitā //
                <span class="ref">NsP_11.20</span></p>
            
            
            <p id="NsP_11.21">
               tvam ārtānāṃ suhṛn mitraṃ priyas tvaṃ prapitāmahaḥ <br />
               tvaṃ gurus tvaṃ gatiḥ sākṣī tvaṃ patis tvaṃ parāyaṇaḥ //
                <span class="ref">NsP_11.21</span></p>
            
            
            <p id="NsP_11.22">
               tvaṃ dhruvas tvaṃ vaṣaṭkartā tvaṃ havis tvaṃ hutāśanaḥ <br />
               tvaṃ śivas tvaṃ vasur dhātā tvaṃ brahmā tvaṃ sureśvaraḥ //
                <span class="ref">NsP_11.22</span></p>
            
            
            <p id="NsP_11.23">
               tvaṃ yamas tvaṃ ravir vāyus tvaṃ jalaṃ tvaṃ dhaneśvaraḥ <br />
               tvaṃ manus tvam ahorātraṃ tvaṃ niśā tvaṃ niśākaraḥ <br />
               tvaṃ dhṛtis tvaṃ śriyaḥ kāntis tvaṃ kṣamā tvaṃ dharādharaḥ //
                <span class="ref">NsP_11.23</span></p>
            
            
            <p id="NsP_11.24">
               tvaṃ kartā jagatām īśas tvaṃ hantā madhusūdana <br />
               tvam eva goptā sarvasya jagatas tvaṃ carācara //
                <span class="ref">NsP_11.24</span></p>
            
            
            <p id="NsP_11.25">
               karaṇaṃ kāraṇaṃ kartā tvam eva parameśvaraḥ <br />
               śaṅkhacakragadāpāṇe bho samuddhara mādhava //
                <span class="ref">NsP_11.25</span></p>
            
            
            <p id="NsP_11.26">
               priya padmapalāśākṣa śeṣaparyaṅkaśāyinam <br />
               tvām eva bhaktyā satataṃ namāmi puruṣottamam //
                <span class="ref">NsP_11.26</span></p>
            
            
            <p id="NsP_11.27">
               śrīvatsāṅka jagadbījaṃ śyāmalaṃ kamalekṣaṇam <br />
               namāmi te vapur deva kalikalmaṣanāśanam //
                <span class="ref">NsP_11.27</span></p>
            
            
            <p id="NsP_11.28">
               lakṣmīdharam udārāṅgaṃ divyamālāvibhūṣitam <br />
               cārupṛṣṭhaṃ mahābāhuṃ cārubhūṣaṇabhūṣitam //
                <span class="ref">NsP_11.28</span></p>
            
            
            <p id="NsP_11.29">
               padmanābhaṃ viśālākṣaṃ padmapattranibhekṣaṇam <br />
               dīrghatuṅgamahāghrāṇaṃ nīlajīmūtasaṃnibham //
                <span class="ref">NsP_11.29</span></p>
            
            
            <p id="NsP_11.30">
               dīrghabāhuṃ suguptāṅgaṃ ratnahārojjvalorasam <br />
               subhrūlalāṭamukuṭaṃ snigdhadantaṃ sulocanam //
                <span class="ref">NsP_11.30</span></p>
            
            
            <p id="NsP_11.31">
               cārubāhuṃ sutāmrauṣṭhaṃ ratnojjvalitakuṇḍalam <br />
               vṛttakaṇṭhaṃ supīnāṃsaṃ sarasaṃ śrīdharaṃ harim //
                <span class="ref">NsP_11.31</span></p>
            
            
            <p id="NsP_11.32">
               sukumāram ajaṃ nityaṃ nīlakuñcitamūrdhajam <br />
               unnatāṃsaṃ mahoraskaṃ karṇāntāyatalocanam //
                <span class="ref">NsP_11.32</span></p>
            
            
            <p id="NsP_11.33">
               hemāravindavadanam indirāyanam īśvaram <br />
               sarvalokavidhātāraṃ sarvapāpaharaṃ harim //
                <span class="ref">NsP_11.33</span></p>
            
            
            <p id="NsP_11.34">
               sarvalakṣaṇasaṃpannaṃ sarvasattvamanoramam <br />
               viṣṇum acyutam īśānam anantaṃ puruṣottamam //
                <span class="ref">NsP_11.34</span></p>
            
            
            <p id="NsP_11.35">
               nato 'smi manasā nityaṃ nārāyaṇam anāmayam <br />
               varadaṃ kāmadaṃ kāntam anantaṃ sūnṛtaṃ śivam //
                <span class="ref">NsP_11.35</span></p>
            
            
            <p id="NsP_11.36">
               namāmi śirasā viṣṇo sadā tvāṃ bhaktavatsala <br />
               asminn ekārṇave ghore vāyuskambhitacañcale //
                <span class="ref">NsP_11.36</span></p>
            
            
            <p id="NsP_11.37">
               anantabhogaśayane sahasraphaṇaśobhite <br />
               vicitraśayane ramye sevite mandavāyunā //
                <span class="ref">NsP_11.37</span></p>
            
            
            <p id="NsP_11.38">
               bhujapañcarasaṃsaktakamalālayasevitam <br />
               iha tvāṃ manasā sarvam idānīṃ dṛṣṭavān aham //
                <span class="ref">NsP_11.38</span></p>
            
            
            <p id="NsP_11.39">
               idānīṃ tu suduḥkhārto māyayā tava mohitaḥ <br />
               ekodake nirālambe naṣṭasthāvarajaṅgame //
                <span class="ref">NsP_11.39</span></p>
            
            
            <p id="NsP_11.40">
               śūnye tamasi duṣpāre duḥkhapaṅke nirāmaye <br />
               śītātapajarārogaśokatṛṣṇādibhiḥ sadā //
                <span class="ref">NsP_11.40</span></p>
            
            
            <p id="NsP_11.41">
               pīḍito 'smi bhṛśaṃ tāta suciraṃ kālam acyuta <br />
               śokamohagrahagrasto vicaran bhavasāgare //
                <span class="ref">NsP_11.41</span></p>
            
            
            <p id="NsP_11.42">
               ihādya vidhinā prāptas tava pādābjasaṃnidhau <br />
               ekārṇave mahāghore dustare duḥkhapīḍitaḥ //
                <span class="ref">NsP_11.42</span></p>
            
            
            <p id="NsP_11.43">
               cirabhramapariśrāntas tvām adya śaraṇaṃ gataḥ <br />
               prasīda sumahāmāya viṣṇo rājīvalocana //
                <span class="ref">NsP_11.43</span></p>
            
            
            <p id="NsP_11.44">
               viśvayone viśālākṣa viśvātman viśvasaṃbhava <br />
               ananyaśaraṇaṃ prāptam ato 'tra kulanandana //
                <span class="ref">NsP_11.44</span></p>
            
            
            <p id="NsP_11.45">
               trāhi māṃ kṛpayā kṛṣṇa śaraṇāgatam āturam <br />
               namas te puṇḍarīkākṣa purāṇapuruṣottama //
                <span class="ref">NsP_11.45</span></p>
            
            
            <p id="NsP_11.46">
               añjanābha hṛṣīkeśa māyāmaya namo 'stu te <br />
               mām uddhara mahābāho magne saṃsārasāgare //
                <span class="ref">NsP_11.46</span></p>
            
            
            <p id="NsP_11.47">
               gahvare dustare duḥkhakliṣṭe kleśamahāgrahaiḥ <br />
               anāthaṃ kṛpaṇaṃ dīnaṃ patitaṃ bhavasāgare <br />
               māṃ samuddhara govinda varadeśa namo 'stu te //
                <span class="ref">NsP_11.47</span></p>
            
            
            <p id="NsP_11.48">
               namas trailokyanāthāya haraye bhūdharāya ca <br />
               devadeva namas te 'stu śrīvallabha namo 'stu te //
                <span class="ref">NsP_11.48</span></p>
            
            
            <p id="NsP_11.49">
               kṛṣṇa kṛṣṇa kṛpālus tvam agatīnāṃ gatir bhavān <br />
               saṃsārārṇavamagnānāṃ prasīda madhusūdana //
                <span class="ref">NsP_11.49</span></p>
            
            
            <p id="NsP_11.50">
               tvām ekam ādyaṃ puruṣaṃ purāṇaṃ jagatpatiṃ kāraṇam acyutaṃ prabhum <br />
               janārdanaṃ janmajarārtināśanaṃ sureśvaraṃ sundaram indirāpatim //
                <span class="ref">NsP_11.50</span></p>
            
            
            <p id="NsP_11.51">
               bṛhadbhujaṃ śyāmalakomalaṃ śubhaṃ varānanaṃ vārijapattranetram <br />
               taraṃgabhaṅgāyatakuntalaṃ hariṃ sukāntam īśaṃ praṇato 'smi śāśvatam //
                <span class="ref">NsP_11.51</span></p>
            
            
            <p id="NsP_11.52">
               sā jihvā yā hariṃ stauti tac cittaṃ yat tvadarpitam <br />
               tāv eva kevalau ślāghyau yau tvatpūjākarau karau //
                <span class="ref">NsP_11.52</span></p>
            
            
            <p id="NsP_11.53">
               janmāntarasahasreṣu yan mayā pātakaṃ kṛtam <br />
               tan me hara tvaṃ govinda vāsudeveti kīrtanāt //
                <span class="ref">NsP_11.53</span></p>
            
            vyāsa uvāca:
            
            <p id="NsP_11.54">
               iti stutas tato viṣṇur mārkaṇḍeyena dhīmatā <br />
               saṃtuṣṭaḥ prāha viśvātmā taṃ muniṃ garuḍadhvajaḥ //
                <span class="ref">NsP_11.54</span></p>
            
            śrībhagavān uvāca:
            
            <p id="NsP_11.55">
               prīto 'smi tapasā vipra stutyā ca bhṛgunandana <br />
               varaṃ vṛṇīṣva bhadraṃ te prārthitaṃ dadmi te varam //
                <span class="ref">NsP_11.55</span></p>
            
            mārkaṇḍeya uvāca:
            
            <p id="NsP_11.56">
               tvatpādapadme deveśa bhaktiṃ me dehi sarvadā <br />
               yadi tuṣṭo mamādya tvam anyad ekaṃ vṛṇomy aham //
                <span class="ref">NsP_11.56</span></p>
            
            
            <p id="NsP_11.57">
               stotreṇānena deveśa yas tvāṃ stoṣyati nityaśaḥ <br />
               svarlokavasatiṃ tasya dehi deva jagatpate //
                <span class="ref">NsP_11.57</span></p>
            
            
            <p id="NsP_11.58">
               dīrghāyuṣṭvaṃ tu yad dattaṃ tvayā me tapyataḥ purā <br />
               tat sarvaṃ saphalaṃ jātam idānīṃ tava darśanāt //
                <span class="ref">NsP_11.58</span></p>
            
            
            <p id="NsP_11.59">
               vastum icchāmi deveśa tava pādābjam arcayan <br />
               atraiva bhagavan nityaṃ janmamṛtyuvivarjitaḥ //
                <span class="ref">NsP_11.59</span></p>
            
            śrībhagavān uvāca:
            
            <p id="NsP_11.60">
               mayy astu te bhṛguśreṣṭha bhaktir avyabhicāriṇī <br />
               bhaktyā muktir bhavaty eva tava kālena sattama //
                <span class="ref">NsP_11.60</span></p>
            
            
            <p id="NsP_11.61">
               yas tv idaṃ paṭhate stotraṃ sāyaṃ prātas taveritam <br />
               mayi bhaktiṃ dṛḍhāṃ kṛtvā mama loke sa modate //
                <span class="ref">NsP_11.61</span></p>
            
            
            <p id="NsP_11.62">
               yatra yatra bhṛguśreṣṭha sthitas tvaṃ māṃ smariṣyasi <br />
               tatra tatra sameṣyāmi dānto bhaktavaśo 'smi bhoḥ //
                <span class="ref">NsP_11.62</span></p>
            
            vyāsa uvāca:
            
            <p id="NsP_11.63">
               ity uktvā taṃ muniśreṣṭhaṃ mārkaṇḍeyaṃ sa mādhavaḥ <br />
               virarāma sa sarvatra paśyan viṣṇuṃ yatas tataḥ //
                <span class="ref">NsP_11.63</span></p>
            
            
            <p id="NsP_11.64">
               iti te kathitaṃ vipra caritaṃ tasya dhīmataḥ <br />
               mārkaṇḍeyasya ca munes tenaivoktaṃ purā mama //
                <span class="ref">NsP_11.64</span></p>
            
            
            <p id="NsP_11.65">
               ye viṣṇubhaktyā caritaṃ purāṇaṃ bhṛgos tu pautrasya paṭhanti nityam <br />
               te muktapāpā narasiṃhaloke vasanti bhaktair abhipūjyamānāḥ //
                <span class="ref">NsP_11.65</span></p>
            
            
            <p>|| iti śrīnarasiṃhapurāṇe mārkaṇḍeyacaritaṃ nāma ekādaśo 'dhyāya || NarP 11 ||</p>
            
            </div>
         
         <div id="d1e10236">
            sūta uvāca:
            
            <p id="NsP_12.1">
               śrutvemām amṛtāṃ puṇyāṃ sarvapāpapraṇāśinīm <br />
               avitṛptaḥ sa dharmātmā śuko vyāsam abhāṣata //
                <span class="ref">NsP_12.1</span></p>
            
            śrīśuka uvāca:
            
            <p id="NsP_12.2">
               aho 'tīva tapaścaryā mārkaṇḍeyasya dhīmataḥ <br />
               yena dṛṣṭo hariḥ sākṣād yena mṛtyuḥ parājitaḥ //
                <span class="ref">NsP_12.2</span></p>
            
            
            <p id="NsP_12.3">
               na tṛptir asti me tāta śrutvemāṃ vaiṣṇavīṃ kathām <br />
               puṇyāṃ pāpaharāṃ tāta tasmād anyat tu me vada //
                <span class="ref">NsP_12.3</span></p>
            
            
            <p id="NsP_12.4">
               narāṇāṃ dṛḍhacittānām akāryaṃ neha kurvatām <br />
               yat puṇyam ṛṣibhiḥ proktaṃ tan me vada mahāmate //
                <span class="ref">NsP_12.4</span></p>
            
            vyāsa uvāca:
            
            <p id="NsP_12.5">
               narāṇāṃ dṛḍhacittānām iha loke paratra ca <br />
               puṇyaṃ yat syān muniśreṣṭha tan me nigadataḥ śṛṇu //
                <span class="ref">NsP_12.5</span></p>
            
            
            <p id="NsP_12.6">
               atraivodāharantīmām itihāsaṃ purātanam <br />
               yamyā ca saha saṃvādaṃ yamasya ca mahātmanaḥ //
                <span class="ref">NsP_12.6</span></p>
            
            
            <p id="NsP_12.7">
               vivasvān aditeḥ putras tasya putrau suvarcasau <br />
               jajñāte sa yamaś caiva yamī cāpi yavīyasī //
                <span class="ref">NsP_12.7</span></p>
            
            
            <p id="NsP_12.8">
               tau tatra saṃvivardhete pitur bhavana uttame <br />
               krīḍamānau svabhāvena svacchandagamanāv ubhau //
                <span class="ref">NsP_12.8</span></p>
            
            
            <p id="NsP_12.9">
               yamī yamaṃ samāsādya svasā bhrātaram abravīt //
                <span class="ref">NsP_12.9</span></p>
            
            
            <p id="NsP_12.10">
               na bhrātā bhaginīṃ yogyāṃ kāmayantīṃ ca kāmayet <br />
               bhrātṛbhūtena kiṃ tasya svasur yo na patir bhavet //
                <span class="ref">NsP_12.10</span></p>
            
            
            <p id="NsP_12.11">
               abhūta iva sa jñeyo na tu bhūtaḥ kathaṃcana <br />
               anāthāṃ nātham icchantīṃ svasāraṃ yo na nāthati //
                <span class="ref">NsP_12.11</span></p>
            
            
            <p id="NsP_12.12">
               kāṅkṣantīṃ bhrātaraṃ nāthaṃ bhartāraṃ yas tu necchati <br />
               bhrāteti nocyate loke sa pumān munisattamaḥ //
                <span class="ref">NsP_12.12</span></p>
            
            
            <p id="NsP_12.13">
               syād vānyatanayā tasya bharyā bhavati kiṃ tayā <br />
               īkṣatas tu svasā bhrātuḥ kāmena paridahyate //
                <span class="ref">NsP_12.13</span></p>
            
            
            <p id="NsP_12.14">
               yat kāryam aham icchāmi tvam eveccha tad eva hi <br />
               anyathāhaṃ mariṣyāmi tvām icchantī vicetanā //
                <span class="ref">NsP_12.14</span></p>
            
            
            <p id="NsP_12.15">
               kāmaduḥkham asahyaṃ nu bhrātaḥ kiṃ tvaṃ na cecchasi <br />
               kāmāgninā bhṛśaṃ taptā pralīyāmy aṅga mā ciram //
                <span class="ref">NsP_12.15</span></p>
            
            
            <p id="NsP_12.16">
               kāmārtāyāḥ striyāḥ kānta vaśago bhava mā ciram <br />
               svena kāyena me kāyaṃ saṃyojayitum arhasi //
                <span class="ref">NsP_12.16</span></p>
            
            yama uvāca:
            
            <p id="NsP_12.17">
               kim idaṃ lokavidviṣṭaṃ dharmaṃ bhagini bhāṣase <br />
               akāryam iha kaḥ kuryāt pumān bhadre sucetanaḥ //
                <span class="ref">NsP_12.17</span></p>
            
            
            <p id="NsP_12.18">
               na te saṃyojayiṣyāmi kāyaṃ kāyena bhāmini <br />
               na bhrātā madanārtāyāḥ svasuḥ kāmaṃ prayacchati //
                <span class="ref">NsP_12.18</span></p>
            
            
            <p id="NsP_12.19">
               mahāpātakam ity āhuḥ svasāraṃ yo 'dhigacchati <br />
               paśūnām eṣa dharmaḥ syāt tiryagyonivatāṃ śubhe //
                <span class="ref">NsP_12.19</span></p>
            
            yamy uvāca:
            
            <p id="NsP_12.20">
               ekasthāne yathā pūrvaṃ saṃyogo nau na duṣyati <br />
               mātṛgarbhe tathaivāyaṃ saṃyogo nau na duṣyati //
                <span class="ref">NsP_12.20</span></p>
            
            
            <p id="NsP_12.21">
               kiṃ bhrātar apy anāthāṃ tvaṃ mā necchasi śobhanam <br />
               svasāraṃ nirṛtī rakṣaḥ saṃgacchati ca nityaśaḥ //
                <span class="ref">NsP_12.21</span></p>
            
            yama uvāca:
            
            <p id="NsP_12.22">
               svayaṃbhuvāpi nindyeta lokavṛttaṃ jugupsitam <br />
               pradhānapuruṣācīrṇaṃ loko 'yam anuvartate //
                <span class="ref">NsP_12.22</span></p>
            
            
            <p id="NsP_12.23">
               tasmād aninditaṃ dharmaṃ pradhānapuruṣaś caret <br />
               ninditaṃ varjayed yatnād etad dharmasya lakṣaṇam //
                <span class="ref">NsP_12.23</span></p>
            
            
            <p id="NsP_12.24">
               yad yad ācarati śreṣṭhas tat tad evetaro janaḥ <br />
               sa yat pramāṇaṃ kurute lokas tad anuvartate //
                <span class="ref">NsP_12.24</span></p>
            
            
            <p id="NsP_12.25">
               atipāpam ahaṃ manye subhage vacanaṃ tava <br />
               viruddhaṃ sarvadharmeṣu lokeṣu ca viśeṣataḥ //
                <span class="ref">NsP_12.25</span></p>
            
            
            <p id="NsP_12.26">
               matto 'nyo yo bhaved yo vai viśiṣṭo rūpaśīlataḥ <br />
               tena sārdhaṃ pramodasva na te bhartā bhavāmy aham //
                <span class="ref">NsP_12.26</span></p>
            
            
            <p id="NsP_12.27">
               nāhaṃ spṛśāmi tanvā te tanuṃ bhadre dṛḍhavrataḥ <br />
               munayaḥ pāpam āhus taṃ yaḥ svasāraṃ nigṛhṇati //
                <span class="ref">NsP_12.27</span></p>
            
            yamy uvāca:
            
            <p id="NsP_12.28">
               durlabhaṃ caiva paśyāmi loke rūpam ihedṛśam <br />
               yatra rūpaṃ vayaś caiva pṛthivyāṃ kva pratiṣṭhitam //
                <span class="ref">NsP_12.28</span></p>
            
            
            <p id="NsP_12.29">
               na vijānāmi te cittaṃ kuta etat pratiṣṭhitam <br />
               ātmarūpaguṇopetāṃ na kāmayasi mohitām //
                <span class="ref">NsP_12.29</span></p>
            
            
            <p id="NsP_12.30">
               lateva pādape lagnā kāmaṃ tvaccharaṇaṃ gatā <br />
               bāhubhyāṃ saṃpariṣvajya nivasāmi śucismitā //
                <span class="ref">NsP_12.30</span></p>
            
            yama uvāca:
            
            <p id="NsP_12.31">
               anyaṃ śrayasva suśroṇi devaṃ devy asitekṣaṇe <br />
               yas tu te kāmamohena cetasā vibhramaṃ gataḥ <br />
               tasya devasya devī tvaṃ bhavethā varavarṇini //
                <span class="ref">NsP_12.31</span></p>
            
            
            <p id="NsP_12.32">
               īpsitāṃ sarvabhūtānāṃ varyāṃ śaṃsanti mānavāḥ <br />
               subhadrāṃ cārusarvāṅgīṃ saṃskṛtāṃ paricakṣate //
                <span class="ref">NsP_12.32</span></p>
            
            
            <p id="NsP_12.33">
               tatkṛte 'pi suvidvāṃso na kariṣyanti dūṣaṇam <br />
               paritāpaṃ mahāprājñe na kariṣye dṛḍhavrataḥ //
                <span class="ref">NsP_12.33</span></p>
            
            
            <p id="NsP_12.34">
               cittaṃ me nirmalaṃ bhadre viṣṇau rudre ca saṃsthitam <br />
               ataḥ pāpaṃ nu necchāmi dharmacitto dṛḍhavrataḥ //
                <span class="ref">NsP_12.34</span></p>
            
            vyāsa uvāca:
            
            <p id="NsP_12.35">
               asakṛt procyamāno 'pi tayā caivaṃ dṛḍhavrataḥ <br />
               kṛtavān na yamaḥ kāryaṃ tena devatvam āptavān //
                <span class="ref">NsP_12.35</span></p>
            
            
            <p id="NsP_12.36">
               narāṇāṃ dṛḍhacittānām evaṃ pāpam akurvatām <br />
               anantaṃ phalam ity āhus teṣāṃ svargaphalaṃ bhavet //
                <span class="ref">NsP_12.36</span></p>
            
            
            <p id="NsP_12.37">
               etat tu yamyupākhyānaṃ pūrvavṛttaṃ sanātanam <br />
               sarvapāpaharaṃ puṇyaṃ śrotavyam anasūyayā //
                <span class="ref">NsP_12.37</span></p>
            
            
            <p id="NsP_12.38">
               yaś caitat paṭhate nityaṃ havyakavyeṣu brāhmaṇaḥ <br />
               saṃtṛptāḥ pitaras tasya na viśanti yamālayam //
                <span class="ref">NsP_12.38</span></p>
            
            
            <p id="NsP_12.39">
               yaś caitat paṭhate nityaṃ pitṝṇām anṛṇo bhavet <br />
               vaivasvatībhyas tīvrābhyo yātanābhyaḥ pramucyate //
                <span class="ref">NsP_12.39</span></p>
            
            
            <p id="NsP_12.40">
               putraitad ākhyānam anuttamaṃ mayā tavoditaṃ vedapadārthaniścitam <br />
               purātanaṃ pāpaharaṃ sadā nṛṇāṃ kim anyad adyaiva vadāmi śaṃsa me //
                <span class="ref">NsP_12.40</span></p>
            
            
            <p>|| iti śrīnarasiṃhapurāṇe yamīyamasaṃvādo nāma dvādaśo 'dhyāya || NarP 12 ||</p>
            
            </div>
         
         <div id="d1e11027">
            śrīśuka uvāca:
            
            <p id="NsP_13.1">
               vicitreyaṃ kathā tāta vaidikī me tvayeritā <br />
               anyāḥ puṇyāś ca me brūhi kathāḥ pāpapraṇāśinīḥ //
                <span class="ref">NsP_13.1</span></p>
            
            
            <p id="NsP_13.2">
               ahaṃ te kathayiṣyāmi purāvṛttam anuttamam <br />
               pativratāyāḥ saṃvādaṃ kasyacid brahmacāriṇaḥ //
                <span class="ref">NsP_13.2</span></p>
            
            
            <p id="NsP_13.3">
               kaśyapo nītimān nāma brāhmaṇo vedapāragaḥ <br />
               sarvaśāstrārthatattvajño vyākhyāne pariniṣṭhitaḥ //
                <span class="ref">NsP_13.3</span></p>
            
            
            <p id="NsP_13.4">
               svadharmakāryanirataḥ paradharmaparāṅmukhaḥ <br />
               ṛtukālābhigāmī ca agnihotraparāyaṇaḥ //
                <span class="ref">NsP_13.4</span></p>
            
            
            <p id="NsP_13.5">
               sāyaṃprātar mahābhāga hutvāgniṃ tarpayan dvijān <br />
               atithīn āgatān gehaṃ narasiṃhaṃ ca pujayat //
                <span class="ref">NsP_13.5</span></p>
            
            
            <p id="NsP_13.6">
               tasya patnī mahābhāgā sāvitrī nāma nāmataḥ <br />
               pativratā mahābhāgā patyuḥ priyahite ratā //
                <span class="ref">NsP_13.6</span></p>
            
            
            <p id="NsP_13.7">
               bhartuḥ śuśrūṣaṇenaiva dīrghakālam aninditā <br />
               parokṣajñānam āpannā kalyāṇī guṇasaṃmatā //
                <span class="ref">NsP_13.7</span></p>
            
            
            <p id="NsP_13.8">
               tayā saha sa dharmātmā madhyadeśe mahāmatiḥ <br />
               nandigrāme vasan dhīmān svānuṣṭhānaparāyaṇaḥ //
                <span class="ref">NsP_13.8</span></p>
            
            
            <p id="NsP_13.9">
               atha kauśaliko vipro yajñaśarmā mahāmatiḥ <br />
               tasya bhāryābhavat sādhvī rohiṇī nāma nāmataḥ //
                <span class="ref">NsP_13.9</span></p>
            
            
            <p id="NsP_13.10">
               sarvalakṣaṇasaṃpannā patiśuśrūṣaṇe ratā <br />
               sā prasūtā sutaṃ tv ekaṃ tasmād bhartur aninditā //
                <span class="ref">NsP_13.10</span></p>
            
            
            <p id="NsP_13.11">
               sa yāyāvaravṛttis tu putre jāte vicakṣaṇaḥ <br />
               jātakarma tadā cakre snātvā putrasya mantrataḥ //
                <span class="ref">NsP_13.11</span></p>
            
            
            <p id="NsP_13.12">
               dvādaśe 'hani tasyaiva devaśarmeti buddhimān <br />
               puṇyāhaṃ vācayitvā tu nāma cakre yathāvidhi //
                <span class="ref">NsP_13.12</span></p>
            
            
            <p id="NsP_13.13">
               upaniṣkramaṇaṃ caiva caturthe māsi yatnataḥ <br />
               tathānnaprāśanaṃ ṣaṣṭhe māsi cakre yathāvidhi //
                <span class="ref">NsP_13.13</span></p>
            
            
            <p id="NsP_13.14">
               saṃvatsare tataḥ pūrṇe cūḍākarma ca dharmavit <br />
               kṛtvā garbhāṣṭame varṣe vratabandhaṃ cakāra saḥ //
                <span class="ref">NsP_13.14</span></p>
            
            
            <p id="NsP_13.15">
               sopanīto yathānyāyaṃ pitrā vedam adhītavān <br />
               svīkṛte tv ekavede tu pitā svarlokam āsthitaḥ //
                <span class="ref">NsP_13.15</span></p>
            
            
            <p id="NsP_13.16">
               mātrā sahāsa duḥkhī sa pitary uparate sutaḥ <br />
               dhairyam āsthāya medhāvī sādhubhiḥ preritaḥ punaḥ //
                <span class="ref">NsP_13.16</span></p>
            
            
            <p id="NsP_13.17">
               pretakāryāṇi kṛtvā tu devaśarmā gataḥ sutaḥ <br />
               gaṅgādiṣu sutīrtheṣu snānaṃ kṛtvā yathāvidhi //
                <span class="ref">NsP_13.17</span></p>
            
            
            <p id="NsP_13.18">
               tam eva prāptavān grāmaṃ yatrāste sā pativratā <br />
               saṃprāpya viśrutaḥ so 'tha brahmacārī mahāmate //
                <span class="ref">NsP_13.18</span></p>
            
            
            <p id="NsP_13.19">
               bhikṣāṭanaṃ tu kṛtvāsau japan vedam atandritaḥ <br />
               kurvann evāgnikāryaṃ tu nandigrāme ca tasthivān //
                <span class="ref">NsP_13.19</span></p>
            
            
            <p id="NsP_13.20">
               mṛte bhartari tanmātā putre pravrajite tu sā <br />
               duḥkhād duḥkham anuprāptā niyataṃ rakṣakaṃ vinā //
                <span class="ref">NsP_13.20</span></p>
            
            
            <p id="NsP_13.21">
               atha snātvā tu nadyāṃ vai brahmacārī svakarpaṭam <br />
               kṣitau prasārya śoṣārthaṃ japann āsīta vāgyataḥ //
                <span class="ref">NsP_13.21</span></p>
            
            
            <p id="NsP_13.22">
               kāko balākā tad vastraṃ parigṛhyāśu jagmatuḥ <br />
               tau dṛṣṭvā bhartsayām_asa devaśarmā tato dvijaḥ //
                <span class="ref">NsP_13.22</span></p>
            
            
            <p id="NsP_13.23">
               viṣṭhām utsṛjya vastre tu jagmatus tasya bhartsanāt <br />
               roṣeṇa vīkṣayām_asa khe yāntau pakṣiṇau tu saḥ //
                <span class="ref">NsP_13.23</span></p>
            
            
            <p id="NsP_13.24">
               tadroṣavahninā dagdhau bhūmyāṃ nipatitau khagau <br />
               sa dṛṣṭvā tau kṣitiṃ yātau pakṣiṇau vismayaṃ gataḥ //
                <span class="ref">NsP_13.24</span></p>
            
            
            <p id="NsP_13.25">
               tapasā na mayā kaścit sadṛśo 'sti mahītale <br />
               iti matvā gato bhikṣām aṭituṃ grāmam añjasā //
                <span class="ref">NsP_13.25</span></p>
            
            
            <p id="NsP_13.26">
               aṭan brāhmaṇageheṣu brahmacārī tapaḥsmayī <br />
               praviṣṭas tad gṛhaṃ vatsa gṛhe yatra pativratā //
                <span class="ref">NsP_13.26</span></p>
            
            
            <p id="NsP_13.27">
               taṃ dṛṣṭvā yācyamānāpi tena bhikṣāṃ pativratā <br />
               vāgyatā pūrvaṃ vijñāya bhartuḥ kṛtvānuśāsanam //
                <span class="ref">NsP_13.27</span></p>
            
            
            <p id="NsP_13.28">
               kṣālayām_asa tatpādau bhūya uṣṇena vārinā <br />
               āśvāsya svapatiṃ sā tu bhikṣāṃ dātuṃ pracakrame //
                <span class="ref">NsP_13.28</span></p>
            
            
            <p id="NsP_13.29">
               tataḥ krodhena raktākṣo brahmacārī pativratām <br />
               dagdhukāmas tapovīryāt punaḥ punar udaikṣata <br />
               sāvitrī tu nirīkṣyaivaṃ hasantī sā tam abravīt //
                <span class="ref">NsP_13.29</span></p>
            
            
            <p id="NsP_13.30">
               na kāko na balākāhaṃ tvatkrodhena tu yau mṛtau <br />
               nadītīre 'dya kopātman bhikṣāṃ matto yadīcchasi //
                <span class="ref">NsP_13.30</span></p>
            
            
            <p id="NsP_13.31">
               tayaivam uktaḥ sāvitryā bhikṣām ādāya so 'grataḥ <br />
               cintayan manasā tasyāḥ śaktiṃ dūrārthavedinīm //
                <span class="ref">NsP_13.31</span></p>
            
            
            <p id="NsP_13.32">
               etyāśrame maṭhe sthāpya bhikṣāpātraṃ prayatnataḥ <br />
               pativratāyāṃ bhuktāyāṃ gṛhasthe nirgate patau //
                <span class="ref">NsP_13.32</span></p>
            
            
            <p id="NsP_13.33ab">
               punar āgamya tadgehaṃ tām uvāca pativratām //
                <span class="ref">NsP_13.33ab</span></p>
            
            brahmacāry uvāca:
            
            <p id="NsP_13.33cd">
               prabrūhy etan mahābhāge pṛcchato me yathārthataḥ //
                <span class="ref">NsP_13.33cd</span></p>
            
            
            <p id="NsP_13.34">
               viprakṛṣṭārthavijñānaṃ katham āśu tavābhavat <br />
               ityuktā tena sā sādhvī sāvitrī tu pativratā //
                <span class="ref">NsP_13.34</span></p>
            
            
            <p id="NsP_13.35">
               taṃ brahmacāriṇaṃ prāha pṛcchantaṃ gṛham etya vai <br />
               śṛṇuṣvāvahito brahman yan māṃ tvaṃ paripṛcchasi //
                <span class="ref">NsP_13.35</span></p>
            
            
            <p id="NsP_13.36">
               tat te 'haṃ saṃpravakṣyāmi svadharmaparibṛṃhitam <br />
               strīṇāṃ tu patiśuśrūṣā dharma eṣa paristhitaḥ //
                <span class="ref">NsP_13.36</span></p>
            
            
            <p id="NsP_13.37">
               tam evāhaṃ sadā kuryāṃ nānyam asmi mahāmate <br />
               divārātram asaṃdigdhaṃ śraddhayā paritoṣaṇam //
                <span class="ref">NsP_13.37</span></p>
            
            
            <p id="NsP_13.38">
               kurvantyā mama saṃbhūtaṃ viprakṛṣṭārthadarśanam <br />
               anyac ca te pravakṣyāmi nibodha tvaṃ yadīcchasi //
                <span class="ref">NsP_13.38</span></p>
            
            
            <p id="NsP_13.39">
               pitā yāyāvaraḥ śuddhas tasmād vedam adhītya vai <br />
               mṛte pitari kṛtvā tu pretakāryam ihāgataḥ //
                <span class="ref">NsP_13.39</span></p>
            
            
            <p id="NsP_13.40">
               utsṛjya mātaraṃ draṣṭuṃ vṛddhāṃ dīnāṃ tapasvinīm <br />
               anāthāṃ vidhavām atra nityaṃ svodaraposakaḥ //
                <span class="ref">NsP_13.40</span></p>
            
            
            <p id="NsP_13.41">
               yayā garbhe dhṛtaḥ pūrvaṃ pālito lālitas tathā <br />
               tāṃ tyaktvā vipine dharmaṃ caran vipra na lajjase //
                <span class="ref">NsP_13.41</span></p>
            
            
            <p id="NsP_13.42">
               yayā tava kṛtaṃ brahman bālye malanikṛntanam <br />
               duḥkhitāṃ tāṃ gṛhe tyaktvā kiṃ bhaved vipine 'ṭataḥ //
                <span class="ref">NsP_13.42</span></p>
            
            
            <p id="NsP_13.43">
               mātṛduḥkhena te vaktraṃ pūtigandham idaṃ bhavet <br />
               pitraiva saṃskṛto yasmāt tasmāc chaktir abhūd iyam //
                <span class="ref">NsP_13.43</span></p>
            
            
            <p id="NsP_13.44">
               pakṣī dagdhaḥ sudurbuddhe pāpātman sāṃprataṃ vṛthā <br />
               vṛthā snānaṃ vṛthā tīrthaṃ vṛthā japtaṃ vṛthā hutam //
                <span class="ref">NsP_13.44</span></p>
            
            
            <p id="NsP_13.45">
               sa jīvati vṛthā brahman yasya mātā suduḥkhitā <br />
               yo rakṣet satataṃ bhaktyā mātaraṃ mātṛvatsalaḥ //
                <span class="ref">NsP_13.45</span></p>
            
            
            <p id="NsP_13.46">
               tasyehānuṣṭhitaṃ sarvaṃ phalaṃ cāmutra ceha hi <br />
               mātuś ca vacanaṃ brahman pālitaṃ yair narottamaiḥ //
                <span class="ref">NsP_13.46</span></p>
            
            
            <p id="NsP_13.47">
               te mānyās te namaskāryā iha loke paratra ca <br />
               atas tvaṃ tatra gatvādya yatra mātā vyavasthitā //
                <span class="ref">NsP_13.47</span></p>
            
            
            <p id="NsP_13.48">
               tāṃ tvaṃ rakṣaya jīvantīṃ tadrakṣā te paraṃ tapaḥ <br />
               krodhaṃ parityajainaṃ tvaṃ dṛṣṭādṛṣṭavighātakam //
                <span class="ref">NsP_13.48</span></p>
            
            
            <p id="NsP_13.49">
               tayoḥ kuru vadhe śuddhiṃ pakṣiṇor ātmaśuddhaye <br />
               yāthātathyena kathitam etat sarvaṃ mayā tava //
                <span class="ref">NsP_13.49</span></p>
            
            
            <p id="NsP_13.50">
               brahmacārin kuruṣva tvaṃ yadīcchasi satāṃ gatim <br />
               ity uktvā virarāmātha dvijaputraṃ pativratā //
                <span class="ref">NsP_13.50</span></p>
            
            
            <p id="NsP_13.51">
               so 'pi tām āha bhūyo 'pi sāvitrīṃ tu kṣamāpayan <br />
               ajñānāt kṛtapāpasya kṣamasva varavarṇini //
                <span class="ref">NsP_13.51</span></p>
            
            
            <p id="NsP_13.52">
               mayā tavāhitaṃ yac ca kṛtaṃ krodhanirīkṣaṇam <br />
               tat kṣamasva mahābhāge hitam uktaṃ pativrate //
                <span class="ref">NsP_13.52</span></p>
            
            
            <p id="NsP_13.53">
               tatra gatvā mayā yāni karmāṇi tu śubhavrate <br />
               kāryāṇi tāni me brūhi yathā me sugatir bhavet //
                <span class="ref">NsP_13.53</span></p>
            
            
            <p id="NsP_13.54">
               tenaivaṃ uktā sāpy āha taṃ pṛcchantaṃ pativratā <br />
               yāni kāryāṇi vakṣyāmi tvayā karmāṇi me śṛṇu //
                <span class="ref">NsP_13.54</span></p>
            
            
            <p id="NsP_13.55">
               poṣyā mātā tvayā tatra niścayaṃ bhaikṣavṛttinā <br />
               atra vā tatra vā brahman prāyaścittaṃ ca pakṣiṇoḥ //
                <span class="ref">NsP_13.55</span></p>
            
            
            <p id="NsP_13.56">
               yajñaśarmasutā kanyā bhāryā tava bhaviṣyati <br />
               tāṃ gṛhṇīṣva ca dharmeṇa gate tvayi sa dāsyati //
                <span class="ref">NsP_13.56</span></p>
            
            
            <p id="NsP_13.57">
               putras te bhavitā tasyām ekaḥ saṃtativardhanaḥ <br />
               yāyāvaradhanād vṛttiḥ pitṛvat te bhaviṣyati //
                <span class="ref">NsP_13.57</span></p>
            
            
            <p id="NsP_13.58">
               punar mṛtāyāṃ bhāryāyāṃ bhavitā tvaṃ tridaṇḍakaḥ <br />
               sa yatyāśramadharmeṇa yathoktyānuṣṭhitena ca <br />
               narasiṃhaprasādena vaiṣṇavaṃ padam āpsyasi //
                <span class="ref">NsP_13.58</span></p>
            
            
            <p id="NsP_13.59">
               bhāvyam etat tu kathitaṃ mayā tava hi pṛcchataḥ <br />
               manyase nānṛtaṃ tv etat kuru sarvaṃ hi me vacaḥ //
                <span class="ref">NsP_13.59</span></p>
            
            brāhmaṇa uvāca:
            
            <p id="NsP_13.60">
               gacchāmi mātṛrakṣārtham adyaivāhaṃ pativrate <br />
               kariṣye tvadvacaḥ sarvaṃ tatra gatvā śubhekṣaṇe //
                <span class="ref">NsP_13.60</span></p>
            
            
            <p id="NsP_13.61">
               ity uktvā gatavān brahman devaśarmā tatas tvaran <br />
               saṃrakṣya mātaraṃ yatnāt krodhamohavivarjitaḥ //
                <span class="ref">NsP_13.61</span></p>
            
            
            <p id="NsP_13.62">
               kṛtvā vivāham utpādya putraṃ vaṃśakaraṃ śubham <br />
               mṛtabhāryaś ca saṃnyasya samaloṣṭāśmakāñcanaḥ <br />
               narasiṃhaprasādena parāṃ siddhim avāptavān //
                <span class="ref">NsP_13.62</span></p>
            
            
            <p id="NsP_13.63">
               pativratāśaktir iyaṃ taveritā dharmaś ca mātuḥ parirakṣaṇaṃ param <br />
               saṃsāravṛkṣaṃ ca nihatya bandhanaṃ chitvā ca viṣṇoḥ padam eti mānavaḥ //
                <span class="ref">NsP_13.63</span></p>
            
            
            <p>|| iti śrīnarasiṃhapurāṇe brahmacārisaṃvādo nāma trayodaśo 'dhyāya || NarP 13 ||</p>
            
            </div>
         
         <div id="d1e12273">
            vyāsa uvāca:
            
            <p id="NsP_14.1">
               śṛṇu vatsa mahābuddhe śiṣyāś caitāṃ parāṃ kathām <br />
               mayocyamānāṃ śṛṇvantu sarvapāpapraṇāśinīm //
                <span class="ref">NsP_14.1</span></p>
            
            
            <p id="NsP_14.2">
               purā dvijavaraḥ kaścid vedaśāstraviśāradaḥ <br />
               mṛtabhāryo gatas tīrthaṃ cakre snānaṃ yathāvidhi //
                <span class="ref">NsP_14.2</span></p>
            
            
            <p id="NsP_14.3">
               tapaḥ sutaptaṃ vijane niḥspṛho dārakarmaṇi <br />
               bhikṣāhāraḥ pravasito japasnānaparāyaṇaḥ //
                <span class="ref">NsP_14.3</span></p>
            
            
            <p id="NsP_14.4">
               snātvā sa gaṅgāṃ yamunāṃ sarasvatīṃ puṇyāṃ vitastām atha gomatīṃ ca <br />
               gayāṃ samāsādya pitṛn pitāmahān saṃtarpayan san gatavān mahendram //
                <span class="ref">NsP_14.4</span></p>
            
            
            <p id="NsP_14.5">
               tatrāpi kuṇḍeṣu girau mahāmatiḥ snātvā nu dṛṣṭvā bhṛgunandanottamam <br />
               kṛtvā pitṛbhyas tu tathaiva tṛptiṃ vrajan vanaṃ pāpaharaṃ praviṣṭaḥ //
                <span class="ref">NsP_14.5</span></p>
            
            
            <p id="NsP_14.6">
               dhārāṃ patantīṃ mahatīṃ śiloccayāt saṃdhārya bhaktyā tv anu nārasiṃhe <br />
               śirasy aśeṣāghavināśinīṃ tadā viśuddhadehaḥ sa babhūva vipraḥ //
                <span class="ref">NsP_14.6</span></p>
            
            
            <p id="NsP_14.7">
               vindhyācale saktam anantam acyutaṃ bhaktair munīndrair api pūjitaṃ sadā <br />
               ārādhya puṣpair girisaṃbhavair śubhais tatraiva siddhiṃ tv abhikāṅkṣya saṃsthitaḥ //
                <span class="ref">NsP_14.7</span></p>
            
            
            <p id="NsP_14.8">
               sa nārasiṃho bahukālapūjayā tuṣṭaḥ sunidrāgatam āha bhaktam <br />
               anāśramitvaṃ gṛhabhaṅgakāraṇaṃ hy ato gṛhāṇāśramam uttamaṃ dvija //
                <span class="ref">NsP_14.8</span></p>
            
            
            <p id="NsP_14.9">
               anāśramīti dvija vedapāragān api tv ahaṃ nānugṛhṇāmi cātra <br />
               tathāpi niṣṭhāṃ tava vīkṣya sattama tvayi prasannena mayety udīritam //
                <span class="ref">NsP_14.9</span></p>
            
            
            <p id="NsP_14.10">
               tenaivam uktaḥ parameśvareṇa dvijo 'pi buddhyā pravicintya vākyam <br />
               harer alaṅghyaṃ narasiṃhamūrter bhādhaṃ ca kṛtvā sa yatir babhūva //
                <span class="ref">NsP_14.10</span></p>
            
            
            <p id="NsP_14.11">
               tridaṇḍavṛkṣākṣapavitrapāṇir āplutya toye tv aghahāriṇi sthitaḥ <br />
               japan sadā mantram apāstadoṣaṃ sāvitryam īśaṃ hṛdaye smaran harim //
                <span class="ref">NsP_14.11</span></p>
            
            
            <p id="NsP_14.12">
               yathākathaṃcit pratilabhya śākaṃ bhaikṣyābhituṣṭo vanavāsavāsī <br />
               abhyarcya viṣṇuṃ narasiṃhamūrtiṃ dhyātvā ca nityaṃ hṛdi śuddham ādyam //
                <span class="ref">NsP_14.12</span></p>
            
            
            <p id="NsP_14.13">
               viviktadeśe vipule kuśāsane niveśya sarvaṃ hṛdaye 'sya sarvam <br />
               bāhyaṃ samastaṃ guṇam indriyāṇāṃ vilīya bhedaṃ bhagavaty anante //
                <span class="ref">NsP_14.13</span></p>
            
            
            <p id="NsP_14.14">
               vijñeyam ānandam ajaṃ viśālaṃ satyātmakaṃ kṣemapadaṃ vareṇyam <br />
               saṃcintya tasmin pravihāya dehaṃ babhūva muktaḥ paramātmarūpī //
                <span class="ref">NsP_14.14</span></p>
            
            
            <p id="NsP_14.15">
               imāṃ kathāṃ muktiparāṃ yathoktāṃ paṭhanti ye nārasiṃhaṃ smarantaḥ <br />
               prayāgatīrthaplavane tu yat phalaṃ tat prāpya te yānti hareḥ padaṃ mahat //
                <span class="ref">NsP_14.15</span></p>
            
            
            <p id="NsP_14.16">
               ity etad uktaṃ tava putra pṛcchataḥ purātanaṃ puṇyatamaṃ pavitrakam <br />
               saṃsāravṛkṣasya vināśanaṃ paraṃ punaḥ kam icchasy abhivāñchitaṃ vada //
                <span class="ref">NsP_14.16</span></p>
            
            
            <p>|| iti śrīnarasiṃhapurāṇe caturdaśo 'dhyāya || NarP 14 ||</p>
            
            </div>
         
         <div id="d1e12587">
            śrīśuka uvāca:
            
            <p id="NsP_15.1">
               śrotum icchāmy ahaṃ tāta sāṃprataṃ munibhiḥ saha <br />
               saṃsāravṛkṣaṃ sakalaṃ yenedaṃ parivartate //
                <span class="ref">NsP_15.1</span></p>
            
            
            <p id="NsP_15.2">
               vaktum arhasi me tāta tvayaitat sūcitaṃ purā <br />
               nānyo vetti mahābhāga saṃsāroccāralakṣaṇam //
                <span class="ref">NsP_15.2</span></p>
            
            sūta uvāca:
            
            <p id="NsP_15.3">
               sa putreṇaivam uktas tu śiṣyāṇāṃ madhyagena ca <br />
               kṛṣṇadvaipāyanaḥ prāha saṃsāratarulakṣaṇam //
                <span class="ref">NsP_15.3</span></p>
            
            vyāsa uvāca:
            
            <p id="NsP_15.4">
               śṛṇvantu śiṣyāḥ sakalā vatsa tvaṃ śṛṇu bhāvitaḥ <br />
               saṃsāravṛkṣaṃ vakṣyāmi yena cedaṃ samāvṛtam //
                <span class="ref">NsP_15.4</span></p>
            
            
            <p id="NsP_15.5">
               avyaktamūlaprabhavas tasmād agre tathotthitaḥ <br />
               buddhiskandhamayaś caiva indriyāṅkarakoṭaraḥ //
                <span class="ref">NsP_15.5</span></p>
            
            
            <p id="NsP_15.6">
               mahābhūtaviśākhaś ca viśeṣaiḥ pattraśākhavān <br />
               dharmādharmasupuṣpaś ca sukhaduḥkhaphalodayaḥ //
                <span class="ref">NsP_15.6</span></p>
            
            
            <p id="NsP_15.7">
               ājīvyaḥ sarvabhūtānāṃ brahmavṛkṣaḥ sanātanaḥ <br />
               etad brahma paraṃ caiva brahma vṛkṣasya tasya tat //
                <span class="ref">NsP_15.7</span></p>
            
            
            <p id="NsP_15.8">
               ity evaṃ kathitaṃ vatsa saṃsāravṛkṣalakṣaṇam <br />
               vṛkṣaṃ enaṃ samārūḍhā moham āyānti dehinaḥ //
                <span class="ref">NsP_15.8</span></p>
            
            
            <p id="NsP_15.9">
               saṃsarantīha satataṃ sukhaduḥkhasamanvitāḥ <br />
               prāyeṇa prākṛtā martyā brahmajñānaparāṅmukhāḥ //
                <span class="ref">NsP_15.9</span></p>
            
            
            <p id="NsP_15.10">
               chittvainaṃ kṛtino yānti no yānti brahmajñāninaḥ <br />
               karmakriye mahāprājña nainaṃ chindanti duṣkṛtāḥ //
                <span class="ref">NsP_15.10</span></p>
            
            
            <p id="NsP_15.11">
               enaṃ chittvā ca bhittvā ca jñānena paramāsinā <br />
               tato 'maratvaṃ te yānti yasmān nāvartate punaḥ //
                <span class="ref">NsP_15.11</span></p>
            
            
            <p id="NsP_15.12">
               dehadāramayaiḥ pāśair dṛḍhaṃ baddho 'pi mucyate <br />
               jñānam eva paraṃ puṃsāṃ śreyasām abhivāñchitam <br />
               toṣaṇaṃ narasiṃhasya jñānahīnaḥ paśuḥ pumān //
                <span class="ref">NsP_15.12</span></p>
            
            
            <p id="NsP_15.13">
               āhāranidrābhayamaithunāni samānam etat paśubhir narāṇām <br />
               jñānaṃ narāṇām adhikaṃ hi loke jñānena hīnāḥ paśubhiḥ samānāḥ //
                <span class="ref">NsP_15.13</span></p>
            
            
            <p>|| iti śrīnarasiṃhapurāṇe pañcadaśo 'dhyāya || NarP 15 ||</p>
            
            </div>
         
         <div id="d1e12856">
            śrīśuka uvāca:
            
            <p id="NsP_16.1">
               saṃsāravṛkṣam āruhya dvaṃdvapāśaśatair dṛḍhaiḥ <br />
               badhyamānaḥ sutaiśvaryaiḥ patito yonisāgare //
                <span class="ref">NsP_16.1</span></p>
            
            
            <p id="NsP_16.2">
               yaḥ kāmakrodhalobhais tu viṣayaiḥ paripīḍitaḥ <br />
               baddhaḥ svakarmabhir gauṇaiḥ putradāraiṣaṇādibhiḥ //
                <span class="ref">NsP_16.2</span></p>
            
            
            <p id="NsP_16.3">
               sa kena nistaraty āśu dustaraṃ bhavasāgaram <br />
               pṛcchām ākhyāhi me tāta tasya muktiṃ kathaṃ bhavet //
                <span class="ref">NsP_16.3</span></p>
            
            śrīvyāsa uvāca:
            
            <p id="NsP_16.4">
               śṛṇu vatsa mahāprājña yaj jñātvā muktim āpnuyāt <br />
               tac ca vakṣyāmi te divyaṃ nāradena śrutaṃ purā //
                <span class="ref">NsP_16.4</span></p>
            
            
            <p id="NsP_16.5">
               narake raurave ghore dharmajñānavivarjitāḥ <br />
               svakarmabhir mahāduḥkhaṃ prāptā yatra yamālaye //
                <span class="ref">NsP_16.5</span></p>
            
            
            <p id="NsP_16.6">
               mahāpāpakṛtaṃ ghoraṃ saṃprāptāḥ pāpakṛjjanāḥ <br />
               ālokya nāradaḥ śīghraṃ gatvā yatra trilocanaḥ //
                <span class="ref">NsP_16.6</span></p>
            
            
            <p id="NsP_16.7">
               gaṅgādharaṃ mahādevaṃ śaṃkaraṃ śūlapāṇinam <br />
               praṇamya vidhivad devaṃ nāradaḥ paripṛcchati //
                <span class="ref">NsP_16.7</span></p>
            
            nārada uvāca:
            
            <p id="NsP_16.8">
               yaḥ saṃsāre mahādvaṃdvaiḥ kāmabhogaiḥ śubhāśubhaiḥ <br />
               śabdādiviṣayair baddhaḥ pīḍyamānaḥ ṣaḍūrmibhiḥ //
                <span class="ref">NsP_16.8</span></p>
            
            
            <p id="NsP_16.9">
               kathaṃ nu mucyate kṣipraṃ mṛtyusaṃsārasāgarāt <br />
               bhagavan brūhi me tattvaṃ śrotum icchāmi śaṃkara //
                <span class="ref">NsP_16.9</span></p>
            
            
            <p id="NsP_16.10">
               tasya tad vacanaṃ śrutvā nāradasya trilocanaḥ <br />
               uvāca tam ṛṣiṃ śaṃbhuḥ prasannavadano haraḥ //
                <span class="ref">NsP_16.10</span></p>
            
            maheśvara uvāca:
            
            <p id="NsP_16.11">
               jñānāmṛtaṃ ca guhyaṃ ca rahasyam ṛṣisattama <br />
               vakṣyāmi śṛṇu duḥkhaghnaṃ sarvabandhabhayāpaham //
                <span class="ref">NsP_16.11</span></p>
            
            
            <p id="NsP_16.12">
               tṛṇādi caturāsyāntaṃ bhūtagrāmaṃ caturvidham <br />
               carācaraṃ jagat sarvaṃ prasuptaṃ yasya māyayā //
                <span class="ref">NsP_16.12</span></p>
            
            
            <p id="NsP_16.13">
               tasya viṣṇoḥ prasādena yadi kaścit prabudhyate <br />
               sa nistarati saṃsāraṃ devānām api dustaram //
                <span class="ref">NsP_16.13</span></p>
            
            
            <p id="NsP_16.14">
               bhogaiśvaryamadonmattas tattvajñānaparāṅmukhaḥ <br />
               saṃsārasumahāpaṅke jīrṇā gaur iva majjati //
                <span class="ref">NsP_16.14</span></p>
            
            
            <p id="NsP_16.15">
               yas tv ātmānaṃ nibadhnāti karmabhiḥ kośakāravat <br />
               tasya muktiṃ na paśyāmi janmakoṭiśatair api //
                <span class="ref">NsP_16.15</span></p>
            
            
            <p id="NsP_16.16">
               tasmān nārada sarveśaṃ devānāṃ devam avyayam <br />
               ārādhayet sadā saṃyag dhyāyed viṣṇuṃ samāhitaḥ //
                <span class="ref">NsP_16.16</span></p>
            
            
            <p id="NsP_16.17">
               yas taṃ viśvam anādyantam ādyaṃ svātmani saṃsthitam <br />
               sarvajñam amalaṃ viṣṇuṃ sadā dhyāyan vimucyate //
                <span class="ref">NsP_16.17</span></p>
            
            
            <p id="NsP_16.18">
               nirvikalpaṃ nirākāśaṃ niṣprapañcaṃ nirāmayam <br />
               vāsudevam ajaṃ viṣṇuṃ sadā dhyāyan vimucyate //
                <span class="ref">NsP_16.18</span></p>
            
            
            <p id="NsP_16.19">
               nirañjanaṃ paraṃ śāntam acyutaṃ bhūtabhāvanam <br />
               devagarbhaṃ vibhuṃ viṣṇuṃ sadā dhyāyan vimucyate //
                <span class="ref">NsP_16.19</span></p>
            
            
            <p id="NsP_16.20">
               sarvapāpavinirmuktam aprameyam alakṣaṇam <br />
               nirvāṇam anaghaṃ viṣṇuṃ sadā dhyāyan vimucyate //
                <span class="ref">NsP_16.20</span></p>
            
            
            <p id="NsP_16.21">
               amṛtaṃ paramānandaṃ sarvapāpavivarjitam <br />
               brahmaṇyaṃ śaṃkaraṃ viṣṇuṃ sadā saṃkīrtya mucyate //
                <span class="ref">NsP_16.21</span></p>
            
            
            <p id="NsP_16.22">
               yogeśvaraṃ purāṇākhyam aśarīraṃ guhāśayam <br />
               amātram avyayaṃ viṣṇuṃ sadā dhyāyan vimucyate //
                <span class="ref">NsP_16.22</span></p>
            
            
            <p id="NsP_16.23">
               śubhāśubhavinirmuktam ūrmiṣaṭkaparaṃ vibhum <br />
               acintyam amalaṃ viṣṇuṃ sadā dhyāyan vimucyate //
                <span class="ref">NsP_16.23</span></p>
            
            
            <p id="NsP_16.24">
               sarvadvaṃdvavinirmuktaṃ sarvaduḥkhavivarjitam <br />
               apratarkyam ajaṃ viṣṇuṃ sadā dhyāyan vimucyate //
                <span class="ref">NsP_16.24</span></p>
            
            
            <p id="NsP_16.25">
               anāmagotram advaitaṃ caturthaṃ paramaṃ padam <br />
               taṃ sarvahṛdgataṃ viṣṇuṃ sadā dhyāyan vimucyate //
                <span class="ref">NsP_16.25</span></p>
            
            
            <p id="NsP_16.26">
               arūpaṃ satyasaṃkalpaṃ śuddham ākāśavat param <br />
               ekāgramanasā viṣṇuṃ sadā dhyāyan vimucyate //
                <span class="ref">NsP_16.26</span></p>
            
            
            <p id="NsP_16.27">
               sarvātmakaṃ svabhāvastham ātmacaitanyarūpakam <br />
               śubhram ekākṣaraṃ viṣṇuṃ sadā dhyāyan vimucyate //
                <span class="ref">NsP_16.27</span></p>
            
            
            <p id="NsP_16.28">
               anirvācyam avijñeyam akṣarādim asaṃbhavam <br />
               ekaṃ nūtnaṃ sadā viṣṇuṃ sadā dhyāyan vimucyate //
                <span class="ref">NsP_16.28</span></p>
            
            
            <p id="NsP_16.29">
               viśvādyaṃ viśvagoptāraṃ viśvādaṃ sarvakāmadam <br />
               sthānatrayātigaṃ viṣṇuṃ sadā dhyāyan vimucyate //
                <span class="ref">NsP_16.29</span></p>
            
            
            <p id="NsP_16.30">
               sarvaduḥkhakṣayakaraṃ sarvaśāntikaraṃ harim <br />
               sarvapāpaharaṃ viṣṇuṃ sadā dhyāyan vimucyate //
                <span class="ref">NsP_16.30</span></p>
            
            
            <p id="NsP_16.31">
               brahmādidevagandharvair munibhiḥ siddhacāraṇaiḥ <br />
               yogibhiḥ sevitaṃ viṣṇuṃ sadā dhyāyan vimucyate //
                <span class="ref">NsP_16.31</span></p>
            
            
            <p id="NsP_16.32">
               viṣṇau pratiṣṭhitaṃ viśvaṃ viṣṇur viśve pratiṣṭhitaḥ <br />
               viśveśvaram ajaṃ viṣṇuṃ kīrtayann eva mucyate //
                <span class="ref">NsP_16.32</span></p>
            
            
            <p id="NsP_16.33">
               saṃsārabandhanān muktim icchan kāmam aśeṣataḥ <br />
               bhaktyaiva varadaṃ viṣṇuṃ sadā dhyāyan vimucyate //
                <span class="ref">NsP_16.33</span></p>
            
            vyāsa uvāca:
            
            <p id="NsP_16.34">
               nāradena purā pṛṣṭa evaṃ sa vṛṣabhadhvajaḥ <br />
               yad uvāca tadā tasmai tan mayā kathitaṃ tava //
                <span class="ref">NsP_16.34</span></p>
            
            
            <p id="NsP_16.35">
               tam eva satataṃ dhyāhi nirbījaṃ brahma kevalam <br />
               avāpsyasi dhruvaṃ tāta śāśvataṃ padam avyayam //
                <span class="ref">NsP_16.35</span></p>
            
            
            <p id="NsP_16.36">
               śrutvā suraṛṣiviṣṇoḥ prādhānyam idam īśvarāt <br />
               sa viṣṇuṃ saṃyag ārādhya parāṃ siddhim avāptavān //
                <span class="ref">NsP_16.36</span></p>
            
            
            <p id="NsP_16.37">
               yaś cainaṃ paṭhate caiva nṛsiṃhakṛtamānasaḥ <br />
               śatajanmakṛtaṃ pāpam api tasya praṇaśyati //
                <span class="ref">NsP_16.37</span></p>
            
            
            <p id="NsP_16.38">
               viṣṇoḥ stavam idaṃ puṇyaṃ mahādevena kīrtitam <br />
               prātaḥ snātvā paṭhen nityam amṛtatvaṃ sa gacchati //
                <span class="ref">NsP_16.38</span></p>
            
            
            <p id="NsP_16.39">
               dhyāyanti ye nityam anantam acyutaṃ hṛtpadmamadhyeṣv atha kīrtayanti ye <br />
               upāsakānāṃ prabhum īśvaraṃ paraṃ te yānti siddhiṃ paramāṃ tu vaiṣṇavīm //
                <span class="ref">NsP_16.39</span></p>
            
            
            <p>|| iti śrīnarasiṃhapurāṇe viṣṇoḥ stavarājanirūpaṇe ṣoḍaśo 'dhyāya || NarP 16 ||</p>
            
            </div>
         
         <div id="d1e13619">
            śrīśuka uvāca:
            
            <p id="NsP_17.1">
               kiṃ japan mucyate tāta satataṃ viṣṇutatparaḥ <br />
               saṃsāraduḥkhāt sarveṣāṃ hitāya vada me pitaḥ //
                <span class="ref">NsP_17.1</span></p>
            
            vyāsa uvāca:
            
            <p id="NsP_17.2">
               aṣṭākṣaraṃ pravakṣyāmi mantrāṇāṃ mantram uttamam <br />
               yaṃ japan mucyate martyo janmasaṃsārabandhanāt //
                <span class="ref">NsP_17.2</span></p>
            
            
            <p id="NsP_17.3">
               hṛtpuṇḍarīkamadhyasthaṃ śaṅkhacakragadādharam <br />
               ekāgramanasā dhyātvā viṣṇuṃ kuryāj japaṃ dvijaḥ //
                <span class="ref">NsP_17.3</span></p>
            
            
            <p id="NsP_17.4">
               ekānte nirjanasthāne viṣṇvagre vā jalāntike <br />
               japed aṣṭākṣaraṃ mantraṃ citte viṣṇuṃ nidhāya vai //
                <span class="ref">NsP_17.4</span></p>
            
            
            <p id="NsP_17.5">
               aṣṭākṣarasya mantrasya ṛṣir nārāyaṇaḥ svayam <br />
               chandaś ca daivī gāyatrī paramātmā ca devatā //
                <span class="ref">NsP_17.5</span></p>
            
            
            <p id="NsP_17.6">
               śuklavarṇaṃ ca oṃkāraṃ nakāraṃ raktam ucyate <br />
               mokāraṃ varṇataḥ kṛṣṇaṃ nākāraṃ raktam ucyate //
                <span class="ref">NsP_17.6</span></p>
            
            
            <p id="NsP_17.7">
               rākāraṃ kuṅkumābhaṃ tu yakāraṃ pītam ucyate <br />
               ṇākāram añjanābhaṃ tu yakāraṃ bahuvarṇakam //
                <span class="ref">NsP_17.7</span></p>
            
            
            <p id="NsP_17.8">
               oṃ namo nārāyaṇāyeti mantraḥ sarvārthasādhakaḥ <br />
               bhaktānāṃ japatāṃ tāta svargamokṣaphalapradaḥ <br />
               vedānāṃ praṇayenaiṣa siddho mantraḥ sanātanaḥ //
                <span class="ref">NsP_17.8</span></p>
            
            
            <p id="NsP_17.9">
               sarvapāpaharaḥ śrīmān sarvamantreṣu cottamaḥ <br />
               enam aṣṭākṣaraṃ mantraṃ japan nārāyaṇaṃ smaret //
                <span class="ref">NsP_17.9</span></p>
            
            
            <p id="NsP_17.10">
               saṃdhyāvasāne satataṃ sarvapāpaiḥ pramucyate <br />
               eṣa eva paro mantra eṣa eva paraṃ tapaḥ //
                <span class="ref">NsP_17.10</span></p>
            
            
            <p id="NsP_17.11">
               eṣa eva paro mokṣa eṣa svarga udāhṛtaḥ <br />
               sarvavedarahasyebhyaḥ sāra eṣa samuddhṛtaḥ //
                <span class="ref">NsP_17.11</span></p>
            
            
            <p id="NsP_17.12">
               viṣṇunā vaiṣṇavānāṃ hi hitāya manujāṃ purā <br />
               evaṃ jñātvā tato vipro hy aṣṭākṣaram imaṃ smaret //
                <span class="ref">NsP_17.12</span></p>
            
            
            <p id="NsP_17.13">
               snātvā śuciḥ śucau deśe japet pāpaviśuddhaye <br />
               jape dāne ca home ca gamane dhyānaparvasu //
                <span class="ref">NsP_17.13</span></p>
            
            
            <p id="NsP_17.14">
               japen nārāyaṇaṃ mantraṃ karmapūrve pare tathā <br />
               japet sahasraṃ niyutaṃ śucir bhūtvā samāhitaḥ //
                <span class="ref">NsP_17.14</span></p>
            
            
            <p id="NsP_17.15">
               māsi māsi tu dvādaśyāṃ viṣṇubhakto dvijottamaḥ <br />
               snātvā śucir japed yas tu namo nārāyaṇaṃ śatam //
                <span class="ref">NsP_17.15</span></p>
            
            
            <p id="NsP_17.16">
               sa gacchet paramaṃ devaṃ nārāyaṇam anāmayam <br />
               gandhapuṣpādibhir viṣṇum anenārādhya yo japet //
                <span class="ref">NsP_17.16</span></p>
            
            
            <p id="NsP_17.17">
               mahāpātakayukto 'pi mucyate nātra saṃśayaḥ <br />
               hṛdi kṛtvā hariṃ devaṃ mantram enaṃ tu yo japet //
                <span class="ref">NsP_17.17</span></p>
            
            
            <p id="NsP_17.18">
               sarvapāpaviśuddhātmā sa gacchet paramāṃ gatim <br />
               prathamena tu lakṣeṇa ātmaśuddhir bhaviṣyati //
                <span class="ref">NsP_17.18</span></p>
            
            
            <p id="NsP_17.19">
               dvitīyena tu lakṣeṇa manusiddhim avāpnuyāt <br />
               tṛtīyena tu lakṣeṇa svargalokam avāpnuyāt //
                <span class="ref">NsP_17.19</span></p>
            
            
            <p id="NsP_17.20">
               caturthena tu lakṣeṇa hareḥ sāmipyam āpnuyāt <br />
               pañcamena tu lakṣeṇa nirmalaṃ jñānam āpnuyāt //
                <span class="ref">NsP_17.20</span></p>
            
            
            <p id="NsP_17.21">
               tathā ṣaṣṭhena lakṣeṇa bhaved viṣṇau sthirā matiḥ <br />
               saptamena tu lakṣeṇa svarūpaṃ pratipadyate //
                <span class="ref">NsP_17.21</span></p>
            
            
            <p id="NsP_17.22">
               aṣṭamena tu lakṣeṇa nirvāṇam adhigacchati <br />
               svasvadharmasamāyuktaṃ japaṃ kuryād dvijottamaḥ //
                <span class="ref">NsP_17.22</span></p>
            
            
            <p id="NsP_17.23">
               etat siddhikaraṃ mantram aṣṭākṣaram atandritaḥ <br />
               duḥsvapnāsurapaiśācā uragā brahmarākṣasāḥ //
                <span class="ref">NsP_17.23</span></p>
            
            
            <p id="NsP_17.24">
               jāpinaṃ nopasarpanti caurakṣudrādhayas tathā <br />
               ekāgramanasāvyāgro viṣṇubhakto dṛḍhavrataḥ //
                <span class="ref">NsP_17.24</span></p>
            
            
            <p id="NsP_17.25">
               japen nārāyaṇaṃ mantram etan mṛtyubhayāpaham <br />
               mantrāṇāṃ paramo mantro devatānāṃ ca daivatam //
                <span class="ref">NsP_17.25</span></p>
            
            
            <p id="NsP_17.26">
               guhyānāṃ paramaṃ guhyam oṃkārādyakṣarāṣṭakam <br />
               āyuṣyaṃ dhanaputrāṃś ca paśūn vidyāṃ mahad yaśaḥ //
                <span class="ref">NsP_17.26</span></p>
            
            
            <p id="NsP_17.27">
               dharmārthakāmamokṣāṃś ca labhate ca japan naraḥ <br />
               etat satyaṃ ca dharmyaṃ ca vedaśrutinidarśanāt //
                <span class="ref">NsP_17.27</span></p>
            
            
            <p id="NsP_17.28">
               etat siddhikaraṃ nṝṇāṃ mantrarūpaṃ na saṃśayaḥ <br />
               ṛṣayaḥ pitaro devāḥ siddhās tv asurarākṣasāḥ //
                <span class="ref">NsP_17.28</span></p>
            
            
            <p id="NsP_17.29">
               etad eva paraṃ japtvā parāṃ siddhim ito gatāḥ <br />
               jñātvā yas tv ātmanaḥ kālaṃ śāstrāntaravidhānataḥ <br />
               antakāle japann eti tad viṣṇoḥ paramaṃ padam //
                <span class="ref">NsP_17.29</span></p>
            
            
            <p id="NsP_17.30">
               nārāyaṇāya nama ity ayam eva satyaṃ saṃsāraghoraviṣasaṃharaṇāya mantraḥ <br />
               śṛṇvantu bhavyamatayo muditās tvarāgā uccais tarām upadiśāmy aham ūrdhvabāhuḥ //
                <span class="ref">NsP_17.30</span></p>
            
            
            <p id="NsP_17.31">
               bhūtvordhvabāhur adyāhaṃ satyapūrvaṃ bravīmy aham <br />
               he putra śiṣyāḥ śṛṇuta na mantro 'ṣṭākṣarāt paraḥ //
                <span class="ref">NsP_17.31</span></p>
            
            
            <p id="NsP_17.32">
               satyaṃ satyaṃ punaḥ satyam utkṣipya bhujam ucyate <br />
               vedāc chāstraṃ paraṃ nāsti na devaḥ keśavāt paraḥ //
                <span class="ref">NsP_17.32</span></p>
            
            
            <p id="NsP_17.33">
               ālocya sarvaśāstrāṇi vicārya ca punaḥ punaḥ <br />
               idam ekaṃ suniṣpannaṃ dhyeyo nārāyaṇaḥ sadā //
                <span class="ref">NsP_17.33</span></p>
            
            
            <p id="NsP_17.34">
               ity etat sakalaṃ proktaṃ śiṣyāṇāṃ tava puṇyadam <br />
               kathāś ca vividhāḥ proktā mayā bhaja janārdanam //
                <span class="ref">NsP_17.34</span></p>
            
            
            <p id="NsP_17.35">
               aṣṭākṣaram imaṃ mantraṃ sarvaduḥkhavināśanam <br />
               japa putra mahābuddhe yadi siddhim abhīpsasi //
                <span class="ref">NsP_17.35</span></p>
            
            
            <p id="NsP_17.36">
               idaṃ stavaṃ vyāsamukhāt tu nissṛtaṃ saṃdhyātraye ye puruṣāḥ paṭhanti <br />
               te dhautapāṇḍurapaṭā iva rājahaṃsāḥ saṃsārasāgaram apetabhayās taranti //
                <span class="ref">NsP_17.36</span></p>
            
            
            <p>|| iti śrīnarasiṃhapurāṇe aṣṭākṣaramantramāhātmyaṃ nāma saptadaśo 'dhyāya || NarP
               17 ||</p>
            
            </div>
         
         <div id="d1e14334">
            sūta uvāca:
            
            <p id="NsP_18.1">
               iti śrutvā kathāḥ puṇyāḥ sarvapāpapraṇāśinīḥ <br />
               nānāvidhā muniśreṣṭhāḥ kṛṣṇadvaipāyanāt punaḥ //
                <span class="ref">NsP_18.1</span></p>
            
            
            <p id="NsP_18.2">
               śukaḥ pūrvaṃ mahābhāgo bharadvājo mahāmate <br />
               siddhair anyaiś ca sahito nārāyaṇaparo 'bhavat //
                <span class="ref">NsP_18.2</span></p>
            
            
            <p id="NsP_18.3">
               evaṃ te kathitā vipra mārkaṇḍeyādikāḥ kathāḥ <br />
               mayā vicitrāḥ pāpaghnyaḥ kiṃ bhūyaḥ śrotum icchasi //
                <span class="ref">NsP_18.3</span></p>
            
            bharadvāja uvāca:
            
            <p id="NsP_18.4">
               vasvādīnāṃ tathā proktā mama sṛṣṭis tvayā purā <br />
               aśvinor marutāṃ caiva noktotpattis tu tāṃ vada //
                <span class="ref">NsP_18.4</span></p>
            
            sūta uvāca:
            
            <p id="NsP_18.5">
               marutāṃ vistareṇoktā vaiṣṇavākhye mahāmate <br />
               purāṇe śaktiputreṇa purotpatiś ca vāyunā //
                <span class="ref">NsP_18.5</span></p>
            
            
            <p id="NsP_18.6">
               aśvinor devayoś caiva sṛṣṭir uktā suvistarāt <br />
               saṃkṣepāt tava vakṣyāmi sṛṣṭim etāṃ śṛṇuṣva me //
                <span class="ref">NsP_18.6</span></p>
            
            
            <p id="NsP_18.7">
               ḥdakṣakanyāditiḥ |<br />
               ḥaditer ādityaḥ putraḥ |<br />
               ḥtasmai tvaṣṭā duhitaraṃ saṃjñāṃ nāma kanyāṃ dattavān ||
                <span class="ref">NsP_18.7</span></p>
            
            
            <p id="NsP_18.8">so 'pi tvāṣṭrīṃ rūpavatīṃ manojñāṃ prāpya tayā saha reme |
               sā katipayāt kālāt svabhartur ādityasya tāpam asahantī pitur gṛhaṃ jagāma || <span class="ref">(NsP_18.8)</span></p>
            
            
            <p id="NsP_18.9">tām avalokya sutāṃ pitovāca kiṃ putri tava bhartā savitā snehāt tvāṃ rakṣaty uta paruṣa
               iti || <span class="ref">(NsP_18.9)</span></p>
            
            
            <p id="NsP_18.10">evaṃ pitur vacanaṃ śrutvā saṃjñā taṃ pratyuvāca |
               dagdhāhaṃ bhartuḥ pracaṇḍatāpād iti || <span class="ref">(NsP_18.10)</span></p>
            
            
            <p id="NsP_18.11">evaṃ śrutvā tām āha pitā gaccha putri bhartur gṛham iti || <span class="ref">(NsP_18.11)</span></p>
            
            
            <p id="NsP_18.12">yuvatīstrīṇāṃ bhartuḥ śuśrūṣaṇam eva dharmaḥ śreyān |
               aham api katipayadivasād āgatyādityasyoṣṇatāṃ jāmātur uddhariṣyāmi || <span class="ref">(NsP_18.12)</span></p>
            
            
            <p id="NsP_18.13">ityuktā sā ca punar bhartur gṛhaṃ prāpya katipayadivasān manuṃ yamīṃ yamaṃ cāpatyatrayam
               ādityāt prāsūta |
               punas taduṣṇatām asahantī chāyāṃ bhartur apabhogāya svaprajñābalenotpādya tatra saṃsthāpya
               gatvottarakurūn adhiṣṭhāyāśvī bhūtvā vicacāra || <span class="ref">(NsP_18.13)</span></p>
            
            
            <p id="NsP_18.14">ādityo 'pi saṃjñeyam iti matvā tasyāṃ jāyāṃ punar apatyatrayam utpādayām_asa || <span class="ref">(NsP_18.14)</span></p>
            
            
            <p id="NsP_18.15">manuṃ śanaiścaraṃ tapatīṃ ca |
               sveṣv apatyeṣu pakṣapātena vartatīṃ chāyāṃ dṛṣṭvā yamaḥ svapitaram āha neyam asmanmāteti
               || <span class="ref">(NsP_18.15)</span></p>
            
            
            <p id="NsP_18.16">pitāpi tac chrutvā bhāryāṃ prāha |
               sarveṣv apatyeṣu samam eva vartatām iti || <span class="ref">(NsP_18.16)</span></p>
            
            
            <p id="NsP_18.17">punar api sveṣv apatyeṣu snehāt pravartatīṃ chāyāṃ dṛṣṭvā yamo yamī ca tāṃ bahuvidham
               apīttham uvāca |
               ādityasaṃnidhānāt tūṣṇīṃ babhūvataḥ || <span class="ref">(NsP_18.17)</span></p>
            
            
            <p id="NsP_18.18">tataś chāyā tayoḥ śāpaṃ dattavatī |
               yama tvaṃ pretarājo bhava yami tvaṃ yamunā nāma nadī bhavet || <span class="ref">(NsP_18.18)</span></p>
            
            
            <p id="NsP_18.19">tataḥ krodhād ādityo 'pi chāyāputrayoḥ śāpaṃ dattavān he putra śanaiścara tvaṃ graho
               bhava krūradṛṣṭir mandagāmī ca pāpagrahas tvaṃ ca || <span class="ref">(NsP_18.19)</span></p>
            
            
            <p id="NsP_18.20">putri tapatī nāma nadī bhaveti athādityo dhyānam āsthāya saṃjñā kva sthiteti vicārayām_asa
               || <span class="ref">(NsP_18.20)</span></p>
            
            
            <p id="NsP_18.21">sa dṛṣṭavān uttarakuruṣu dhyānacakṣuṣāśvībhūya vicarantī |
               svayaṃ cāśvarūpeṇa tatra gatvā tayā saha saṃparkaṃ kṛtavān || <span class="ref">(NsP_18.21)</span></p>
            
            
            <p id="NsP_18.22">tasyām evādityād aśvināv utpannau tayor atiśayavapuṣoḥ sākṣāt prajāpatir āgatya devatvaṃ
               yajñabhāgatvaṃ mukhyaṃ ca devānāṃ bhiṣajatvaṃ dattvā jagāma |
               ādityaś cāśvarūpaṃ vihāya svabhāryāṃ saṃjñāṃ tvāṣṭrīṃ svarūpadhāriṇīṃ nītvā svarūpam
               āsthāya divaṃ jagāma || <span class="ref">(NsP_18.22)</span></p>
            
            
            <p id="NsP_18.23">viśvakarmā cāgatya ādityaṃ nāmabhiḥ stutvā tadatiśayoṣṇatāṃśatām apaśātayām_asa || <span class="ref">(NsP_18.23)</span></p>
            
            
            <p id="NsP_18.24">
               evaṃ vaḥ kathitā viprā aśvinautpattir uttamā <br />
               puṇyā pavitrā pāpaghnī bharadvāja mahāmate //
                <span class="ref">NsP_18.24</span></p>
            
            
            <p id="NsP_18.25">
               ādityaputrau bhiṣajau surāṇāṃ divyena rūpeṇa virājamānau <br />
               śrutvā tayor janma naraḥ pṛthivyāṃ bhavet surūpo divi modate ca //
                <span class="ref">NsP_18.25</span></p>
            
            
            <p>|| iti śrīnarasiṃhapurāṇe aśvinor utpattir nāma aṣṭādaśo 'dhyāya || NarP 18 ||</p>
            
            </div>
         
         <div id="d1e14558">
            bharadvāja uvāca:
            
            <p id="NsP_19.1">
               yaiḥ stuto nāmabhis tena savitā viśvakarmaṇā <br />
               tāny ahaṃ śrotum icchāmi vada sūta vivasvataḥ //
                <span class="ref">NsP_19.1</span></p>
            
            sūta uvāca:
            
            <p id="NsP_19.2">
               tāni me śṛṇu nāmāni yaiḥ stuto viśvakarmaṇā <br />
               savitā tāni vakṣyāmi sarvapapaharāṇi te //
                <span class="ref">NsP_19.2</span></p>
            
            
            <p id="NsP_19.3">
               ādityaḥ savitā sūryaḥ khagaḥ pūṣā gabhastimān <br />
               timironmathanaḥ śaṃbhus tvaṣṭā mārtaṇḍa āśugaḥ //
                <span class="ref">NsP_19.3</span></p>
            
            
            <p id="NsP_19.4">
               hiraṇyagarbhaḥ kapilas tapano bhāskaro raviḥ <br />
               agnigarbho 'diteḥ putraḥ śaṃbhus timiranāśanaḥ //
                <span class="ref">NsP_19.4</span></p>
            
            
            <p id="NsP_19.5">
               aṃśumān aṃśumālī ca tamoghnas tejasāṃ nidhiḥ <br />
               ātapī maṇḍalī mṛtyuḥ kapilaḥ sarvatāpanaḥ //
                <span class="ref">NsP_19.5</span></p>
            
            
            <p id="NsP_19.6">
               harir viśvo mahātejāḥ sarvaratnaprabhākaraḥ <br />
               aṃśumālī timirahā ṛgyajussāmabhāvitaḥ //
                <span class="ref">NsP_19.6</span></p>
            
            
            <p id="NsP_19.7">
               prāṇāviṣkaraṇo mitraḥ supradīpo manojavaḥ <br />
               yajñeśo gopatiḥ śrīmān bhūtajñaḥ kleśanāśanaḥ //
                <span class="ref">NsP_19.7</span></p>
            
            
            <p id="NsP_19.8">
               amitrahā śivo haṃso nāyakaḥ priyadarśanaḥ <br />
               śuddho virocanaḥ keśī sahasrāṃśuḥ pratardanaḥ //
                <span class="ref">NsP_19.8</span></p>
            
            
            <p id="NsP_19.9">
               dharmaraśmiḥ pataṅgaś ca viśālo viśvasaṃstutaḥ <br />
               durvijñeyagatiḥ śūras tejorāśir mahāyaśāḥ //
                <span class="ref">NsP_19.9</span></p>
            
            
            <p id="NsP_19.10">
               bhrājiṣṇur jyotiṣām īśo vijiṣṇur viśvabhāvanaḥ <br />
               prabhaviṣṇuḥ prakāśātmā jñānarāśiḥ prabhākaraḥ //
                <span class="ref">NsP_19.10</span></p>
            
            
            <p id="NsP_19.11">
               ādityo viśvadṛg yajñakartā netā yaśaskaraḥ <br />
               vimalo vīryavān īśo yogajño yogabhāvanaḥ //
                <span class="ref">NsP_19.11</span></p>
            
            
            <p id="NsP_19.12">
               amṛtātmā śivo nityo vareṇyo varadaḥ prabhuḥ <br />
               dhanadaḥ prāṇadaḥ śreṣṭhaḥ kāmadaḥ kāmarūpadhṛk //
                <span class="ref">NsP_19.12</span></p>
            
            
            <p id="NsP_19.13">
               taraṇiḥ śāśvataḥ śāstā śāstrajñas tapanaḥ śayaḥ <br />
               vedagarbho vibhur vīraḥ śāntaḥ sāvitrivallabhaḥ //
                <span class="ref">NsP_19.13</span></p>
            
            
            <p id="NsP_19.14">
               dhyeyo viśveśvaro bhartā lokanātho maheśvaraḥ <br />
               mahendro varuṇo dhātā viṣṇur agnir divākaraḥ //
                <span class="ref">NsP_19.14</span></p>
            
            
            <p id="NsP_19.15">
               etais tu nāmabhiḥ sūryaḥ stutas tena mahātmanā <br />
               uvāca viśvakarmāṇaṃ prasanno bhagavān raviḥ //
                <span class="ref">NsP_19.15</span></p>
            
            
            <p id="NsP_19.16">
               bhramim āropya mām atra maṇḍalaṃ mama śātaya <br />
               tvadbuddhisthaṃ mayā jñātam evam auṣṇyaṃ śamaṃ vrajet //
                <span class="ref">NsP_19.16</span></p>
            
            
            <p id="NsP_19.17">
               ityukto viśvakarmā ca tathā sa kṛtavān dvija <br />
               śāntoṣṇaḥ savitā tasya duhitur viśvakarmaṇaḥ //
                <span class="ref">NsP_19.17</span></p>
            
            
            <p id="NsP_19.18">
               saṃjñāyāś cābhavad vipra bhānus tvaṣṭāram abravīt <br />
               tvayā yasmāt stuto 'haṃ vai nāmnām aṣṭaśatena ca //
                <span class="ref">NsP_19.18</span></p>
            
            
            <p id="NsP_19.19">
               varaṃ vṛṇīṣva tasmāt tvaṃ varado 'haṃ tavānagha <br />
               ityukto bhānunā so 'tha viśvakarmābravīd idam //
                <span class="ref">NsP_19.19</span></p>
            
            
            <p id="NsP_19.20">
               varado yadi me deva varam etaṃ prayaccha me <br />
               etais tu nāmabhis yas tvāṃ naraḥ stoṣyati nityaśaḥ //
                <span class="ref">NsP_19.20</span></p>
            
            
            <p id="NsP_19.21">
               tasya pāpakṣayaṃ deva kuru bhaktasya bhāskara //
                <span class="ref">NsP_19.21</span></p>
            
            
            <p id="NsP_19.22">
               tenaivam ukto dinakṛt tatheti tvaṣṭāram uktvā virarāma bhāskaraḥ <br />
               saṃjñāṃ viśaṅkāṃ ravimaṇḍalasthitāṃ kṛtvā jagāmātha raviṃ prasādya //
                <span class="ref">NsP_19.22</span></p>
            
            
            <p>|| iti śrīnarasiṃhapurāṇe ekonaviṃśo 'dhyāya || NarP 19 ||</p>
            
            </div>
         
         <div id="d1e14980">
            
            <p id="NsP_20.1">
               sāṃprataṃ mārutotpattiṃ vakṣyāmi dvijasattama <br />
               purā devāsure yuddhe devair indrādibhir diteḥ //
                <span class="ref">NsP_20.1</span></p>
            
            
            <p id="NsP_20.2">putrāḥ parābhūtā ditiś ca vinaṣṭaputrā mahendradarpaharaṃ putram icchantī kaśyapam
               ṛṣiṃ svapatim ārādhayām_asa || <span class="ref">(NsP_20.2)</span></p>
            
            
            <p id="NsP_20.3">sa ca tapasā saṃtuṣṭo garbhādhānaṃ cakāra tasyām |
               punas tām evam uktavān || <span class="ref">(NsP_20.3)</span></p>
            
            
            <p id="NsP_20.4">yadi tvaṃ śuciḥ satī śaracchatam imaṃ garbhaṃ dhārayiṣyasi tataś ca mahendradarpahantā
               putro bhaviṣyati |
               ity evam uktā sā ca taṃ garbhaṃ dhārayām_asa || <span class="ref">(NsP_20.4)</span></p>
            
            
            <p id="NsP_20.5">indro 'pi taj jñātvā vṛddhabrāhmaṇarūpeṇāgatya ditipārśvaṃ sthitavān |
               kiṃcid ūnapūrṇe varṣaśate pādaśaucam akṛtvā ditiḥ śayanam āruhya nidrāṃ gatā || <span class="ref">(NsP_20.5)</span></p>
            
            
            <p id="NsP_20.6">so 'pi labdhāvasaro vajrapāṇis tatkukṣiṃ praviśya vajreṇa taṃ garbhaṃ saptadhā ciccheda
               |
               so 'pi tena pracchidyamāno ruroda || <span class="ref">(NsP_20.6)</span></p>
            
            
            <p id="NsP_20.7">mā rodīr iti vadann indras tān saptadhaikaikaṃ ciccheda || <span class="ref">(NsP_20.7)</span></p>
            
            
            <p id="NsP_20.8">saptadhā te sarve maruto yato jātamātrān mā rodīr ity uktavān |
               mahendrasya sahāyā amī maruto nāma devā babhūvuḥ || <span class="ref">(NsP_20.8)</span></p>
            
            
            <p id="NsP_20.9">
               evaṃ mune sṛṣṭir iyaṃ taveritā devāsurāṇāṃ naranāgarakṣasām <br />
               viyanmukhānām api yaḥ paṭhed idaṃ śṛṇvaṃś ca bhaktyā harilokam eti saḥ //
                <span class="ref">NsP_20.9</span></p>
            
            
            <p>|| iti śrīnarasiṃhapurāṇe viṃśatitamo 'dhyāya || NarP 20 ||</p>
            
            </div>
         
         <div id="d1e15045">
            bharadvāja uvāca:
            
            <p id="NsP_21.1">
               anusargaś ca sargaś ca tvayā citrā katheritā <br />
               vaṃśamanvantare brūhi vaṃśānucaritaṃ ca me //
                <span class="ref">NsP_21.1</span></p>
            
            sūta uvāca:
            
            <p id="NsP_21.2">
               rājñāṃ vaṃśaḥ purāṇeṣu vistareṇa prakīrtitaḥ <br />
               saṃkṣepāt kathayiṣyāmi vaṃśamanvantarāṇi te //
                <span class="ref">NsP_21.2</span></p>
            
            
            <p id="NsP_21.3">
               vaṃśānucaritaṃ caiva śṛṇu vipra mahāmate <br />
               śṛṇvantu munayaś ceme śrotum āgatya ye sthitāḥ //
                <span class="ref">NsP_21.3</span></p>
            
            
            <p id="NsP_21.4">ādau tāvad brahmā brahmaṇo marīciḥ |
               marīceḥ kaśyapaḥ kaśyapād ādityaḥ || <span class="ref">(NsP_21.4)</span></p>
            
            
            <p id="NsP_21.5">
               ḥādityān manuḥ |<br />
               ḥmanor ikṣvākuḥ ikṣvākor vikukṣiḥ |<br />
               ḥvikukṣer dyotaḥ dyotād veno venāt pṛthuḥ pṛthoḥ pṛthāśvaḥ ||
                <span class="ref">NsP_21.5</span></p>
            
            
            <p id="NsP_21.6">pṛthāśvād asaṃkhyātāśvaḥ |
               asaṃkhyātāśvān māndhātā || <span class="ref">(NsP_21.6)</span></p>
            
            
            <p id="NsP_21.7">māndhātuḥ purukutsaḥ purukutsād dṛṣado dṛṣadād abhiśaṃbhuḥ || <span class="ref">(NsP_21.7)</span></p>
            
            
            <p id="NsP_21.8">abhiśaṃbhor dāruṇo dāruṇāt sagaraḥ || <span class="ref">(NsP_21.8)</span></p>
            
            
            <p id="NsP_21.9">sagarād dharyaśvo haryaśvād dhārītaḥ || <span class="ref">(NsP_21.9)</span></p>
            
            
            <p id="NsP_21.10">hārītād rohitāśvo rohitāśvād aṃśumān |
               aṃśumato bhagīrathaḥ || <span class="ref">(NsP_21.10)</span></p>
            
            
            <p id="NsP_21.11">bhagīrathāt saudāsaḥ saudāsāc chatruṃdamaḥ || <span class="ref">(NsP_21.11)</span></p>
            
            
            <p id="NsP_21.12">śatruṃdamād anaraṇyaḥ anaraṇyād dīrghabāhuḥ dīrghabāhor ajaḥ || <span class="ref">(NsP_21.12)</span></p>
            
            
            <p id="NsP_21.13">ajād daśarathaḥ |
               daśarathād rāmaḥ rāmāl lavaḥ lavāt padmaḥ || <span class="ref">(NsP_21.13)</span></p>
            
            
            <p id="NsP_21.14">padmād anuparṇaḥ |
               anuparṇād vastrapāṇiḥ || <span class="ref">(NsP_21.14)</span></p>
            
            
            <p id="NsP_21.15">
               ḥvastrapāṇeḥ śuddhodanaḥ |<br />
               ḥśuddhodanād budhaḥ |<br />
               ḥbudhād ādityavaṃśo nivartate ||
                <span class="ref">NsP_21.15</span></p>
            
            
            <p id="NsP_21.16">sūryavaṃśabhavās te prādhānyena prakīrtitāḥ /*
               yair iyaṃ pṛthivī bhuktā dharmataḥ kṣatriyaiḥ purā // <span class="ref">(NsP_21.16)</span></p>
            
            <p id="NsP_21.17">
               sūryasya vaṃśaḥ kathito mayā mune samudgatā yatra nareśvarāḥ purā <br />
               mayocyamānāñ chaśinaḥ samāhitaḥ śṛṇuṣva vaṃśe 'tha nṛpān anuttamān //
                <span class="ref">NsP_21.17</span></p>
            
            
            <p>|| iti śrīnarasiṃhapurāṇe sūryavaṃśakathanaṃ nāmaikaviṃśo 'dhyāya || NarP 21 ||</p>
            
            </div>
         
         <div id="d1e15185">
            sūta uvāca:
            
            <p id="NsP_22.1">
               somavaṃśaṃ śṛṇuṣvātha bharadvāja mahāmune <br />
               purāṇe vistareṇoktaṃ saṃkṣepāt kathaye 'dhunā //
                <span class="ref">NsP_22.1</span></p>
            
            
            <p id="NsP_22.2">ādau tāvad brahmā |
               brahmaṇo mānasaḥ putro marīcir marīcer dākṣāyaṇyāṃ dākṣāyiṇyāṃ kaśyapaḥ || <span class="ref">(NsP_22.2)</span></p>
            
            
            <p id="NsP_22.3">kaśyapād aditer ādityaḥ |
               ādityāt suvarṇalāyāṃ manuḥ || <span class="ref">(NsP_22.3)</span></p>
            
            
            <p id="NsP_22.4">
               ḥmanor surūpāyāṃ somaḥ |<br />
               ḥsomād rohiṇyāṃ budhaḥ |<br />
               ḥbudhād ilāyāṃ purūravāḥ ||
                <span class="ref">NsP_22.4</span></p>
            
            
            <p id="NsP_22.5">purūravasa āyuḥ |
               āyo rūpavatyāṃ nahuṣaḥ || <span class="ref">(NsP_22.5)</span></p>
            
            
            <p id="NsP_22.6">nahuṣāt pitṛvatyāṃ yayātiḥ |
               yayāteḥ śarmiṣṭhāyāṃ pūruḥ || <span class="ref">(NsP_22.6)</span></p>
            
            
            <p id="NsP_22.7">
               ḥpūror vaṃśadāyāṃ saṃpātiḥ |<br />
               ḥsaṃpāter bhānudattāyāṃ sārvabhaumaḥ |<br />
               ḥsārvabhaumasya vaidehyāṃ bhojaḥ ||
                <span class="ref">NsP_22.7</span></p>
            
            
            <p id="NsP_22.8">bhojasya liṅgāyāṃ duṣyantaḥ |
               duṣyantasya śakuntalāyāṃ bharataḥ || <span class="ref">(NsP_22.8)</span></p>
            
            
            <p id="NsP_22.10">bharatasya nandāyām ajamīḍhaḥ |
               ajamīḍhasya sudevyāṃ pṛśniḥ |
               pṛśner ugrasenāyāṃ prasaraḥ |
               
               <p id="NsP_22.9">
                  ḥprasarasya bahurūpāyāṃ śaṃtanuḥ |<br />
                  ḥśaṃtanor yojanagandhāyāṃ vicitravīryaḥ |<br />
                  ḥvicitravīryasyāmbikāyāṃ pāṇḍuḥ ||
                   <span class="ref">NsP_22.9</span></p>
               pāṇḍoḥ kuntidevyām arjunaḥ |
               arjunāt subhadrāyām abhimanyuḥ || <span class="ref">(NsP_22.10)</span></p>
            
            
            <p id="NsP_22.11">
               ḥabhimanyor uttarāyāṃ parīkṣitaḥ |<br />
               ḥparīkṣitasya mātṛvatyāṃ janamejayaḥ |<br />
               ḥjanamejayasya puṇyavatyāṃ śatānīkaḥ ||
                <span class="ref">NsP_22.11</span></p>
            
            <p id="NsP_22.12">
               ḥśatānīkasya puṣpavatyāṃ sahasrānīkaḥ |<br />
               ḥsahasrānīkasya mṛgavatyām udayanaḥ |<br />
               ḥtasya vāsavadattāyāṃ naravāhanaḥ ||
                <span class="ref">NsP_22.12</span></p>
            
            
            <p id="NsP_22.13">naravāhanasyāśvamedhāyāṃ kṣemakaḥ |
               kṣemakāntāḥ pāṇḍavāḥ somavaṃśo nivartate || <span class="ref">(NsP_22.13)</span></p>
            
            
            <p id="NsP_22.14">
               ya idaṃ śṛṇuyān nityaṃ rājavaṃśam anuttamam <br />
               sarvapāpaviśuddhātmā viṣṇulokaṃ sa gacchati //
                <span class="ref">NsP_22.14</span></p>
            
            
            <p id="NsP_22.15">
               yaś cedaṃ paṭhate nityaṃ śrāddhe vā śrāvayet pitṝn <br />
               vaṃśānukīrtanaṃ puṇyaṃ pitṝṇāṃ dattam akṣayam //
                <span class="ref">NsP_22.15</span></p>
            
            
            <p id="NsP_22.16">
               rājñāṃ hi somasya mayā taveritā vaṃśānukīrtir dvija pāpanāśanī <br />
               śṛṇuṣva viprendra mayocyamānaṃ manvantaraṃ cāpi caturdaśākhyam //
                <span class="ref">NsP_22.16</span></p>
            
            
            <p>|| iti śrīnarasiṃhapurāṇe somavaṃśānukīrtanaṃ nāma dvāviṃśo 'dhyāyaḥ || NarP 22 ||</p>
            
            sūta uvāca:
            
            
            <p id="NsP_23.1">prathamaṃ tāvat svāyaṃbhuvaṃ manvantaraṃ tatsvarūpaṃ kathitam |
               sargādau svārociṣo nāma dvitīyo manuḥ || <span class="ref">(NsP_23.1)</span></p>
            
            
            <p id="NsP_23.2">tasmin svārociṣe manvantare vipaścin nāma devendraḥ |
               pārāvatāḥ satuṣitā devāḥ || <span class="ref">(NsP_23.2)</span></p>
            
            
            <p id="NsP_23.3">ūrjastambaḥ suprāṇo danto nirṛṣabho varīyān īśvaraḥ somaḥ saptarṣayaś caivaṃ kiṃpuruṣādyāḥ
               svārociṣasya manoḥ putrā rājāno bhavanti || <span class="ref">(NsP_23.3)</span></p>
            
            </div>
         
         <div id="d1e15348">
            
            <p id="NsP_23.4">
               ḥtṛtīya uttamo nāma manuḥ |<br />
               ḥsudhāmānaḥ satyāḥ śivāḥ pratardanā vaṃśavartinaś ca devāḥ |<br />
               ḥpañcaite dvādaśagaṇāḥ ||
                <span class="ref">NsP_23.4</span></p>
            
            
            <p id="NsP_23.5">teṣāṃ suśāntir indraḥ || <span class="ref">(NsP_23.5)</span></p>
            
            
            <p id="NsP_23.6">vandyāḥ saptarṣayo 'bhavan |
               atra paraśucitrādyā manoḥ sutāḥ || <span class="ref">(NsP_23.6)</span></p>
            
            
            <p id="NsP_23.7">caturthas tāmaso nāma manuḥ |
               tatra manvantare surāḥ parāḥ satyā sudhiyaś ca saptaviṃśatikā gaṇāḥ || <span class="ref">(NsP_23.7)</span></p>
            
            
            <p id="NsP_23.8">tatra bhṛśuṇḍī nāma devendraḥ |
               hiraṇyaromā devaśrīr ūrdhvabāhur devabāhuḥ sudhāmā ha parjanyo munir ity ete saptarṣayaḥ
               || <span class="ref">(NsP_23.8)</span></p>
            
            
            <p id="NsP_23.9">jyotirdhāmā pṛthuḥ kāśyo 'gnir dhanaka ity ete tāmasasya manoḥ putrā rājānaḥ || <span class="ref">(NsP_23.9)</span></p>
            
            
            <p id="NsP_23.11">pañcamo nāma raivato manuḥ |
               
               <p id="NsP_23.10">
                  ḥtasyāntare 'mitā niratā vaikuṇṭhāḥ sumedhasa ity ete devagaṇāś caturdaśakā gaṇāḥ
                  |<br />
                  ḥasurāntako nāma devendraḥ |<br />
                  ḥsaptakādyā manoḥ sutā rājāno vai babhūvuḥ ||
                   <span class="ref">NsP_23.10</span></p>
               śāntaḥ śāntabhayo vidvāṃs tapasvī medhāvī sutapāḥ saptarṣayo 'bhavan || <span class="ref">(NsP_23.11)</span></p>
            
            
            <p id="NsP_23.12">
               ḥṣaṣṭhaś cākṣuṣo nāma manuḥ |<br />
               ḥpuruśatadyumnapramukhās tasya sutā rājānaḥ |<br />
               ḥsuśāntā āpyāḥ prasūtā bhavyāḥ prathitāś ca mahānubhāvāḥ lekhādyāḥ pañcaite hy aṣṭakā
               gaṇās tatra devāḥ ||
                <span class="ref">NsP_23.12</span></p>
            
            
            <p id="NsP_23.13">teṣām indro manojavaḥ |
               medhāḥ sumedhā virajā haviṣmān uttamo matimān nāmnā sahiṣṇuś caite saptarṣayaḥ || <span class="ref">(NsP_23.13)</span></p>
            
            
            <p id="NsP_23.14">saptamo vaivasvato manuḥ sāṃprataṃ vartate |
               tasya putrā ikṣvākuprabhṛtayaḥ kṣatriyā bhūbhujaḥ || <span class="ref">(NsP_23.14)</span></p>
            
            
            <p id="NsP_23.15">ādityaviśvavasurudrādyā devāḥ puraṃdaro 'tra devendraḥ || <span class="ref">(NsP_23.15)</span></p>
            
            
            <p id="NsP_23.16">vaśiṣṭhaḥ kaśyapo 'trir jamadagnir gautamaviśvāmitrabharadvājāḥ saptarṣayo bhavanti
               || <span class="ref">(NsP_23.16)</span></p>
            
            
            <p id="NsP_23.17">
               ḥbhaviṣyāṇi manvantarāṇi kathyante |<br />
               ḥtad yathā ādityāt saṃjñāyāṃ jāto yo manuḥ pūrvoktaś chāyāyām utpanno manur dvitīyaḥ
               sa tu |<br />
               ḥpūrvajasya sāvarṇasya manvantaraṃ sāvarṇikam aṣṭamaṃ śṛṇu ||
                <span class="ref">NsP_23.17</span></p>
            
            
            <p id="NsP_23.18">manuḥ sāvarṇo aṣṭamo bhavitā tatra sutapādyā devagaṇās teṣāṃ balir indro bhavitā || <span class="ref">(NsP_23.18)</span></p>
            
            
            <p id="NsP_23.19">dīptimān gālavo nāma kṛpadrauṇivyāsarṣyaśṛṅgāś ca saptarṣayo bhavitāraḥ |
               virājorvarīyanirmokādyāḥ sāvarṇasya manoḥ sutā rājāno bhaviṣyanti || <span class="ref">(NsP_23.19)</span></p>
            
            
            <p id="NsP_23.20">navamo dakṣasāvarṇir manur bhavitā |
               dhṛtiḥ kīrtir dīptiḥ ketuḥ pañcahasto nirāmayaḥ pṛthuśravādyā dakṣasāvarṇā rājāno
               'sya manoḥ putrāḥ || <span class="ref">(NsP_23.20)</span></p>
            
            
            <p id="NsP_23.21">marīcigarbhāḥ sudharmāṇo haviṣmantas tatra devatāḥ |
               teṣāṃ indro 'dbhutaḥ || <span class="ref">(NsP_23.21)</span></p>
            
            
            <p id="NsP_23.22">savanaḥ kṛtimān havyo vasumedhātithir jyotiṣmān ity ete saptarṣayaḥ || <span class="ref">(NsP_23.22)</span></p>
            
            
            <p id="NsP_23.24">daśamo brahmasāvarṇir manur bhavitā |
               
               <p id="NsP_23.23">
                  ḥviruddhādayas tatra devāḥ |<br />
                  ḥteṣāṃ śāntir indraḥ |<br />
                  ḥhaviṣmān sukṛtiḥ satyas tapomūrtir nābhāgaḥ pratimokaḥ saptaketur ity ete saptarṣayaḥ
                  ||
                   <span class="ref">NsP_23.23</span></p>
               sukṣetra uttamo bhūriṣeṇādayo brahmasāvarṇiputrā rājāno bhaviṣyanti || <span class="ref">(NsP_23.24)</span></p>
            
            
            <p id="NsP_23.25">ekādaśe manvantare dharmasāvarṇiko manuḥ || <span class="ref">(NsP_23.25)</span></p>
            
            
            <p id="NsP_23.26">siṃhasavanādayo devagaṇāḥ |
               teṣāṃ divaspatir indraḥ || <span class="ref">(NsP_23.26)</span></p>
            
            
            <p id="NsP_23.27">nirmohas tattvadarśī nikaṃpo nirutsāho dhṛtimān rucya ity ete saptarṣayaḥ |
               citrasenavicitrādyā dharmasāvarṇiputrā bhūbhṛto bhaviṣyanti || <span class="ref">(NsP_23.27)</span></p>
            
            
            <p id="NsP_23.28">rudrasāvarṇir bhavitā dvādaśo manuḥ || <span class="ref">(NsP_23.28)</span></p>
            
            
            <p id="NsP_23.29">kṛtadhāmā tatrendro haritā rohitāḥ sumanasaḥ sukarmāṇaḥ sutapāś ca devāḥ || <span class="ref">(NsP_23.29)</span></p>
            
            
            <p id="NsP_23.30">tapasvī cārutapās tapomūrtis taporatis tapodhṛtir jyotis tapa ity ete saptarṣayaḥ
               || <span class="ref">(NsP_23.30)</span></p>
            
            
            <p id="NsP_23.31">devavān devaśreṣṭhādyās tasya manoḥ sutā bhūpālā bhaviṣyanti || <span class="ref">(NsP_23.31)</span></p>
            
            
            <p id="NsP_23.32">
               ḥtrayodaśo rucir nāma manuḥ |<br />
               ḥsragvī bāṇaḥ sudharmā prabhṛtayo devagaṇāḥ |<br />
               ḥteṣām indra ṛṣabho nāma bhavitā ||
                <span class="ref">NsP_23.32</span></p>
            
            
            <p id="NsP_23.33">niścito 'gnitejā vapuṣmān dhṛṣṭo vāruṇir haviṣmān nahuṣo bhavya iti saptarṣayaḥ |
               sudharmā devānīkādayas tasya manoḥ putrāḥ pṛthvīśvarā bhaviṣyanti || <span class="ref">(NsP_23.33)</span></p>
            
            
            <p id="NsP_23.34">
               ḥbhaumaś caturdaśo manur bhavitā |<br />
               ḥsurucis tatrendraḥ |<br />
               ḥcakṣuṣmantaḥ pavitrāḥ kaniṣṭhābhā devagaṇāḥ ||
                <span class="ref">NsP_23.34</span></p>
            
            
            <p id="NsP_23.35">agnibāhuśuciśukramādhavaśivābhīmajitaśvāsā ity ete saptarṣayaḥ |
               urugaṃbhīrabrahmādyās tasya manoḥ sutāḥ rājanaḥ || <span class="ref">(NsP_23.35)</span></p>
            
            
            <p id="NsP_23.36">evaṃ te caturdaśa manvantarāṇi kathitāni |
               rājānaś ca yair iyaṃ vasudhā pālyate || <span class="ref">(NsP_23.36)</span></p>
            
            
            <p id="NsP_23.37">
               manuḥ saptarṣayo devā bhūpālāś ca manoḥ sutāḥ <br />
               manvantare bhavanty ete śakrāś caivādhikāriṇaḥ //
                <span class="ref">NsP_23.37</span></p>
            
            
            <p id="NsP_23.38">
               caturdaśabhir etais tu gatair manvantarair dvija <br />
               sahasrayugaparyantaḥ kālo gacchati vāsaraḥ //
                <span class="ref">NsP_23.38</span></p>
            
            
            <p id="NsP_23.39">
               tāvatpramāṇā ca niśā tato bhavati sattama <br />
               brahmarūpadharaḥ śete sarvātmā nṛhariḥ svayam //
                <span class="ref">NsP_23.39</span></p>
            
            
            <p id="NsP_23.40">
               trailokyam akhilaṃ grastā bhagavān ādikṛd vibhuḥ <br />
               svamāyām āsthito vipra sarvarūpī janārdanaḥ //
                <span class="ref">NsP_23.40</span></p>
            
            
            <p id="NsP_23.41">
               atha prabuddho bhagavān yathā pūrvaṃ tathā punaḥ <br />
               yugavyavasthāṃ kurute sṛṣṭiṃ ca puruṣottamaḥ //
                <span class="ref">NsP_23.41</span></p>
            
            
            <p id="NsP_23.42">
               ete tavoktā manavo 'marāś ca putrāś ca bhūpā munayaś ca sarve <br />
               vibhūtayas tasya sthitau sthitasya tasyaiva sarvaṃ tvam avehi vipra //
                <span class="ref">NsP_23.42</span></p>
            
            
            <p>|| iti śrīnarasiṃhapurāṇe trayoviṃśo 'dhyāya || NarP 23 ||</p>
            
            </div>
         
         <div id="d1e15614">
            śrīsūta uvāca:
            
            <p id="NsP_24.1">
               ataḥ paraṃ pravakṣyāmi vaṃśānucaritaṃ śubham <br />
               śṛṇvatām api pāpaghnaṃ sūryasomanṛpātmakam //
                <span class="ref">NsP_24.1</span></p>
            
            
            <p id="NsP_24.2">
               sūryavaṃśodbhavo yo vai manuputraḥ puroditaḥ <br />
               ikṣvākur nāma bhūpālaś caritaṃ tasya me śṛṇu //
                <span class="ref">NsP_24.2</span></p>
            
            
            <p id="NsP_24.3">
               āsīd bhūmau mahābhāga purī divyā suśobhanā <br />
               sarayūtīram āsādya ayodhyā nāma nāmataḥ //
                <span class="ref">NsP_24.3</span></p>
            
            
            <p id="NsP_24.4">
               amarāvatyatiśayā triṃśadyojanajālinī <br />
               hastyaśvarathapattyoghair drumaiḥ kalpadrumaprabhaiḥ //
                <span class="ref">NsP_24.4</span></p>
            
            
            <p id="NsP_24.5">
               prākārāṭṭapratolībhis toraṇaiḥ kāñcanaprabhaiḥ <br />
               virājamānā sarvatra suvibhaktacatuṣpathā //
                <span class="ref">NsP_24.5</span></p>
            
            
            <p id="NsP_24.6">
               anekabhūmiprāsādā bahubhāṇḍasuvikrayā <br />
               padmotpalaśubhais toyair vāpībhir upaśobhitā //
                <span class="ref">NsP_24.6</span></p>
            
            
            <p id="NsP_24.7">
               devatāyatanair divyair vedaghoṣaiś ca śobhitā <br />
               vīṇāveṇumṛdaṅgaiś ca śabdair utkṛṣṭakair yutā //
                <span class="ref">NsP_24.7</span></p>
            
            
            <p id="NsP_24.8">
               śālais tālair nālikeraiḥ panasāmalajambukaiḥ <br />
               tathaivāmrakapitthādyair aśokair upaśobhitā //
                <span class="ref">NsP_24.8</span></p>
            
            
            <p id="NsP_24.9">
               ārāmair vividhair yuktā sarvatra phalapādapaiḥ <br />
               mallikāmālatījātipāṭalānāgacampakaḥ //
                <span class="ref">NsP_24.9</span></p>
            
            
            <p id="NsP_24.10">
               karavīraiḥ karṇikāraiḥ ketakībhir alaṃkṛtā <br />
               kadalīlavalījātimātuluṅgamahāphalaiḥ <br />
               kvacic candanagandhādyair nāraṅgaiś ca suśobhitā //
                <span class="ref">NsP_24.10</span></p>
            
            
            <p id="NsP_24.11">
               nityotsavapramuditā gītavādyavicakṣaṇaiḥ <br />
               naranārībhir āḍhyābhī rūpadraviṇaprekṣaṇaiḥ //
                <span class="ref">NsP_24.11</span></p>
            
            
            <p id="NsP_24.12">
               nānājanapadākīrṇā patākādhvajaśobhitā <br />
               devatulyaprabhāyuktair nṛpaputraiś ca saṃyutā //
                <span class="ref">NsP_24.12</span></p>
            
            
            <p id="NsP_24.13">
               sarūpābhir varastrībhir devastrībhir ivāvṛtā <br />
               vipraiḥ satkavibhir yuktā bṛhaspatisamaprabhaiḥ //
                <span class="ref">NsP_24.13</span></p>
            
            
            <p id="NsP_24.14">
               vaṇigjanais tathā pauraiḥ kalpavṛkṣavarair yutā <br />
               aśvair uccaiḥśravastulyair dantibhir diggajair iva //
                <span class="ref">NsP_24.14</span></p>
            
            
            <p id="NsP_24.15">
               iti nānāvidhair bhāvair ayodhyendrapurīsamā <br />
               tāṃ dṛṣṭvā nāradaḥ ślokaṃ sabhāmadhye puroktavān //
                <span class="ref">NsP_24.15</span></p>
            
            
            <p id="NsP_24.16">
               svargaṃ vai sṛjamānasya vyarthaṃ syāt padmajanmanaḥ <br />
               jātāyodhyādhikā svargāt kāmabhogasamanvitā //
                <span class="ref">NsP_24.16</span></p>
            
            
            <p id="NsP_24.17">
               tām āvasad ayodhyāṃ tu svabhiṣikto mahīpatiḥ <br />
               jitavān sarvabhūpālān dharmeṇa sa mahābalaḥ //
                <span class="ref">NsP_24.17</span></p>
            
            
            <p id="NsP_24.18">
               māṇikyamukuṭair yuktai rājabhir maṇḍalādhipaiḥ <br />
               namadbhir bhaktibhītibhyāṃ pādau tasya kiṇīkṛtau //
                <span class="ref">NsP_24.18</span></p>
            
            
            <p id="NsP_24.19">
               ikṣvākur akṣatabalaḥ sarvaśāstraviśāradaḥ <br />
               tejasendreṇa sadṛśo manoḥ sūnuḥ pratāpavan //
                <span class="ref">NsP_24.19</span></p>
            
            
            <p id="NsP_24.20">
               dharmato nyāyataś caiva vedajñair brāhmaṇair yutaḥ <br />
               pālayām_asa dharmātmā āsamudrāṃ mahīm imām //
                <span class="ref">NsP_24.20</span></p>
            
            
            <p id="NsP_24.21">
               astrair jigāya sakalān saṃyuge bhūpatīn balī <br />
               avajitya sutīkṣṇais tu tanmaṇḍalam athāharat //
                <span class="ref">NsP_24.21</span></p>
            
            
            <p id="NsP_24.22">
               jitavān paralokāṃś ca kratubhir bhūridakṣiṇaiḥ <br />
               dānaiś ca vividhair brahman rājekṣvākuḥ pratāpavān //
                <span class="ref">NsP_24.22</span></p>
            
            
            <p id="NsP_24.23">
               bāhudvayena vasudhāṃ jihvāgreṇa sarasvatīm <br />
               babhāra padmām urasā bhaktiṃ cittena mādhave //
                <span class="ref">NsP_24.23</span></p>
            
            
            <p id="NsP_24.24">
               saṃtiṣṭhato hare rūpam upaviṣṭaṃ ca mādhavam <br />
               śayānam apy anantaṃ tu kārayitvā paṭe 'malam //
                <span class="ref">NsP_24.24</span></p>
            
            
            <p id="NsP_24.25">
               trikālaṃ trayam ārādhya rūpaṃ viṣṇor mahātmanaḥ <br />
               gandhapuṣpādibhir nityaṃ reme dṛṣṭvā paṭe harim //
                <span class="ref">NsP_24.25</span></p>
            
            
            <p id="NsP_24.26">
               kṛṣṇaṃ taṃ kṛṣṇameghābhaṃ bhujagendranivāsinam <br />
               padmākṣaṃ pītavāsaṃ ca svapneṣv api sa dṛṣṭavān //
                <span class="ref">NsP_24.26</span></p>
            
            
            <p id="NsP_24.27">
               cakāra meghe tadvarṇe bahumānamatiṃ nṛpaḥ <br />
               pakṣapātaṃ ca tannāmni mṛge padme ca tādṛśe //
                <span class="ref">NsP_24.27</span></p>
            
            
            <p id="NsP_24.28">
               divyākṛtiṃ hareḥ sākṣād draṣṭuṃ tasya mahībhṛtaḥ <br />
               atīva tṛṣṇā saṃjātā apūrvaiva hi sattama //
                <span class="ref">NsP_24.28</span></p>
            
            
            <p id="NsP_24.29">
               tṛṣṇāyāṃ tu prabuddhāyāṃ manasaiva hi pārthivaḥ <br />
               cintayām_asa matimān rājyabhogam asāravat //
                <span class="ref">NsP_24.29</span></p>
            
            
            <p id="NsP_24.30">
               veśmadārasutakṣetraṃ saṃyastaṃ yena duḥkhadam <br />
               vairāgyajñānapūrveṇa loke 'smin nāsti tatsamaḥ //
                <span class="ref">NsP_24.30</span></p>
            
            
            <p id="NsP_24.31">
               ity evaṃ cintayitvā tu tapasy āsaktacetanaḥ <br />
               vasiṣṭhaṃ paripapraccha tatropāyaṃ purohitam //
                <span class="ref">NsP_24.31</span></p>
            
            
            <p id="NsP_24.32">
               tapobalena deveśaṃ nārāyaṇam ajaṃ mune <br />
               draṣṭum icchāmy ahaṃ tatra upāyaṃ taṃ vadasva me //
                <span class="ref">NsP_24.32</span></p>
            
            
            <p id="NsP_24.33">
               ityuktaḥ prāha rājānāṃ tapasy āsaktamānasam <br />
               vasiṣṭhaḥ sarvadharmajñaḥ sadā tasya hite rataḥ //
                <span class="ref">NsP_24.33</span></p>
            
            
            <p id="NsP_24.34">
               yadīcchasi mahārāja draṣṭuṃ nārāyaṇaṃ param <br />
               tapasā sukṛteneha ārādhaya janārdanam //
                <span class="ref">NsP_24.34</span></p>
            
            
            <p id="NsP_24.35">
               kenāpy ataptatapasā devadevo janārdanaḥ <br />
               draṣṭuṃ na śakyate jātu tasmāt taṃ tapasārcaya //
                <span class="ref">NsP_24.35</span></p>
            
            
            <p id="NsP_24.36">
               pūrvadakṣiṇadigbhāge sarayūtīrage nṛpa <br />
               gālavapramukhānāṃ ca ṛṣīṇām asti cāśramaḥ //
                <span class="ref">NsP_24.36</span></p>
            
            
            <p id="NsP_24.37">
               pañcayojanam adhvānaṃ sthānam asmāt tu pāvanam <br />
               nānādrumalatākīrṇaṃ nānāpuṣpasamākulam //
                <span class="ref">NsP_24.37</span></p>
            
            
            <p id="NsP_24.38">
               svamantriṇi mahāprājñe nītimaty arjune nṛpa <br />
               svarājyabhāraṃ vinyasya karmakāṇḍam api dvija //
                <span class="ref">NsP_24.38</span></p>
            
            
            <p id="NsP_24.39">
               stutvārādhya gaṇādhyakṣam ito vraja vināyakam <br />
               tapaḥsiddhyartham anvicchaṃs tasmāt tatra tapaḥ kuru //
                <span class="ref">NsP_24.39</span></p>
            
            
            <p id="NsP_24.40">
               tāpasaṃ veṣam āsthāya śākamūlaphalāśanaḥ <br />
               dhyāyan nārāyaṇaṃ devam imaṃ mantraṃ sadā japa //
                <span class="ref">NsP_24.40</span></p>
            
            
            <p>oṃ namo bhagavate vāsudevāya |</p>
            
            <p id="NsP_24.41">
               eṣa siddhikaro mantro dvādaśākṣarasaṃjñitaḥ <br />
               japtvainaṃ munayaḥ siddhiṃ parāṃ prāptāḥ purātanāḥ //
                <span class="ref">NsP_24.41</span></p>
            
            
            <p id="NsP_24.42">
               gatvā gatvā nivartante candrasūryādayo grahāḥ <br />
               adyāpi na nivartante dvādaśākṣaracintakāḥ //
                <span class="ref">NsP_24.42</span></p>
            
            
            <p id="NsP_24.43">
               bāhyendriyaṃ hṛdi sthāpya manaḥ sūkṣme parātmani <br />
               nṛpa saṃjapa tan mantraṃ draṣṭavyo madhusūdanaḥ //
                <span class="ref">NsP_24.43</span></p>
            
            
            <p id="NsP_24.44">
               iti te kathitopāyo hariprāptes tapaḥkṛtau <br />
               pṛcchataḥ sāṃprataṃ bhūyo yadīcchasi kuruṣva tat //
                <span class="ref">NsP_24.44</span></p>
            
            
            <p id="NsP_24.45">
               ity evam ukto muninā sa rājā rājyaṃ bhuvo mantrivare samarpya <br />
               stutvā gaṇeśaṃ sumanobhir arcya gataḥ purāt svāt tapase dhṛtātmā //
                <span class="ref">NsP_24.45</span></p>
            
            
            <p>|| iti śrīnarasiṃhapurāṇe ikṣvākucaritraṃ caturviṃśo 'dhyāyaḥ || NarP 24 ||</p>
            
            </div>
         
         <div id="d1e16492">
            bharadvāja uvāca:
            
            <p id="NsP_25.1">
               kathaṃ stuto gaṇādhyakṣas tena rājñā mahātmanā <br />
               yathā tena tapas taptaṃ tan me vada mahāmate //
                <span class="ref">NsP_25.1</span></p>
            
            sūta uvāca:
            
            <p id="NsP_25.2">
               caturthīdivase rājā snātvā triṣavaṇaṃ dvija <br />
               raktāmbaradharo bhūtvā raktagandhānulepanaḥ //
                <span class="ref">NsP_25.2</span></p>
            
            
            <p id="NsP_25.3">
               suraktakusumair hṛdyair vināyakam athārcayat <br />
               raktacandanatoyena snānapūrvaṃ yathāvidhi //
                <span class="ref">NsP_25.3</span></p>
            
            
            <p id="NsP_25.4">
               vilipya raktagandhena raktapuṣpaiḥ prapūjayat <br />
               tato 'sau dattavān dhūpam ājyayuktaṃ sacandanam <br />
               naivedyaṃ caiva hāridraṃ guḍakhaṇḍaghṛtaplutam //
                <span class="ref">NsP_25.4</span></p>
            
            
            <p id="NsP_25.5ab">
               evaṃ suvidhinā pūjya vināyakam athāstavīt //
                <span class="ref">NsP_25.5ab</span></p>
            
            ikṣvākur uvāca:
            
            <p id="NsP_25.5cd">
               namaskṛtya mahādevaṃ stoṣye 'ham taṃ vināyakam //
                <span class="ref">NsP_25.5cd</span></p>
            
            
            <p id="NsP_25.6">
               mahāgaṇapatiṃ śūram ajitaṃ jñānavardhanam <br />
               ekadantaṃ dvidantaṃ ca caturdantaṃ caturbhujam //
                <span class="ref">NsP_25.6</span></p>
            
            
            <p id="NsP_25.7">
               tryakṣaṃ triśūlahastaṃ ca raktanetraṃ varapradam <br />
               āmbikeyaṃ śūrpakarṇaṃ pracaṇḍaṃ ca vināyakam //
                <span class="ref">NsP_25.7</span></p>
            
            
            <p id="NsP_25.8">
               āraktaṃ daṇḍinaṃ caivam vahnivaktraṃ hutapriyam <br />
               anarcito vighnakaraḥ sarvakāryeṣu yo nṛṇām //
                <span class="ref">NsP_25.8</span></p>
            
            
            <p id="NsP_25.9">
               taṃ namāmi gaṇādhyakṣaṃ bhīmam ugram umāsutam <br />
               madamattaṃ virūpākṣaṃ bhaktavighnanivārakam //
                <span class="ref">NsP_25.9</span></p>
            
            
            <p id="NsP_25.10">
               sūryakoṭipratīkāśaṃ bhinnāñjanasamaprabham <br />
               baddhaṃ sunirmalaṃ śāntaṃ namasyāmi vināyakam //
                <span class="ref">NsP_25.10</span></p>
            
            
            <p id="NsP_25.11">
               namo 'stu gajavaktrāya gaṇānāṃ pataye namaḥ <br />
               merumandararūpāya namaḥ kailāsavāsine //
                <span class="ref">NsP_25.11</span></p>
            
            
            <p id="NsP_25.12">
               virūpāya namas te 'stu namas te brahmacāriṇe <br />
               bhaktastutāya devāya namas tubhyaṃ vināyaka //
                <span class="ref">NsP_25.12</span></p>
            
            
            <p id="NsP_25.13">
               tvayā purāṇa pūrveṣāṃ devānāṃ kāryasiddhaye <br />
               gajarūpaṃ samāsthāya trāsitāḥ sarvadānavāḥ //
                <span class="ref">NsP_25.13</span></p>
            
            
            <p id="NsP_25.14">
               ṛṣīṇāṃ devatānāṃ ca nāyakatvaṃ prakāśitam <br />
               yatas tataḥ surair agre pūjyase tvaṃ bhavātmaja //
                <span class="ref">NsP_25.14</span></p>
            
            
            <p id="NsP_25.15">
               tvām ārādhya gaṇādhyakṣaṃ sarvajñaṃ kāmarūpiṇam <br />
               kāryārthaṃ raktakusumai raktacandanavāribhiḥ //
                <span class="ref">NsP_25.15</span></p>
            
            
            <p id="NsP_25.16">
               raktāmbaradharo bhūtvā caturthyām arcayej japet <br />
               trikālaṃ ekakālaṃ vā pūjayen niyatāśanaḥ //
                <span class="ref">NsP_25.16</span></p>
            
            
            <p id="NsP_25.17">
               rājānaṃ rājaputraṃ vā rājamantriṇam eva vā <br />
               rājyaṃ ca sarvavighneśa vaśaṃ kuryāt sarāṣṭrakam //
                <span class="ref">NsP_25.17</span></p>
            
            
            <p id="NsP_25.18">
               avighnaṃ tapaso mahyaṃ kuru naumi vināyaka <br />
               mayetthaṃ saṃstuto bhaktyā pūjitaś ca viśeṣataḥ //
                <span class="ref">NsP_25.18</span></p>
            
            
            <p id="NsP_25.19">
               yat phalaṃ sarvatīrtheṣu sarvayajñeṣu yat phalam <br />
               tat phalaṃ pūrṇam āpnoti stutvā devaṃ vināyakam //
                <span class="ref">NsP_25.19</span></p>
            
            
            <p id="NsP_25.20">
               viṣamaṃ na bhavet tasya na ca gacchet parābhavam <br />
               na ca vighno bhavet tasya jāto jātismaro bhavet //
                <span class="ref">NsP_25.20</span></p>
            
            
            <p id="NsP_25.21">
               ya idaṃ paṭhate stotraṃ ṣaḍbhir māsair varaṃ labhet <br />
               saṃvatsareṇa siddhiṃ ca labhate nātra saṃśayaḥ //
                <span class="ref">NsP_25.21</span></p>
            
            sūta uvāca:
            
            <p id="NsP_25.22">
               evaṃ stutvā purā rājā gaṇādhyakṣaṃ dvijottama <br />
               tāpasaṃ veṣam āsthāya tapaś cartum gato vanam //
                <span class="ref">NsP_25.22</span></p>
            
            
            <p id="NsP_25.23">
               utsṛjya vastraṃ nāgatvaksadṛśaṃ bahumūlyakam <br />
               kaṭhināṃ tu tvacaṃ vārkṣīṃ kaṭyāṃ dhatte nṛpottamaḥ //
                <span class="ref">NsP_25.23</span></p>
            
            
            <p id="NsP_25.24">
               tathā ratnāni divyāni valayāni nirasya tu <br />
               akṣasūtram alaṃkāraṃ phalaiḥ padmasya śobhanam //
                <span class="ref">NsP_25.24</span></p>
            
            
            <p id="NsP_25.25">
               tathottamāṅge mukuṭaṃ ratnahāṭakaśobhitam <br />
               tyaktvā jaṭākalāpaṃ tu taporthe bibhṛyān nṛpaḥ //
                <span class="ref">NsP_25.25</span></p>
            
            
            <p id="NsP_25.26">
               kṛtvetthaṃ sa tapoveṣaṃ vasiṣṭhoktaṃ tapovanam <br />
               praviśya ca tapas tepe śākamūlaphalāśanaḥ //
                <span class="ref">NsP_25.26</span></p>
            
            
            <p id="NsP_25.27">
               grīṣme pañcāgnimadhyastho 'tapat kāle mahātapāḥ <br />
               varṣākāle nirālambo hemante ca sarojale //
                <span class="ref">NsP_25.27</span></p>
            
            
            <p id="NsP_25.28">
               indriyāṇi samastāni niyamya hṛdaye punaḥ <br />
               mano viṣṇau samāveśya mantraṃ vai dvādaśākṣaram //
                <span class="ref">NsP_25.28</span></p>
            
            
            <p id="NsP_25.29">
               japato vāyubhakṣasya tasya rājño mahātmanaḥ <br />
               āvir babhūva bhagavān brahmā lokapitāmahaḥ //
                <span class="ref">NsP_25.29</span></p>
            
            
            <p id="NsP_25.30">
               tam āgatam athālokya padmayoniṃ caturmukham <br />
               praṇamya bhaktibhāvena stutyā ca paryatoṣayat //
                <span class="ref">NsP_25.30</span></p>
            
            
            <p id="NsP_25.31">
               namo hiraṇyagarbhāya jagatsraṣṭre mahātmane <br />
               vedaśāstrārthaviduṣe caturvaktrāya te namaḥ //
                <span class="ref">NsP_25.31</span></p>
            
            
            <p id="NsP_25.32ab">
               iti stuto jagatsraṣṭā brahmā prāha nṛpottamam //
                <span class="ref">NsP_25.32ab</span></p>
            
            
            <p id="NsP_25.32cd">
               tapasy abhirataṃ śāntaṃ tyaktarājyaṃ mahāsukham //
                <span class="ref">NsP_25.32cd</span></p>
            
            brahmovāca:
            
            <p id="NsP_25.32ef">
               lokaprakāśako rājan sūryas tava pitāmahaḥ //
                <span class="ref">NsP_25.32ef</span></p>
            
            
            <p id="NsP_25.33">
               munīnām api sarveṣāṃ sadā mānyo manuḥ pitā <br />
               kṛtavantau tapaḥ pūrvaṃ tīvraṃ pitṛpitāmahau //
                <span class="ref">NsP_25.33</span></p>
            
            
            <p id="NsP_25.34">
               kimarthaṃ rājyabhogaṃ tu tyaktvā sarvaṃ nṛpottama <br />
               tapaḥ karoṣi ghoraṃ tvaṃ samācakṣva mahāmate //
                <span class="ref">NsP_25.34</span></p>
            
            
            <p id="NsP_25.35">
               ityukto brahmaṇā rājā taṃ praṇamyābravīd vacaḥ <br />
               dṛṣṭum icchaṃs tapaścaryābalena madhusūdanam //
                <span class="ref">NsP_25.35</span></p>
            
            
            <p id="NsP_25.36">
               karomy evaṃ tapo brahman śaṅkhacakragadādharam <br />
               ityuktaḥ prāha rājānaṃ padmajanmā hasann iva //
                <span class="ref">NsP_25.36</span></p>
            
            
            <p id="NsP_25.37">
               na śakyas tapasā draṣṭuṃ tvayā nārāyaṇo vibhuḥ <br />
               mādṛśair api no dṛśyaḥ keśavaḥ kleśanāśanaḥ //
                <span class="ref">NsP_25.37</span></p>
            
            
            <p id="NsP_25.38">
               purātanīṃ puṇyakathāṃ kathayāmi nibodha me <br />
               niśānte pralaye lokān ninīya kamalekṣaṇaḥ //
                <span class="ref">NsP_25.38</span></p>
            
            
            <p id="NsP_25.39">
               anantabhogaśayane yoganidrāṃ gato hariḥ <br />
               sanandanādyair munibhiḥ stūyamāno mahāmate //
                <span class="ref">NsP_25.39</span></p>
            
            
            <p id="NsP_25.40">
               tasya suptasya nābhau tu mahat padmam ajāyata <br />
               tasmin padme śubhe rājan jāto 'haṃ vedavit purā //
                <span class="ref">NsP_25.40</span></p>
            
            
            <p id="NsP_25.41">
               tato bhūtvā tv adhodṛṣṭir dṛṣṭavān kamalekṣaṇam <br />
               anantabhogaparyaṅke bhinnāñjananibhaṃ harim //
                <span class="ref">NsP_25.41</span></p>
            
            
            <p id="NsP_25.42">
               atasīkusumābhāsaṃ śayānaṃ pītavāsasam <br />
               divyaratnavicitrāṅgaṃ mukuṭena virājitam //
                <span class="ref">NsP_25.42</span></p>
            
            
            <p id="NsP_25.43">
               kundendusadṛśākāram anantaṃ ca mahāmate <br />
               sahasraphaṇamadhyasthair maṇibhir dīptimattaram //
                <span class="ref">NsP_25.43</span></p>
            
            
            <p id="NsP_25.44">
               kṣaṇamātraṃ tu taṃ dṛṣṭvā punas tatra na dṛṣṭavān <br />
               duḥkhena mahatāviṣṭo babhūvāhaṃ nṛpottama //
                <span class="ref">NsP_25.44</span></p>
            
            
            <p id="NsP_25.45">
               tato nv avātaraṃ tasmāt padmanālaṃ samāśritaḥ <br />
               kautūhalena taṃ draṣṭuṃ nārāyaṇam anāmayam //
                <span class="ref">NsP_25.45</span></p>
            
            
            <p id="NsP_25.46">
               tatas tv anviṣya rājendra salilānte na dṛṣṭavān <br />
               śrīśaṃ punas tam evāhaṃ padmam āśritya cintayan //
                <span class="ref">NsP_25.46</span></p>
            
            
            <p id="NsP_25.47">
               tad rūpaṃ vāsudevasya draṣṭuṃ tepe mahat tapaḥ <br />
               tato mām antarikṣasthā vāg uvācāśarīriṇī //
                <span class="ref">NsP_25.47</span></p>
            
            
            <p id="NsP_25.48">
               vṛthā kiṃ kliśyate brahman sāṃprataṃ kuru me vacaḥ <br />
               na dṛśyo bhagavān viṣṇus tapasā mahatāpi te //
                <span class="ref">NsP_25.48</span></p>
            
            
            <p id="NsP_25.49">
               sṛṣṭiṃ kuru tadājñapto yadi draṣṭum ihecchasi <br />
               śuddhasphaṭikasaṃkāśanāgaparyaṅkaśāyinam //
                <span class="ref">NsP_25.49</span></p>
            
            
            <p id="NsP_25.50">
               yad dṛṣṭaṃ śārṅgiṇo rūpaṃ bhinnāñjanasamaprabham <br />
               pratibhāniyataṃ rūpaṃ vimānasthaṃ mahāmate //
                <span class="ref">NsP_25.50</span></p>
            
            
            <p id="NsP_25.51">
               bhaja nityam anālasyas tato drakṣyasi mādhavam <br />
               tayetthaṃ codito rājaṃs tyaktvā taptam anukṣaṇam //
                <span class="ref">NsP_25.51</span></p>
            
            
            <p id="NsP_25.52">
               sṛṣṭavān lokabhūtānāṃ sṛṣṭiṃ sṛṣṭvā sthitasya ca <br />
               āvir babhūva manasi viśvakarmā prajāpatiḥ //
                <span class="ref">NsP_25.52</span></p>
            
            
            <p id="NsP_25.53">
               anantakṛṣṇayos tena dve rūpe nirmite śubhe <br />
               vimānastho yathāpūrvaṃ mayā dṛṣṭo jale nṛpa //
                <span class="ref">NsP_25.53</span></p>
            
            
            <p id="NsP_25.54">
               tathaiva taṃ tato bhaktyā saṃpūjyāhaṃ hariṃ sthitaḥ <br />
               tatprasādāt tapaḥ śreṣṭhaṃ mayā jñānam anuttamam //
                <span class="ref">NsP_25.54</span></p>
            
            
            <p id="NsP_25.55">
               labdhvā muktiṃ ca paśyāmi avikārakriyāsukham <br />
               tad ahaṃ te pravakṣyāmi hitaṃ nṛpavareśvara //
                <span class="ref">NsP_25.55</span></p>
            
            
            <p id="NsP_25.56">
               visṛjyaitat tapo ghoraṃ purīṃ vraja nijāṃ nṛpa <br />
               prajānāṃ pālanaṃ dharmas tapaś caiva mahībhṛtām //
                <span class="ref">NsP_25.56</span></p>
            
            
            <p id="NsP_25.57">
               vimānaṃ preṣayiṣyāmi siddhadvijagaṇānvitam <br />
               tatrārādhaya deveśaṃ bāhyārthair akhilaiḥ śubhaiḥ //
                <span class="ref">NsP_25.57</span></p>
            
            
            <p id="NsP_25.58">
               nārāyaṇam anantākhye śayānaṃ kratubhir yajan <br />
               niṣkāmo nṛpaśārdūla prajā dharmeṇa pālaya //
                <span class="ref">NsP_25.58</span></p>
            
            
            <p id="NsP_25.59">
               prasādād vāsudevasya muktis te bhavitā nṛpa <br />
               ity uktvā taṃ jagāmātha brahmalokaṃ pitāmahaḥ //
                <span class="ref">NsP_25.59</span></p>
            
            
            <p id="NsP_25.60">
               ikṣvākuś cintayann āste padmayonivaco dvija <br />
               āvir babhūva purato vimānaṃ tan mahībhṛtaḥ //
                <span class="ref">NsP_25.60</span></p>
            
            
            <p id="NsP_25.61">
               brahmadattaṃ dvijayutaṃ mādhavānantayoḥ śubham <br />
               taṃ dṛṣṭvā parayā bhaktyā natvā ca puruṣottamam //
                <span class="ref">NsP_25.61</span></p>
            
            
            <p id="NsP_25.62">
               ṛṣīn praṇamya viprāṃś ca tad ādāya yayau purīm <br />
               paurair janaiś ca nārībhir dṛṣṭaḥ śobhāsamanvitaiḥ //
                <span class="ref">NsP_25.62</span></p>
            
            
            <p id="NsP_25.63">
               lājā vinikṣipadbhiś ca nīto rājā svakaṃ gṛham <br />
               svamandire viśāle tu vimānaṃ vaiṣṇavaṃ śubham //
                <span class="ref">NsP_25.63</span></p>
            
            
            <p id="NsP_25.64">
               saṃsthāpyārādhayām_asa tair dvijair arcitaṃ harim <br />
               mahiṣyaḥ śobhanā yās tu piṣṭvā tu haricandanam //
                <span class="ref">NsP_25.64</span></p>
            
            
            <p id="NsP_25.65">
               mālāṃ kṛtvā sugandhāḍhyāṃ prītis tasya vavardha ha <br />
               paurāḥ karpūraṃ śrīkhaṇḍaṃ kuṅkumādy aguruṃ tathā //
                <span class="ref">NsP_25.65</span></p>
            
            
            <p id="NsP_25.66">
               kṛtsnaṃ viśeṣato vastraṃ mahiṣākhyaṃ ca guggulam <br />
               puṣpāṇi viṣṇuyogyāni dadur ānīya bhūpateḥ //
                <span class="ref">NsP_25.66</span></p>
            
            
            <p id="NsP_25.67">
               vimānasthaṃ hariṃ pūjya gandhapuṣpādibhiḥ kramāt <br />
               trisaṃdhyaṃ parayā bhaktyā japaiḥ stotraiś ca vaiṣṇavaiḥ //
                <span class="ref">NsP_25.67</span></p>
            
            
            <p id="NsP_25.68">
               gītaiḥ kolāhalaiḥ śabdaiḥ śaṅkhavāditranāditaiḥ <br />
               prekṣaṇair api śāstroktaiḥ prītaiś ca niśi jāgaraiḥ //
                <span class="ref">NsP_25.68</span></p>
            
            
            <p id="NsP_25.69">
               kārayām_asa suciram utsavaṃ paramaṃ hareḥ <br />
               yāgaiś ca toṣayitvā taṃ sarvadevamayaṃ harim //
                <span class="ref">NsP_25.69</span></p>
            
            
            <p id="NsP_25.70">
               niṣkāmo dānadharmaiś ca paraṃ jñānam avāptavān <br />
               yajan yajñaṃ mahīṃ rakṣan sa kurvan keśavārcanam //
                <span class="ref">NsP_25.70</span></p>
            
            
            <p id="NsP_25.71">
               utpādya putrān pitrarthaṃ dhyānāt tyaktvā kalevaram <br />
               dhyāyan vai kevalaṃ brahma prāptavān vaiṣṇavaṃ padam //
                <span class="ref">NsP_25.71</span></p>
            
            
            <p id="NsP_25.72">
               ajaṃ viśokaṃ vimalaṃ viśuddhaṃ śāntaṃ sadānandacidātmakaṃ tataḥ <br />
               vihāya saṃsāram anantaduḥkhaṃ jagāma tad viṣṇupadaṃ hi rājā //
                <span class="ref">NsP_25.72</span></p>
            
            
            <p>|| iti śrīnarasiṃhapurāṇe ikṣvākucarite pañcaviṃśo 'dhyāyaḥ || NarP 25 ||</p>
            
            śrīsūta uvāca:
            
            
            <p id="NsP_26.2">ikṣvākor vikukṣināmaputraḥ | <span class="ref">(NsP_26.2)</span></p>
            </div>
         
         <div id="d1e17915">
            
            <p id="NsP_26.1">
               sa tu siddhe pitari maharṣibhir abhiṣikto dharmeṇa pṛthivīṃ pālayan vimānastham anantabhogaśāyinam
               acyutam ārādhya yāgair api devān iṣṭvā svaputraṃ rājye subāhum abhiṣicya divam āruroha
               |
               subāhor bhrājamānād udyoto 'bhigīyate |
               sa tu saptadvīpāṃ pṛthvīṃ dharmeṇa pālayitvā bhaktiṃ parāṃ nārāyaṇe pitāmahavat kṛtvā
               kratubhir bhūridakṣiṇair yajñeśvaraṃ niṣkāmena manaseṣṭvā nityaṃ nirañjanaṃ nirvikalpaṃ
               paraṃ jyotir amṛtākṣaraṃ paramātmarūpaṃ dhyātvā harim anantaṃ ca param ārādhya svargalokaṃ
               gataḥ ||
               tasya yuvanāśvo yuvanāśvasya ca māndhātā putro 'bhavat |
               sa cābhiṣikto maharṣibhir nisargād eva viṣṇubhakto 'nantaśayanam acyutaṃ bhaktyārādhayan
               yāgaiś ca vividhair iṣṭvā saptadvīpavatīṃ pṛthivīṃ paripālya divaṃ gataḥ || <span class="ref">(NsP_26.1)</span></p>
            
            
            <p>yasyaiṣa śloko gīyate |</p>
            
            <p id="NsP_26.3">
               yāvat sūrya udeti sma yāvac ca pratitiṣṭhati <br />
               sarvaṃ tad yauvanāśvasya māndhātuḥ kṣetram ucyate //
                <span class="ref">NsP_26.3</span></p>
            
            
            <p id="NsP_26.4">tasya purukuśyo 'bhavad yena devā brāhmaṇāś ca yāgadānaiḥ saṃtuṣṭāḥ || <span class="ref">(NsP_26.4)</span></p>
            
            
            <p id="NsP_26.5">purukuśyād dṛṣado dṛṣadād abhiśaṃbhuḥ |
               abhiśaṃbhor dāruṇo dāruṇāt sagaraḥ || <span class="ref">(NsP_26.5)</span></p>
            
            
            <p id="NsP_26.6">sagarād dharyaśvo haryaśvād dhārīto hārītād rohitāśvaḥ |
               rohitāśvād aṃśumān || <span class="ref">(NsP_26.6)</span></p>
            
            
            <p id="NsP_26.8">aṃśumato bhagīrathaḥ |
               
               <p id="NsP_26.7">
                  ḥyena mahatā tapasā purā divo gaṅgā aśeṣakalmaṣanāśinī caturvidhapuruṣārthadāyinī
                  bhuvam ānītā |<br />
                  ḥasthiśarkarābhūtāḥ kapilamaharṣinirdagdhāś ca guravaḥ sagarākhyā gaṅgātoyasaṃspṛṣṭā
                  divam āropitāḥ |<br />
                  ḥbhagīrathāt saudāsaḥ saudāsāt satrasavaḥ ||
                   <span class="ref">NsP_26.7</span></p>
               satrasavād anaraṇyo 'naraṇyād dīrghabāhuḥ || <span class="ref">(NsP_26.8)</span></p>
            
            
            <p id="NsP_26.9">dīrghabāhor ajo 'jād daśarathaḥ |
               tasya gṛhe rāvaṇavināśārthaṃ sākṣān nārāyaṇo 'vatīrṇo rāmaḥ || <span class="ref">(NsP_26.9)</span></p>
            
            
            <p id="NsP_26.10">
               ḥsa tu pitṛvacanād bhrātṛbhāryāsahito daṇḍakāraṇyaṃ prāpya tapaś cacāra |<br />
               ḥvane rāvaṇāpahṛtabhāryo bhrātrā saha duḥkhito 'nekakoṭivānaranāyakasugrīvasahāyo
               mahodadhau setuṃ nibadhya tair gatvā laṅkāṃ rāvaṇaṃ devakaṇṭakaṃ sabāndhavaṃ hatvā
               sītām ādāya punar ayodhyāṃ prāpya bharatābhiṣikto vibhīṣaṇāya laṅkārājyaṃ vimānaṃ
               vā dattvā taṃ preṣayām_asa |<br />
               ḥsa tu parameśvaro vimānastho vibhīṣaṇena nīyamāno laṅkāyām api rākṣasapuryāṃ vastum
               anicchan puṇyāraṇyaṃ tatra sthāpitavān ||
                <span class="ref">NsP_26.10</span></p>
            
            
            <p id="NsP_26.11">tan nirīkṣya tatraiva mahāhibhogaśayane bhagavān śete |
               so 'pi vibhīṣaṇas tatas tadvimānaṃ netum asamarthaḥ tadvacanāt svāṃ purīṃ jagāma || <span class="ref">(NsP_26.11)</span></p>
            
            
            <p>nārāyaṇasaṃnidhānān mahad vaiṣṇavaṃ kṣetram abhavad adyāpi dṛśyate |</p>
            
            <p id="NsP_26.12">
               ḥrāmāl lavo lavāt padmaḥ padmād ṛtuparṇa ṛṭuparṇād astrapāṇiḥ |<br />
               ḥastrapāṇeḥ śuddhodanaḥ śuddhodanād buddhaḥ |<br />
               ḥbuddhād vaṃśo nivartate ||
                <span class="ref">NsP_26.12</span></p>
            
            <p id="NsP_26.13">
               ete mahīpā ravivaṃśajās tava prādhānyatas te kathitā mahābalāḥ <br />
               purātanair yair vasudhā prapālitā yajñakriyābhiś ca divaukasair nṛpaiḥ //
                <span class="ref">NsP_26.13</span></p>
            
            
            <p>|| iti śrīnarasiṃhapurāṇe sūryavaṃśānucaritaṃ nāma ṣaḍviṃśo 'dhyāyaḥ || NarP 26 ||</p>
            
            sūta uvāca:
            
            
            <p id="NsP_27.1">atha somavaṃśodbhavānāṃ bhūbhujāṃ saṃkṣepeṇa caritam ucyate || <span class="ref">(NsP_27.1)</span></p>
            
            
            <p id="NsP_27.2">ādau tāvat samastaṃ trailokyaṃ kukṣau kṛtvā ekārṇave mahāmbhasi nāgabhogaśayane || <span class="ref">(NsP_27.2)</span></p>
            
            </div>
         
         <div id="d1e18020">
            
            <p id="NsP_27.3">
               ḥṛṅmayo yajurmayaḥ sāmamayo 'tharvamayo bhagavān nārāyaṇo yoganidrāṃ samārebhe |<br />
               ḥtasya suptasya nābhau mahāpadmam ajāyata |<br />
               ḥtasmin padme caturmukho brahmābhavat ||
                <span class="ref">NsP_27.3</span></p>
            
            <p id="NsP_27.4">
               ḥtasya brahmaṇo mānasaḥ putro 'trir abhavat |<br />
               ḥatrer anasūyāyāṃ somaḥ |<br />
               ḥsa tu prajāpater dakṣasya trayastriṃśat kanyā rohiṇyādyā bhāryārthaṃ gṛhītvā priyāyāṃ
               jyeṣṭhāyāṃ viśeṣāt prasannamanāḥ rohiṇyāṃ budhaṃ putram utpādayām_asa ||
                <span class="ref">NsP_27.4</span></p>
            
            <p id="NsP_27.5">
               ḥbudho 'pi sarvaśāstrajñaḥ pratiṣṭhāne pure 'vasat |<br />
               ḥilāyāṃ purūravasaṃ putram utpādayām_asa |<br />
               ḥtasyātiśayarūpānvitasya svargabhogān vihāya urvaśī bahukālaṃ bhāryā babhūva ||
                <span class="ref">NsP_27.5</span></p>
            
            
            <p id="NsP_27.6">purūravasaḥ urvaśyām āyuḥ putro jajñe |
               sa tu rājyaṃ dharmataḥ kṛtvā divam āruroha || <span class="ref">(NsP_27.6)</span></p>
            
            
            <p id="NsP_27.7">
               ḥāyo rūpavatyāṃ nahuṣaḥ putro 'bhavat |<br />
               ḥyenendratvaṃ prāptam |<br />
               ḥnahuṣasyāpi pitṛmatyāṃ yayātiḥ ||
                <span class="ref">NsP_27.7</span></p>
            
            
            <p id="NsP_27.8">yasya vaṃśajā vṛṣṇayaḥ |
               yayāteḥ śarmiṣṭhāyāṃ pūrur abhavat || <span class="ref">(NsP_27.8)</span></p>
            
            
            <p id="NsP_27.9">pūror vaṃśadāyāṃ saṃyātiḥ putro 'bhavat |
               yasya pṛthivyāṃ saṃpannāḥ sarve kāmāḥ || <span class="ref">(NsP_27.9)</span></p>
            
            
            <p id="NsP_27.10">saṃyāter bhānudattāyāṃ sārvabhaumaḥ |
               sa tu sarvāṃ pṛthivīṃ dharmeṇa paripālayan narasiṃhaṃ bhagavantam ārādhya yāgadānaiḥ
               siddhim āpa || <span class="ref">(NsP_27.10)</span></p>
            
            
            <p id="NsP_27.11">tasya sārvabhaumasya vaidehyāṃ bhojaḥ |
               yasya vaṃśe purā devāsurasaṃgrāme viṣṇucakrahataḥ kālanemiḥ kaṃso bhūtvā vṛṣṇivaṃśajena
               vāsudevena ghātito nidhanaṃ gataḥ || <span class="ref">(NsP_27.11)</span></p>
            
            
            <p id="NsP_27.12">
               ḥtasya bhojasya kaliṅgāyāṃ duṣyantaḥ |<br />
               ḥsa tu narasiṃhaṃ bhagavantam ārādhya tatprasādān niṣkaṇṭakaṃ rājyaṃ dharmeṇa kṛtvā
               divaṃ prāptavān |<br />
               ḥduṣyantasya śakuntalāyāṃ bharataḥ sa tu dharmeṇa rājyaṃ kurvan kratubhir bhūridakṣiṇaiḥ
               sarvadevatāmayaṃ bhagavantam ārādhya nivṛttādhikāro brahmadhyānaparo vaiṣṇave pare
               jyotiṣi layam avāpa ||
                <span class="ref">NsP_27.12</span></p>
            
            
            <p id="NsP_27.13">bharatasya ānandāyām ajamīḍhaḥ |
               sa ca paramavaiṣṇavo narasiṃham ārādhya jātaputro dharmeṇa kṛtarājyo viṣṇupuram āruroha
               || <span class="ref">(NsP_27.13)</span></p>
            
            
            <p id="NsP_27.14">
               ḥajamīḍhasya sudevyāṃ vṛṣṇiḥ putro 'bhavat |<br />
               ḥso 'pi bahuvarṣaṃ dharmeṇa rājyaṃ kurvan duṣṭanigrahaṃ śiṣṭaparipālanaṃ saptadvīpāṃ
               vaśe cakre |<br />
               ḥvṛṣṇer ugrasenāyāṃ pratyañcaḥ putro babhūva ||
                <span class="ref">NsP_27.14</span></p>
            
            <p id="NsP_27.15">
               ḥso 'pi dharmeṇa medinīṃ pālayan pratisaṃvatsaraṃ jyotiṣṭomaṃ cakāra |<br />
               ḥnirvāṇam api labdhavān |<br />
               ḥpratyañcasya bahurūpāyāṃ śāṃtanuḥ ||
                <span class="ref">NsP_27.15</span></p>
            
            
            <p id="NsP_27.16">tasya devadattasyandanārohaṇam aśakyaṃ babhūva purataḥ śakyaṃ ca || <span class="ref">(NsP_27.16)</span></p>
            
            
            <p>|| iti śrīnarasiṃhapurāṇe somavaṃśavarṇanaṃ nāma saptaviṃśo 'dhyāyaḥ || NarP 27 ||</p>
            
            </div>
         
         <div id="d1e18112">
            bharadvāja uvāca:
            
            <p id="NsP_28.1">
               syandanārohaṇe pūrvam aśaktiḥ śāṃtanoḥ katham <br />
               paścāc chaktiḥ kathaṃ cāsīt tasya vai tad vadasva naḥ //
                <span class="ref">NsP_28.1</span></p>
            
            sūta uvāca:
            
            <p id="NsP_28.2">
               bharadvāja śṛṇuṣvaitat purāvṛttaṃ vadāmi te <br />
               sarvapāpaharaṃ tad dhi caritaṃ śāṃtanor nṛṇām //
                <span class="ref">NsP_28.2</span></p>
            
            
            <p id="NsP_28.3">
               babhūva śāṃtanur bhakto narasiṃhatanau purā <br />
               nāradoktavidhānena pūjayām_asa mādhavam //
                <span class="ref">NsP_28.3</span></p>
            
            
            <p id="NsP_28.4">
               narasiṃhasya devasya nirmālyaṃ tena laṅghitam <br />
               rājñā śāṃtanunā vipra tasmāt syandanam uttamam //
                <span class="ref">NsP_28.4</span></p>
            
            
            <p id="NsP_28.5">
               devadattaṃ tad āroḍhum aśaktas tatkṣaṇād abhūt <br />
               kim iyaṃ me gatir bhagnā sahasā vai rathāt tataḥ //
                <span class="ref">NsP_28.5</span></p>
            
            
            <p id="NsP_28.6">
               duḥkhaṃ cintayatas tasya saṃprāpto nāradaḥ kila <br />
               kiṃ viṣaṇṇaḥ sthito rājann iti pṛṣṭaḥ sa śāṃtanuḥ //
                <span class="ref">NsP_28.6</span></p>
            
            
            <p id="NsP_28.7">
               nāradaitan na jānāmi gatibhaṅgasya kāraṇam <br />
               ityukto nārado dhyātvā jñātvā tatkāraṇaṃ tataḥ //
                <span class="ref">NsP_28.7</span></p>
            
            
            <p id="NsP_28.8">
               śāṃtanuṃ prāha rājānaṃ vinayena yataḥ sthitaḥ <br />
               yatra kvāpi tvayā rājan narasiṃhasya vai dhruvam //
                <span class="ref">NsP_28.8</span></p>
            
            
            <p id="NsP_28.9">
               nirmālyo laṅghitas tasmād rathārohaṇakarmaṇi <br />
               gatir bhagnā mahārāja śrūyatām atra kāraṇam //
                <span class="ref">NsP_28.9</span></p>
            
            
            <p id="NsP_28.10">
               antarvedyāṃ purā rājann āsīt kaścin mahāmatiḥ <br />
               mālākāro ravir nāmnā tena vṛndāvanaṃ kṛtam //
                <span class="ref">NsP_28.10</span></p>
            
            
            <p id="NsP_28.11">
               vividhāni ca puṣpārthaṃ vanāni sukṛtāni vai <br />
               mallikāmālatījātibakulādīni sarvaśaḥ //
                <span class="ref">NsP_28.11</span></p>
            
            
            <p id="NsP_28.12">
               prākāram ucchritaṃ tasya svabhūmau cāpi vistṛtam <br />
               alaṅghyam apraveśyaṃ ca kṛtvā cakre svakaṃ gṛham //
                <span class="ref">NsP_28.12</span></p>
            
            
            <p id="NsP_28.13">
               gṛhaṃ praviśya taddvāraṃ bhaven nānyatra sattama <br />
               evaṃ kṛtvā nu vasato mālākārasya dhīmataḥ //
                <span class="ref">NsP_28.13</span></p>
            
            
            <p id="NsP_28.14">
               puṣpitaṃ tad vanaṃ tv āsīd gandhāmoditadiṅmukham <br />
               bhāryayā saha puṣpāṇi samāhṛtya dine dine //
                <span class="ref">NsP_28.14</span></p>
            
            
            <p id="NsP_28.15">
               kṛtvā mālāṃ yathānyāyaṃ narasiṃhasya nityaśaḥ <br />
               dadau kāścid dvijebhyaś ca kāścid vikrīya poṣaṇam //
                <span class="ref">NsP_28.15</span></p>
            
            
            <p id="NsP_28.16">
               cakre samāt prajīvī ca bhāryāder ātmanas tathā <br />
               atha svargād upāgamya indraputro rathena vai //
                <span class="ref">NsP_28.16</span></p>
            
            
            <p id="NsP_28.17">
               apsarogaṇasaṃyukto niśi puṣpāṇi saṃharet <br />
               tadgandhalipsuḥ sarvāṇi vicityāhṛtya gacchati //
                <span class="ref">NsP_28.17</span></p>
            
            
            <p id="NsP_28.18">
               dine dine hṛte puṣpe mālākāro 'py acintayat <br />
               nānyad dvāraṃ vanasyāsyālaṅghyaprākāram unnatam //
                <span class="ref">NsP_28.18</span></p>
            
            
            <p id="NsP_28.19">
               samastapuṣpajātasya haraṇe niśi vai nṛṇām <br />
               ahaṃ śaktiṃ na paśyāmi kim idaṃ nu parīkṣaye //
                <span class="ref">NsP_28.19</span></p>
            
            
            <p id="NsP_28.20">
               iti saṃcintya medhāvī jāgrad rātrau vane sthitaḥ <br />
               tathaivāgatya puṣpāṇi saṃgṛhītva gataḥ pumān //
                <span class="ref">NsP_28.20</span></p>
            
            
            <p id="NsP_28.21">
               taṃ dṛṣṭvā duḥkhito 'tīva mālyajīvī vane 'bhavat <br />
               tato nidrāṃ gataḥ svapne dṛṣṭavāṃs taṃ nṛkesarim //
                <span class="ref">NsP_28.21</span></p>
            
            
            <p id="NsP_28.22">
               tadvākyaṃ śrutavāṃś caivaṃ nirmālyaṃ mama putraka <br />
               ānīya kṣipyatāṃ kṣipraṃ puṣpārāmasamīpataḥ //
                <span class="ref">NsP_28.22</span></p>
            
            
            <p id="NsP_28.23">
               indraputrasya duṣṭasya nānyad asti nivāraṇam <br />
               iti śrutvā harer vākyaṃ narasiṃhasya dhīmataḥ //
                <span class="ref">NsP_28.23</span></p>
            
            
            <p id="NsP_28.24">
               buddhvānīya tu nirmālyaṃ tathā cakre yathoditam <br />
               so 'py āgatya yathāpūrvaṃ rathenālakṣitena tu //
                <span class="ref">NsP_28.24</span></p>
            
            
            <p id="NsP_28.25">
               rathād uttīrya puṣpāṇi vicinvaṃs tadbhuvi sthitam <br />
               nirmālyaṃ laṅghayām_asa indrasūnur aniṣṭakṛt //
                <span class="ref">NsP_28.25</span></p>
            
            
            <p id="NsP_28.26">
               tatas tasya na śaktiḥ syad rathārohaṇakarmaṇi <br />
               uktaḥ sārathinā caiva rathasyārohaṇe tava //
                <span class="ref">NsP_28.26</span></p>
            
            
            <p id="NsP_28.27">
               narasiṃhasya nirmālyalaṅghane nāsti yogyatā <br />
               gacchāmi divam evāhaṃ tvaṃ bhūmyāṃ vasa māruha //
                <span class="ref">NsP_28.27</span></p>
            
            
            <p id="NsP_28.28">
               tenaivam ukto matimāṃs tam āha harinandanaḥ <br />
               pāpasya nodanaṃ tv atra karmaṇā yena me bhavet //
                <span class="ref">NsP_28.28</span></p>
            
            
            <p id="NsP_28.29ab">
               tad uktvā gaccha nākaṃ tvaṃ karmāsmān sārathe drutam //
                <span class="ref">NsP_28.29ab</span></p>
            
            sārathir uvāca:
            
            <p id="NsP_28.29cd">
               rāmasattre kurukṣetre dvādaśābde tu nityaśaḥ //
                <span class="ref">NsP_28.29cd</span></p>
            
            
            <p id="NsP_28.30">
               dvijocchiṣṭāpanayanaṃ kṛtvā tvaṃ śuddhim eṣyasi <br />
               ity uktvāsau gataḥ svargaṃ sārathir devasevitam //
                <span class="ref">NsP_28.30</span></p>
            
            
            <p id="NsP_28.31">
               indrasūnuḥ kurukṣetraṃ prāptaḥ sārasvataṃ taṭam <br />
               rāmasattre tathā kuryād dvijocchiṣṭasya mārjanam //
                <span class="ref">NsP_28.31</span></p>
            
            
            <p id="NsP_28.32">
               pūrṇe dvādaśame varṣe tam ūcuḥ śaṅkitā dvijāḥ <br />
               kas tvaṃ brūhi mahābhāga nityam ucchiṣṭamārjakaḥ //
                <span class="ref">NsP_28.32</span></p>
            
            
            <p id="NsP_28.33">
               na bhuñjase ca naḥ sattre śaṅkā no mahatī bhavet <br />
               ityuktaḥ kathayitvā tu yathāvṛttam anukramāt //
                <span class="ref">NsP_28.33</span></p>
            
            
            <p id="NsP_28.34">
               jagāma tridivaṃ kṣipraṃ rathena tanayo hareḥ <br />
               tasmāt tvam api bhūpāla brāhmaṇocchiṣṭam ādarāt //
                <span class="ref">NsP_28.34</span></p>
            
            
            <p id="NsP_28.35">
               mārjanaṃ kuru rāmasya sattre dvādaśavārṣike <br />
               brāhmaṇebhyaḥ paraṃ nāsti sarvapāpaharaṃ param //
                <span class="ref">NsP_28.35</span></p>
            
            
            <p id="NsP_28.36">
               evaṃ kṛte devadattasyandanārohaṇe gatiḥ <br />
               bhaviṣyati mahīpāla prāyaścitte kṛte tava //
                <span class="ref">NsP_28.36</span></p>
            
            
            <p id="NsP_28.37">
               ata ūrdhvaṃ ca nirmālyaṃ mā laṅghaya mahāmate <br />
               narasiṃhasya devasya tathānyeṣāṃ divaukasām //
                <span class="ref">NsP_28.37</span></p>
            
            
            <p id="NsP_28.38">
               ityuktaḥ śāṃtanus tena brāhmaṇocchiṣṭamārjanam <br />
               kṛtavān dvādaśābdaṃ tu āruroha rathaṃ ca tam //
                <span class="ref">NsP_28.38</span></p>
            
            
            <p id="NsP_28.39">
               evaṃ purvam aśaktiḥ syād rathārohe mahīkṣitaḥ <br />
               paścāt tasyaiva viprendra śaktir evam ajāyata //
                <span class="ref">NsP_28.39</span></p>
            
            
            <p id="NsP_28.40">
               evaṃ te kathito vipra doṣo nirmālyalaṅghane <br />
               puṇyaṃ tathā dvijānāṃ tu proktam ucchiṣṭamārjane //
                <span class="ref">NsP_28.40</span></p>
            
            
            <p id="NsP_28.41">
               bhaktyā dvijocchiṣṭam ihāpamārjayec chucir naro yaḥ susamāhitātmā <br />
               sa pāpabandhaṃ pravihāya bhuṅkte gavāṃ pradānasya phalaṃ divi sthitaḥ //
                <span class="ref">NsP_28.41</span></p>
            
            
            <p>|| iti śrīnarasiṃhapurāṇe śāṃtanucaritaṃ nāmāṣṭaviṃśo 'dhyāyaḥ || NarP 28 ||</p>
            
            śrīsūta uvāca:
            
            
            <p id="NsP_29.1">śaṃtanayor yojanagandhāyāṃ vicitravīryaḥ |
               sa tu hastināpure sthitvā prajāḥ svadharmeṇa pālayan devāṃś ca yāgaiḥ pitṛṃś ca śrāddhaiḥ
               saṃtarpya saṃjātaputro divam āruroha || <span class="ref">(NsP_29.1)</span></p>
            
            </div>
         
         <div id="d1e18914">
            
            <p id="NsP_29.2">
               ḥvicitravīryasyāmbālikāyāṃ pāṇḍuḥ putro jajñe |<br />
               ḥso 'pi rājyaṃ dharmataḥ kṛtvā muniśāpāc charīraṃ vihāya devalokam avāpa |<br />
               ḥtasya pāṇḍoḥ kuntidevyām arjunaḥ ||
                <span class="ref">NsP_29.2</span></p>
            
            
            <p id="NsP_29.3">sa tu mahatā tapasā śaṃkaraṃ toṣayitvā pāśupatam astram avāpya triviṣṭapādhipateḥ
               śatrūn nivātakavacān dānavān hatvā khāṇḍavavanam agner yathāruci nivedya tṛptāgnito
               divyān varān avāpya suyodhanena hṛtarājyo dharmabhīmanakulasahadevadraupadīsahito
               virāṭanagare 'jñātavāsaṃ caritvā gograhe ca bhīṣmadroṇakṛpaduryodhanakarṇādīn jitvā
               samastagomaṇḍalaṃ nivartayitvā bhrātṛbhiḥ saha virāṭarājakṛtapūjo vāsudevasahitaḥ
               kurukṣetre dhārtarāṣṭrair bahubalair yuddhaṃ kurvan bhīṣmadroṇakṛpaśalyakarṇādibhir
               bhūriparākramaiḥ kṣatriyair nānādeśāgatair anekair api rājaputraiḥ saha duryodhanādīn
               dhārtarāṣṭrān hatvā svarājyaṃ prāpya dharmeṇa rājyaṃ paripālya bhrātṛbhiḥ saha mudito
               divam āruroha || <span class="ref">(NsP_29.3)</span></p>
            
            
            <p id="NsP_29.4">arjunasya subhadrāyām abhimanyuḥ |
               yena bhāratayuddhe cakravyūhaṃ praviśyānekabhūbhujo nidhanaṃ prāpitāḥ || <span class="ref">(NsP_29.4)</span></p>
            
            
            <p id="NsP_29.5">abhimanyor uttarāyāṃ parīkṣitaḥ |
               so 'py abhiṣikto vanaṃ gacchatā dharmaputreṇa rājyaṃ kṛtvā rājaputro nākaṃ saṃprāpya
               reme || <span class="ref">(NsP_29.5)</span></p>
            
            
            <p id="NsP_29.6">parīkṣitān mātṛvatyāṃ janamejayaḥ |
               yena brahmahatyāvāraṇārthaṃ mahābhārataṃ vyāsaśiṣyād vaiśaṃpāyanāt sādyantaṃ śrutam
               || <span class="ref">(NsP_29.6)</span></p>
            
            
            <p id="NsP_29.7">rājyaṃ ca dharmataḥ kṛtvā divam āruroha |
               janamejayasya puṣpavatyāṃ śatānīkaḥ || <span class="ref">(NsP_29.7)</span></p>
            
            
            <p id="NsP_29.8">sa tu dharmeṇa rājyaṃ kurvan saṃsāraduḥkhād viraktaḥ śaunakopadeśena kriyāyogena sakalalokanāthaṃ
               viṣṇum ārādhya niṣkāmo vaiṣṇavaṃ padam avāpa |
               tasya śatānīkasya phalavatyāṃ sahasrānīkaḥ || <span class="ref">(NsP_29.8)</span></p>
            
            
            <p id="NsP_29.9">sa tu bāla evābhiṣikto narasiṃhe 'tyantaṃ bhaktimān abhavat |
               tasya caritam upariṣṭād bhaviṣyati || <span class="ref">(NsP_29.9)</span></p>
            
            
            <p id="NsP_29.10">sahasrānīkasya mṛgavantyām udayanaḥ |
               so 'pi rājyaṃ kṛtvā dharmato nārāyaṇam ārādhya tatpuram avāpa || <span class="ref">(NsP_29.10)</span></p>
            
            
            <p id="NsP_29.11">
               ḥudayanasya vāsavadattāyāṃ naravāhanaḥ |<br />
               ḥsa tu yathānyāyaṃ rājyaṃ kṛtvā divam avāpa |<br />
               ḥnaravāhanasyāśvamedhadattāyāṃ kṣemakaḥ ||
                <span class="ref">NsP_29.11</span></p>
            
            
            <p id="NsP_29.12">sa ca rājyasthaḥ prajāḥ paripālya mlecchābhibhūte jagati jñānabalāt kalāpagrāmam āśritaḥ
               || <span class="ref">(NsP_29.12)</span></p>
            
            
            <p id="NsP_29.13">
               yaḥ śraddadhānaḥ paṭhate śṛṇoti vā harau ca bhaktiṃ caritaṃ mahībhṛtām <br />
               sa saṃtatiṃ prāpya viśuddhakarmakṛd divaṃ samāsādya vasec ciraṃ sukhī //
                <span class="ref">NsP_29.13</span></p>
            
            
            <p>|| iti śrīnarasiṃhapurāṇe śaṃtanusaṃtativarṇanaṃ nāma ekonatriṃśo 'dhyāyaḥ || NarP
               29 ||</p>
            
            </div>
         
         <div id="d1e18985">
            śrīsūta uvāca:
            
            <p id="NsP_30.1">
               ataḥ paraṃ pravakṣyāmi bhūgolaṃ dvijasattamāḥ <br />
               saṃkṣepāt parvatākīrṇaṃ nadībhiś ca samantataḥ //
                <span class="ref">NsP_30.1</span></p>
            
            
            <p id="NsP_30.2">
               ḥjambuplakṣaśālmalakuśakrauñcaśākapuṣkarasaṃjñāḥ sapta dvīpāḥ |<br />
               ḥlakṣayojanapramāṇāj jambudvīpād uttarottaradviguṇāḥ |<br />
               ḥlavaṇekṣurasasurāsarpirdadhidugdhasvacchodakasaṃjñaiḥ parasparaṃ dviguṇaiḥ saptasamudrair
               valayākārais te dvīpāḥ paridhiṣṭhitāḥ ||
                <span class="ref">NsP_30.2</span></p>
            
            
            <p id="NsP_30.3">yo 'sau manuputraḥ priyavrato nāma sa saptadvīpādhipatir babhūva |
               tasya agnīdhrādayo daśa putrā babhūvuḥ || <span class="ref">(NsP_30.3)</span></p>
            
            
            <p id="NsP_30.4">
               ḥtrayaḥ pravrajitāḥ |<br />
               ḥśiṣṭānāṃ saptānāṃ saptadvīpāḥ pitrā dattāḥ |<br />
               ḥtatra jambudvīpādhipater agnīdhrasya nava putrāḥ jātāḥ ||
                <span class="ref">NsP_30.4</span></p>
            
            <p id="NsP_30.5">
               nābhiḥ kiṃpuruṣaś caiva harivarṣa ilāvṛtaḥ <br />
               ramyo hiraṇyayaś caiva kurur bhadraś ca ketumān //
                <span class="ref">NsP_30.5</span></p>
            
            
            <p id="NsP_30.6">
               ḥnavavarṣāḥ vibhajya putrebhyaḥ pitrā dattā vanaṃ praviśatā |<br />
               ḥagnīdhrīyaṃ himāhvayam |<br />
               ḥyasyādhipatir nābheḥ ṛṣabhaḥ putro babhūva ||
                <span class="ref">NsP_30.6</span></p>
            
            
            <p id="NsP_30.9">ṛṣabhād bharato bharatena cirakālaṃ dharmeṇa pālitatvād idaṃ bhārataṃ varṣam abhūt
               |
               
               <p id="NsP_30.7">
                  ḥilāvṛtasya madhye meruḥ suvarṇamayaś caturaśītisahasrāṇi yojanāni tasyocchrāyaḥ |<br />
                  ḥṣoḍaśasahasram apy adhastād avagāḍhaḥ |<br />
                  ḥtaddviguṇo mūrdhni vistāraḥ ||
                   <span class="ref">NsP_30.7</span></p>
               tanmadhye brahmaṇaḥ purī |
               aindryām indrasya cāmarāvatī |
               āgneyyām agnes tejovatī |
               yāmyāṃ yamasya saṃyamanī |
               nairṛtyāṃ nirṛter bhayaṃkarī |
               vāruṇyāṃ varuṇasya viśvāvatī |
               
               <p id="NsP_30.8">
                  ḥvāyavyāṃ vāyor gandhavatī |<br />
                  ḥudīcyāṃ somasya vibhāvarīti |<br />
                  ḥnavavarṣānvitaṃ jambūdvīpaṃ puṇyaparvataiḥ puṇyanadībhir anvitam ||
                   <span class="ref">NsP_30.8</span></p>
               kiṃpuruṣādīny aṣṭavarṣāṇi puṇyavatāṃ bhogasthānāni sākṣād bhāratavarṣam ekaṃ karmabhūmiś
               cāturvarṇyayutam || <span class="ref">(NsP_30.9)</span></p>
            
            
            <p id="NsP_30.10">
               tatraiva karmabhiḥ svargaṃ kṛteḥ prāpsyanti mānavāḥ <br />
               muktiś cātraiva niṣkāmaiḥ prāpyate jñānakarmabhiḥ <br />
               adhogatim ito vipra yānti vai pāpakāriṇaḥ //
                <span class="ref">NsP_30.10</span></p>
            
            
            <p id="NsP_30.11">ye pāpakāriṇas tān viddhi pātālatale narake koṭisamanvitān || <span class="ref">(NsP_30.11)</span></p>
            
            
            <p id="NsP_30.12">
               ḥatha sapta kulaparvatāḥ kathyante |<br />
               ḥmahendro malayaḥ śuktimān ṛṣyamūkaḥ sahyaparvato vindhyaḥ pāriyātraḥ |<br />
               ḥity ete bhārate kulaparvatāḥ ||
                <span class="ref">NsP_30.12</span></p>
            
            
            <p id="NsP_30.13">narmadā surasā ṛṣikulyā bhīmarathī kṛṣṇāveṇī candrabhāgā tāmraparṇī ity etāḥ sapta
               nadyaḥ |
               gaṅgā yamunā godāvarī tuṅgabhadrā kāverī sarayūr ity etā mahānadyaḥ papaghnyaḥ || <span class="ref">(NsP_30.13)</span></p>
            
            
            <p id="NsP_30.14">
               jambunāmnā ca vikhyātaṃ jambudvīpam idaṃ śubham <br />
               lakṣayojanavistīrṇam idaṃ śreṣṭhaṃ tu bhāratam //
                <span class="ref">NsP_30.14</span></p>
            
            
            <p id="NsP_30.15">
               ḥṛkṣadvīpādipuṇyā janapadāḥ |<br />
               ḥniṣkāmā ye svadharmeṇa narasiṃhaṃ yajanti te tatra nivasanti |<br />
               ḥadhikārakṣayān muktiṃ ca prāpnuvanti ||
                <span class="ref">NsP_30.15</span></p>
            
            <p id="NsP_30.16">
               ḥjambvādyāḥ svādūdakāntāḥ sapta payodhayaḥ |<br />
               ḥtataḥ parā hiraṇmayī bhūmiḥ |<br />
               ḥtato lokālokaparvataḥ eṣa bhūrlokaḥ ||
                <span class="ref">NsP_30.16</span></p>
            
            
            <p id="NsP_30.17">asyopari antarikṣalokaḥ |
               khecarāṇāṃ ramyas tadūrdhvaṃ svargalokaḥ || <span class="ref">(NsP_30.17)</span></p>
            
            
            <p id="NsP_30.18">
               svargasthānaṃ mahāpuṇyaṃ procyamānaṃ nibodhata <br />
               bhārate kṛtapuṇyānāṃ devānām api cālayam //
                <span class="ref">NsP_30.18</span></p>
            
            
            <p id="NsP_30.19">
               madhye pṛthivyām adrīndro bhāsvān merur hiraṇmayaḥ <br />
               yojanānāṃ sahasrāṇi caturāśītim ucchritaḥ //
                <span class="ref">NsP_30.19</span></p>
            
            
            <p id="NsP_30.20">
               praviṣṭaḥ ṣoḍaśādhastād dharaṇyāṃ dharaṇīdharaḥ <br />
               tāvatpramāṇā pṛthivī parvatasya samantataḥ //
                <span class="ref">NsP_30.20</span></p>
            
            
            <p id="NsP_30.21">
               tasya śṛṅgatrayaṃ mūrdhni svargo yatra pratiṣṭhitaḥ <br />
               nānādrumalatākīrṇaṃ nānāpuṣpopaśobhitam //
                <span class="ref">NsP_30.21</span></p>
            
            
            <p id="NsP_30.22">
               madhyamaṃ paścimaṃ pūrvaṃ meroḥ śṛṅgāṇi trīṇi vai <br />
               madhyamaṃ sphāṭikaṃ śṛṅgaṃ vaiḍūryamaṇikāmayam //
                <span class="ref">NsP_30.22</span></p>
            
            
            <p id="NsP_30.23">
               indranīlamayaṃ pūrvaṃ māṇikyaṃ paścimaṃ smṛtam <br />
               yojanānāṃ sahasrāṇi niyutāni caturdaśa //
                <span class="ref">NsP_30.23</span></p>
            
            
            <p id="NsP_30.24">
               ucchritaṃ madhyamaṃ śṛṅgaṃ svargo yatra triviṣṭapaḥ <br />
               aprabhāntaritaṃ śṛṅgaṃ mūrdhni chatrākṛti sthitam //
                <span class="ref">NsP_30.24</span></p>
            
            
            <p id="NsP_30.25">
               pūrvam uttaraśṛṅgāṇām antaraṃ madhyamasya ca <br />
               triviṣṭapo nākapṛṣṭhe hy apsarāḥ santi nirvṛtāḥ //
                <span class="ref">NsP_30.25</span></p>
            
            
            <p id="NsP_30.26">
               ānando 'tha pramodaś ca svargaśṛṅge tu madhyame <br />
               śvetaś ca pauṣṭikaś caiva upaśobhanamanmathau //
                <span class="ref">NsP_30.26</span></p>
            
            
            <p id="NsP_30.27">
               āhlādaḥ svargarājā vai svargaśṛṅge tu paścime <br />
               nirmamo nirahaṃkāraḥ saubhāgyaś cātinirmalaḥ //
                <span class="ref">NsP_30.27</span></p>
            
            
            <p id="NsP_30.28">
               svargāś caiva dvijaśreṣṭha pūrvaśṛṅge samāsthitaḥ <br />
               ekaviṃśāni svargā vai niviṣṭā merumūrdhani //
                <span class="ref">NsP_30.28</span></p>
            
            
            <p id="NsP_30.29">
               ahiṃsādānakartāro yajñānaṃ tapasāṃ tathā <br />
               tat teṣu nivasanti sma janāḥ krodhavivarjitāḥ //
                <span class="ref">NsP_30.29</span></p>
            
            
            <p id="NsP_30.30">
               jalapraveśe cānandaṃ pramodaṃ vahnisāhase <br />
               bhṛguprapāte saukhyaṃ ca raṇaṃ caivāsya nirmalam //
                <span class="ref">NsP_30.30</span></p>
            
            
            <p id="NsP_30.31">
               anāśake tu saṃnyāse mṛto gacchet triviṣṭapam <br />
               ṛtuyājī nākapṛṣṭhaṃ agnihotrī ca nirvṛtim //
                <span class="ref">NsP_30.31</span></p>
            
            
            <p id="NsP_30.32">
               taḍāgakūpakartā ca labhate pauṣṭikaṃ dvijaḥ <br />
               suvarṇadāyī saubhāgyaṃ labhan svargaṃ tapaḥ phalam //
                <span class="ref">NsP_30.32</span></p>
            
            
            <p id="NsP_30.33">
               śītakāle mahāvahniṃ prajvālayati yo naraḥ <br />
               sarvasattvahitārthāya svargaṃ so 'psarasaṃ labhet //
                <span class="ref">NsP_30.33</span></p>
            
            
            <p id="NsP_30.34">
               hiraṇyagopradāne hi nirahaṃkāram āpnuyāt <br />
               bhūmidānena śuddhena labhate śāntikaṃ padam //
                <span class="ref">NsP_30.34</span></p>
            
            
            <p id="NsP_30.35">
               raupyadānena svargaṃ tu nirmalaṃ labhate naraḥ <br />
               aśvadānena puṇyāhaṃ kanyādānena maṅgalam //
                <span class="ref">NsP_30.35</span></p>
            
            
            <p id="NsP_30.36">
               dvijebhyas tarpaṇaṃ kṛtvā dattvā vastrāṇi bhaktitaḥ <br />
               śvetaṃ tu labhate svargaṃ yatra gatvā na śocate //
                <span class="ref">NsP_30.36</span></p>
            
            
            <p id="NsP_30.37">
               kapilāgopradānena paramārthe mahīyate <br />
               govṛṣasya pradānena svargaṃ manmathām āpnuyāt //
                <span class="ref">NsP_30.37</span></p>
            
            
            <p id="NsP_30.38">
               māghamāse saritsnāyī tiladhenupradas tathā <br />
               chatropānahadātā ca svargaṃ yāty upaśobhanam //
                <span class="ref">NsP_30.38</span></p>
            
            
            <p id="NsP_30.39">
               devatāyatanaṃ kṛtvā dvijaśuśrūṣakas tathā <br />
               tīrthayātrāparaś caiva svargarāje mahīyate //
                <span class="ref">NsP_30.39</span></p>
            
            
            <p id="NsP_30.40">
               ekānnabhogī yo martyo naktabhogī ca nityaśaḥ <br />
               upavāsī trirātrādyaiḥ śāntaḥ svargaṃ śubhaṃ labhet //
                <span class="ref">NsP_30.40</span></p>
            
            
            <p id="NsP_30.41">
               saritsnāyī jitakrodho brahmacārī dṛḍhavrataḥ <br />
               nirmalaṃ svargam āpnoti yathābhūtahite rataḥ <br />
               vidyādānena medhāvī nirahaṃkāram āpnuyāt //
                <span class="ref">NsP_30.41</span></p>
            
            
            <p id="NsP_30.42">
               yena yena hi bhāvena yad yad dānaṃ prayacchati <br />
               tat tat svargam avāpnoti yad yad icchati mānavaḥ //
                <span class="ref">NsP_30.42</span></p>
            
            
            <p id="NsP_30.43">
               catvāri atidānāni kanyā gaur bhūḥ sarasvatī <br />
               narakād uddharanty ete jayavāhanadohanāt //
                <span class="ref">NsP_30.43</span></p>
            
            
            <p id="NsP_30.44">
               yas tu sarvāṇi dānāni brāhmaṇebhyaḥ prayacchati <br />
               saṃprāpya na nivarteta svargaṃ śāntam anāmayam //
                <span class="ref">NsP_30.44</span></p>
            
            
            <p id="NsP_30.45">
               śṛṅge tu paścime yatra brahmā tatra sthitaḥ svayam <br />
               pūrvaśṛṅge svayaṃ viṣṇuḥ madhye caiva śivaḥ sthitaḥ //
                <span class="ref">NsP_30.45</span></p>
            
            
            <p id="NsP_30.46">
               ataḥ paraṃ tu viprendra svargādhvānam imaṃ śṛṇu <br />
               vimalaṃ vipulaṃ buddham upary upari saṃsthitaḥ //
                <span class="ref">NsP_30.46</span></p>
            
            
            <p id="NsP_30.47">
               prathame tu kumāras tu dvitīye mātaraḥ sthitaḥ <br />
               tṛtīye siddhagandharvās turye vidyādharā dvija //
                <span class="ref">NsP_30.47</span></p>
            
            
            <p id="NsP_30.48">
               pañcame nāgarājā ca ṣaṣṭhe tu vinatāsutaḥ <br />
               saptame divyapitaro dharmarājas tathāṣṭame <br />
               navame tu tathā dakṣa ādityo daśame pathi //
                <span class="ref">NsP_30.48</span></p>
            
            
            <p id="NsP_30.49">
               bhūrlokāc chatasahasrād ūrdhvaṃ carati bhāskaraḥ <br />
               yojanānāṃ sahasre dve viṣṭambhanasamaṃ tataḥ //
                <span class="ref">NsP_30.49</span></p>
            
            
            <p id="NsP_30.50">
               triguṇaṃ pariṇāhena sūryabimbaṃ pramāṇataḥ <br />
               somapuryāṃ vibhāvaryāṃ madhyāhne cāryamā yadā <br />
               mahendrasyāmarāvatyāṃ tadā tiṣṭhati bhāskaraḥ //
                <span class="ref">NsP_30.50</span></p>
            
            
            <p id="NsP_30.51">
               madhyāhne tv amarāvatyāṃ yadā bhavati bhāskaraḥ <br />
               tadā saṃyamane yāmye tatrodyaṃs tu pradṛśyate //
                <span class="ref">NsP_30.51</span></p>
            
            
            <p id="NsP_30.52">
               meruṃ pradakṣiṇaṃ kurvan bhāty eva savitā sadā <br />
               dhruvādhāras tathottiṣṭhan vālikhilyādibhiḥ stutaḥ //
                <span class="ref">NsP_30.52</span></p>
            
            
            <p>|| iti śrīnarasiṃhapurāṇe bhūgolakathane triṃśo 'dhyāyaḥ || NarP 30 ||</p>
            
            </div>
         
         <div id="d1e19860">
            bharadvāja uvāca:
            
            <p id="NsP_31.1">
               ko 'sau dhruvaḥ kasya sutaḥ sūryādhāro 'bhavat katham <br />
               vicintya kathayāśu tvaṃ sūta jīva samāḥ śatam //
                <span class="ref">NsP_31.1</span></p>
            
            sūta uvāca:
            
            <p id="NsP_31.2">
               manoḥ svāyaṃbhuvasyāsīd uttānacaraṇaḥ sutaḥ <br />
               tasya kṣitipater vipra dvau sutau saṃbabhūvatuḥ //
                <span class="ref">NsP_31.2</span></p>
            
            
            <p id="NsP_31.3">
               surucyām uttamo jyeṣṭhaḥ sunītyāṃ tu dhruvo 'paraḥ <br />
               madhyesabhaṃ narapater upaviṣṭasya caikadā //
                <span class="ref">NsP_31.3</span></p>
            
            
            <p id="NsP_31.4">
               sunītyā rājasevāyai niyukto 'laṃkṛtaḥ sutaḥ <br />
               dhruvo dhātreyikāputraiḥ samaṃ vinayatatparaḥ //
                <span class="ref">NsP_31.4</span></p>
            
            
            <p id="NsP_31.5">
               sa gatvottānacaraṇaṃ kṣoṇīśaṃ praṇanāma ha <br />
               dṛṣṭvottamaṃ tadutsaṅge niviṣṭaṃ janakasya vai //
                <span class="ref">NsP_31.5</span></p>
            
            
            <p id="NsP_31.6">
               prāpya siṃhāsanasthaṃ ca nṛpatiṃ bālacāpalāt <br />
               ārurukṣum avekṣyāmuṃ surucir dhruvam abravīt //
                <span class="ref">NsP_31.6</span></p>
            
            surucir uvāca:
            
            <p id="NsP_31.7">
               daurbhageya kim āroḍhum iccher aṅkaṃ mahīpateḥ <br />
               bāla bāliśabuddhitvād abhāgyājāṭharodbhavaḥ //
                <span class="ref">NsP_31.7</span></p>
            
            
            <p id="NsP_31.8">
               asmin siṃhāsane sthātuṃ sukṛtaṃ kiṃ tvayā kṛtam //
                <span class="ref">NsP_31.8</span></p>
            
            
            <p id="NsP_31.9">
               yadi syāt sukṛtaṃ tat kiṃ durbhāgyodarago 'bhavaḥ <br />
               anenaivānumānena budhyasva svalpapuṇyatām //
                <span class="ref">NsP_31.9</span></p>
            
            
            <p id="NsP_31.10">
               bhūtvā rājakumāro 'pi nālaṃkuryā mamodaram <br />
               sukukṣijaṃ amuṃ paśya tvam uttamam anuttamam //
                <span class="ref">NsP_31.10</span></p>
            
            
            <p id="NsP_31.11ab">
               adhijānu dharājaner mānena paribṛṃhitam //
                <span class="ref">NsP_31.11ab</span></p>
            
            sūta uvāca:
            
            <p id="NsP_31.11cd">
               madhyerājasabhaṃ bālas tayeti paribhartsitaḥ //
                <span class="ref">NsP_31.11cd</span></p>
            
            
            <p id="NsP_31.12">
               nipatannetrabāṣpāmbur dhairyāt kiṃcin na coktavān <br />
               ucitaṃ nocitaṃ kiṃcin nocivān so 'pi pārthivaḥ //
                <span class="ref">NsP_31.12</span></p>
            
            
            <p id="NsP_31.13">
               niyantrito mahiṣyāś ca tasyāḥ saubhāgyagauravāt <br />
               visarjitasabhālokaṃ śokaṃ saṃhṛtya ceṣṭitaiḥ //
                <span class="ref">NsP_31.13</span></p>
            
            
            <p id="NsP_31.14">
               śaiśavaiḥ sa śiśur natvā nṛpaṃ svasadanaṃ yayau <br />
               sunītir nītinilayam avalokyātha bālakam //
                <span class="ref">NsP_31.14</span></p>
            
            
            <p id="NsP_31.15">
               mukhalakṣmyaiva cājñāsīd dhruvaṃ rājāpamānitam <br />
               atha dṛṣṭvā sunītiṃ tu raho 'ntaḥpuravāsinīm //
                <span class="ref">NsP_31.15</span></p>
            
            
            <p id="NsP_31.16">
               āliṅgya dīrghaṃ niḥśvasya muktakaṇṭhaṃ ruroda ha <br />
               sāntvayitvā sunītis taṃ vadanaṃ parimārjya ca //
                <span class="ref">NsP_31.16</span></p>
            
            
            <p id="NsP_31.17">
               dukūlāñcalasaṃparkair vījya taṃ mṛdupāṇinā <br />
               papraccha tanayaṃ mātā vada rodanakāraṇam //
                <span class="ref">NsP_31.17</span></p>
            
            
            <p id="NsP_31.18ab">
               vidyamāne narapatau śiśo kenāpamānitaḥ //
                <span class="ref">NsP_31.18ab</span></p>
            
            dhruva uvāca:
            
            <p id="NsP_31.18cd">
               saṃpṛcche janani tvāhaṃ saṃyak śaṃsa mamāgrataḥ //
                <span class="ref">NsP_31.18cd</span></p>
            
            
            <p id="NsP_31.19">
               bhāryātve 'pi ca sāmānye kathaṃ sā suruciḥ priyā <br />
               kathaṃ na bhavatī mātaḥ priyā kṣitipater asi //
                <span class="ref">NsP_31.19</span></p>
            
            
            <p id="NsP_31.20">
               katham uttamatāṃ prāpta uttamaḥ suruceḥ sutaḥ <br />
               kumāratve 'pi sāmānye kathaṃ cāham anuttamaḥ //
                <span class="ref">NsP_31.20</span></p>
            
            
            <p id="NsP_31.21">
               kathaṃ tvaṃ mandabhāgyāsi sukukṣiḥ suruciḥ katham <br />
               kathaṃ nṛpāsanaṃ yogyam uttamasya kathaṃ na me //
                <span class="ref">NsP_31.21</span></p>
            
            
            <p id="NsP_31.22">
               kathaṃ me sukṛtaṃ tuccham uttamasyottamaṃ katham <br />
               iti śrutvā vacas tasya sunītir nītimacchiśoḥ //
                <span class="ref">NsP_31.22</span></p>
            
            
            <p id="NsP_31.23">
               kiṃcid ucchvasya śanakaiḥ śiśuśokopaśāntaye <br />
               svabhāvamadhurāṃ vāṇīṃ vaktuṃ samupacakrame //
                <span class="ref">NsP_31.23</span></p>
            
            sunītir uvāca:
            
            <p id="NsP_31.24">
               ayi tāta mahābuddhe viśuddhenāntarātmanā <br />
               nivedayāmi te sarvaṃ māvamāne matiṃ kṛthāḥ //
                <span class="ref">NsP_31.24</span></p>
            
            
            <p id="NsP_31.25">
               tayā yad uktaṃ tat sarvaṃ tathyam eva na cānyathā <br />
               yadi sā mahiṣī rājño rājñīnām ativallabhā //
                <span class="ref">NsP_31.25</span></p>
            
            
            <p id="NsP_31.26">
               mahāsukṛtasaṃbhārair uttamaś cottamodare <br />
               uvāsa tasyāḥ puṇyāyā nṛpasiṃhāsanocitaḥ //
                <span class="ref">NsP_31.26</span></p>
            
            
            <p id="NsP_31.27">
               ātapatraṃ ca candrābhaṃ śubhe cāpi hi cāmare <br />
               bhadrāsanaṃ tathoccaṃ ca sindhurāś ca madotkaṭāḥ //
                <span class="ref">NsP_31.27</span></p>
            
            
            <p id="NsP_31.28">
               turaṃgamāś ca turagā anādhivyādhi jīvitam <br />
               niḥsapatnaṃ śubhaṃ rājyaṃ prāpyaṃ viṣṇuprasādataḥ //
                <span class="ref">NsP_31.28</span></p>
            
            sūta uvāca:
            
            <p id="NsP_31.29">
               ity ākarṇya sunītyās tan mātur vākyam aninditam <br />
               saunīteyo dhruvo vācam ādade vaktum uttaram //
                <span class="ref">NsP_31.29</span></p>
            
            dhruva uvāca:
            
            <p id="NsP_31.30">
               janayitri sunīte me śṛṇu vākyam anākulam <br />
               uttānacaraṇād anyan nāstīti me matiḥ śubhe //
                <span class="ref">NsP_31.30</span></p>
            
            
            <p id="NsP_31.31">
               siddhārtho 'smy amba yady asti kaścid āśritakāmadhuk <br />
               adyaiva sakalārādhyaṃ tam ārādhya jagatpatim //
                <span class="ref">NsP_31.31</span></p>
            
            
            <p id="NsP_31.32">
               tattadāsāditaṃ viddhi padam anyair durāsadam <br />
               ekam eva hi sāhāyyaṃ mātar me kartum arhasi //
                <span class="ref">NsP_31.32</span></p>
            
            
            <p id="NsP_31.33ab">
               anujñāṃ dehi me viṣṇuṃ yathā cārādhayāmy aham //
                <span class="ref">NsP_31.33ab</span></p>
            
            sunītir uvāca:
            
            <p id="NsP_31.33cd">
               anujñātuṃ na śaknomi tvām uttānaśayāṅgaja //
                <span class="ref">NsP_31.33cd</span></p>
            
            
            <p id="NsP_31.34">
               saptāṣṭavarṣadeśīyaḥ krīḍāyogyo 'si putraka <br />
               tvadekatanayā tāta tvadādhāraikajīvitā //
                <span class="ref">NsP_31.34</span></p>
            
            
            <p id="NsP_31.35">
               labdho 'si katibhiḥ kaṣṭhair iṣṭā saṃprārthya devatāḥ <br />
               yadā yadā bahir yāsi raṃtuṃ tricaturaṃ padam <br />
               tadā tadā mama prāṇas tāta tvām upagacchati //
                <span class="ref">NsP_31.35</span></p>
            
            dhruva uvāca:
            
            <p id="NsP_31.36">
               adya yāvat pitā mātā tvaṃ cottānapado vibhuḥ <br />
               adyaprabhṛti me mātā pitā viṣṇur na śaṃśayaḥ //
                <span class="ref">NsP_31.36</span></p>
            
            sunītir uvāca:
            
            <p id="NsP_31.37">
               viṣṇor ārādhane nāhaṃ vāraye tvāṃ suputraka <br />
               jihvā me śatadhā yāti yadi tvāṃ vārayāmi bhoḥ //
                <span class="ref">NsP_31.37</span></p>
            
            
            <p id="NsP_31.38">
               ity anujñām iva prāpya jananīcaraṇāmbujau <br />
               parikramya praṇamyātha tapase sa dhruvo yayau //
                <span class="ref">NsP_31.38</span></p>
            
            
            <p id="NsP_31.39">
               tayāpi dhairyasūtreṇa sunītyā parigumphya ca <br />
               tatrendīvarajā mālā dhruvasyopāyanīkṛtā //
                <span class="ref">NsP_31.39</span></p>
            
            
            <p id="NsP_31.40">
               mātrā tanmārgarakṣārthaṃ tadā tadanugīkṛtāḥ <br />
               parair avāryaprasarāḥ svāśīrvādāḥ paraḥśatāḥ //
                <span class="ref">NsP_31.40</span></p>
            
            
            <p id="NsP_31.41">
               sarvatrāvatu te putra śaṅkhacakagadādharaḥ <br />
               nārāyaṇo jagadvyāpī prabhuḥ kāruṇyavāridhiḥ //
                <span class="ref">NsP_31.41</span></p>
            
            sūta uvāca:
            
            <p id="NsP_31.42">
               svasaudhāt sa vinirgatya bālo bālaparākramaḥ <br />
               anukūlena marutā darśitādhvāviśad vanam //
                <span class="ref">NsP_31.42</span></p>
            
            
            <p id="NsP_31.43">
               sa mātṛdaivatobhijñaḥ kevalaṃ rājavartmani <br />
               na veda kānanādhvānaṃ kṣaṇaṃ dadhyau nṛpātmajaḥ //
                <span class="ref">NsP_31.43</span></p>
            
            
            <p id="NsP_31.44">
               puropavanam āsādya cintayām_asa so 'rbhakaḥ <br />
               kiṃ karomi kva gacchāmi ko me sāhāyyado bhavet //
                <span class="ref">NsP_31.44</span></p>
            
            
            <p id="NsP_31.45">
               evam unmīlya nayane yāvat paśyati sa dhruvaḥ <br />
               tāvad dadarśa saptarṣīn atarkitagatīn vane //
                <span class="ref">NsP_31.45</span></p>
            
            
            <p id="NsP_31.46">
               atha dṛṣṭvā sa saptarṣīn saptasaptatitejasaḥ <br />
               bhāgyasūtrair ivākṛṣyo-panītān pramumoda ha //
                <span class="ref">NsP_31.46</span></p>
            
            
            <p id="NsP_31.47">
               tilakāṅkitasadbhālān kuśopagrahitāṅgulīn <br />
               kṛṣṇājinopaviṣṭāṃś ca brahmasūtrair alaṃkṛtān //
                <span class="ref">NsP_31.47</span></p>
            
            
            <p id="NsP_31.48">
               upagamya vinamrāṃsaḥ prabaddhakarasaṃpuṭaḥ <br />
               dhruvo vijñāpayaṃ_cakre praṇamya lalitaṃ vacaḥ //
                <span class="ref">NsP_31.48</span></p>
            
            dhruva uvāca:
            
            <p id="NsP_31.49">
               avaita māṃ munivarāḥ sunītyudarasaṃbhavam <br />
               uttānapādatanayaṃ dhruvaṃ nirviṇṇamānasam //
                <span class="ref">NsP_31.49</span></p>
            
            sūta uvāca:
            
            <p id="NsP_31.50">
               taṃ dṛṣṭvorjasvalaṃ bālaṃ svabhāvamadhurākṛtim <br />
               anarghyanayane pathyaṃ mṛdugambhīrabhāṣiṇam //
                <span class="ref">NsP_31.50</span></p>
            
            
            <p id="NsP_31.51">
               upopaveśya śiśukaṃ procus te vismitā bhṛśam <br />
               tavādyāpi na jānīmo vatsa nirvedakāraṇam //
                <span class="ref">NsP_31.51</span></p>
            
            
            <p id="NsP_31.52">
               anavāptābhilāṣāṇāṃ vairāgyaṃ jāyate nṛṇām <br />
               saptadvīpapate rājñaḥ kumāras tvaṃ tathā katham //
                <span class="ref">NsP_31.52</span></p>
            
            
            <p id="NsP_31.53ab">
               kim asmābhir aho kāryaṃ kas tavāsti manorathaḥ //
                <span class="ref">NsP_31.53ab</span></p>
            
            dhruva uvāca:
            
            <p id="NsP_31.53cd">
               munayo mama yo bandhur uttamaś cottamottamaḥ //
                <span class="ref">NsP_31.53cd</span></p>
            
            
            <p id="NsP_31.54">
               pitrā pradattaṃ tasyāstu tad bhadrāsanam uttamam <br />
               bhavatkṛtaṃ hi sāhāyyaṃ etad icchāmi suvratāḥ //
                <span class="ref">NsP_31.54</span></p>
            
            
            <p id="NsP_31.55">
               ananyanṛpabhuktaṃ yad yad anyebhyaḥ samucchritam <br />
               indrādiduravāpaṃ yat kathaṃ labhyeta tat padam //
                <span class="ref">NsP_31.55</span></p>
            
            
            <p id="NsP_31.56">
               iti śrutvā vacas tasya munayo bālakasya tu <br />
               yathārtham eva pratyūcur marīcyādyās tadā dhruvam //
                <span class="ref">NsP_31.56</span></p>
            
            marīcir uvāca:
            
            <p id="NsP_31.57">
               anāsvāditagovindapadāmbujarajorasaḥ <br />
               manorathapathātītaṃ sphītaṃ nākalayet phalam //
                <span class="ref">NsP_31.57</span></p>
            
            atrir uvāca:
            
            <p id="NsP_31.58">
               anarcitācyutapadaḥ padam āsādayet katham <br />
               indrādiduravāpaṃ yan mānavaiḥ sudurāsadam //
                <span class="ref">NsP_31.58</span></p>
            
            aṅgirā uvāca:
            
            <p id="NsP_31.59">
               na hi dūre padaṃ tasya sarvāsāṃ saṃpadām iha <br />
               kamalākāntakāntāṅghrikamalaṃ yaḥ suśīlayet //
                <span class="ref">NsP_31.59</span></p>
            
            pulastya uvāca:
            
            <p id="NsP_31.60">
               yasya smaraṇamātreṇa mahāpātakasaṃtatiḥ <br />
               paramāntakam āpnoti sa viṣṇuḥ sarvado dhruva //
                <span class="ref">NsP_31.60</span></p>
            
            pulaha uvāca:
            
            <p id="NsP_31.61">
               yad āhuḥ paramaṃ brahma pradhānapuruṣāt param <br />
               yanmāyayā kṛtaṃ sarvaṃ sa viṣṇu kīrtito 'rthadaḥ //
                <span class="ref">NsP_31.61</span></p>
            
            kratur uvāca:
            
            <p id="NsP_31.62">
               yo yajñapuruṣo viṣṇur vedavedyo janārdanaḥ <br />
               antarātmāsya jagataḥ saṃtuṣṭaḥ kiṃ na yacchati //
                <span class="ref">NsP_31.62</span></p>
            
            vasiṣṭha uvāca:
            
            <p id="NsP_31.63">
               yad bhūnartanavartinyaḥ siddhayo 'ṣṭau nṛpātmaja <br />
               tam ārādhya hṛṣīkeśaṃ caturvargo na dūrataḥ //
                <span class="ref">NsP_31.63</span></p>
            
            dhruva uvāca:
            
            <p id="NsP_31.64">
               satyam uktaṃ dvijendrā vo viṣṇor ārādhanaṃ prati <br />
               kathaṃ sa bhagavān ijyaḥ sa vidhiś copadiśyatām //
                <span class="ref">NsP_31.64</span></p>
            
            
            <p id="NsP_31.65">
               prabhūtado bhaved yo vai durārādhyatamo bhavet <br />
               bālo 'haṃ rājaputro 'haṃ duḥkhaṃ naiva mayā kṣamam //
                <span class="ref">NsP_31.65</span></p>
            
            munaya ūcuḥ:
            
            <p id="NsP_31.66">
               tiṣṭhatā gacchatā vāpi svapatā jāgratā tathā <br />
               śayānenopaviṣṭena vedyo nārāyaṇaḥ sadā //
                <span class="ref">NsP_31.66</span></p>
            
            
            <p id="NsP_31.67">
               putrān kalatraṃ mitrāṇi rājyaṃ svargāpavargakam <br />
               vāsudevaṃ japan martyaḥ sarvaṃ prāpnoty asaṃśayam //
                <span class="ref">NsP_31.67</span></p>
            
            
            <p id="NsP_31.68">
               dvādaśākṣaramantreṇa vāsudevātmakena ca <br />
               dhyāyaṃś caturbhujaṃ viṣṇuṃ japtvā siddhiṃ na ko gataḥ //
                <span class="ref">NsP_31.68</span></p>
            
            
            <p id="NsP_31.69">
               pitāmahena cāpy eṣa mahāmantra upāsitaḥ <br />
               manunā rājyakāmena vaiṣṇavena nṛpātmaja //
                <span class="ref">NsP_31.69</span></p>
            
            
            <p id="NsP_31.70">
               tvam apy etena mantreṇa vāsudevaparo bhava <br />
               yathābhilaṣitām ṛddhiṃ kṣipraṃ prāpsyasi sattama //
                <span class="ref">NsP_31.70</span></p>
            
            sūta uvāca:
            
            <p id="NsP_31.71">
               ity uktvāntarhitāḥ sarve mahātmāno munīśvarāḥ <br />
               vāsudevamanā bhūtvā dhruvo 'pi tapase yayau //
                <span class="ref">NsP_31.71</span></p>
            
            
            <p id="NsP_31.72">
               dhruvaḥ sarvārthadaṃ mantraṃ japan madhuvane tapaḥ <br />
               sa cakre yamunātīre munidiṣṭena vartmanā //
                <span class="ref">NsP_31.72</span></p>
            
            
            <p id="NsP_31.73">
               śraddhānvitena japatā ca tapaḥprabhāvāt sākṣād ivābjanayanaṃ dadṛśe hṛdīśam <br />
               divyākṛtiṃ sapadi tena tataḥ sa eva harṣāt punaḥ sa prajajāpa nṛpātmabhūtaḥ //
                <span class="ref">NsP_31.73</span></p>
            
            
            <p id="NsP_31.74">
               kṣuttarṣavarṣaghanavātamahoṣṇatādi śārīraduḥkhakulam asya na kiṃcanābhūt <br />
               magne manasy anupameyasukhāmburāśau rājñaḥ śiśur na ca viveda śarīravārtām //
                <span class="ref">NsP_31.74</span></p>
            
            
            <p id="NsP_31.75">
               vighnāś ca tasya kila śaṅkitadevasṛṣṭā bālasya tīvratapaso viphalā babhūvuḥ <br />
               śītātapādir iva viṣṇumayaṃ muniṃ hi prādeśikā na khalu dharṣayituṃ kṣamante //
                <span class="ref">NsP_31.75</span></p>
            
            
            <p id="NsP_31.76">
               atha bhaktajanapriyaḥ prabhuḥ śiśunā dhyānabalena toṣitaḥ <br />
               varadaḥ patagendravāhano harir āgāt svajanaṃ tam īkṣitum //
                <span class="ref">NsP_31.76</span></p>
            
            
            <p id="NsP_31.77">
               maṇipiṇḍakamaulirājito vilasadratnamahāghanacchaviḥ <br />
               sa babhāv udayādrimatsarād dhṛtabālārka ivāsitācalaḥ //
                <span class="ref">NsP_31.77</span></p>
            
            
            <p id="NsP_31.78">
               sa rājasūnuṃ tapasi sthitaṃ taṃ dhruvaṃ dhruvasnigdhadṛg ity uvāca <br />
               dantāṃśusaṃjñair amitapravāhaiḥ prakṣālayan reṇum ivāsya gātre //
                <span class="ref">NsP_31.78</span></p>
            
            
            <p id="NsP_31.79">
               varaṃ varaṃ vatsa vṛṇīṣva yas te manogatas tvattapasāsmi tuṣṭaḥ <br />
               dhyānena te cendriyanigraheṇa manonirodhena ca duṣkareṇa //
                <span class="ref">NsP_31.79</span></p>
            
            
            <p id="NsP_31.80">
               śṛṇvan vacas tat sakalaṃ gambhīram unmīlitākṣaḥ sahasā dadarśa <br />
               sve cintyamānaṃ tv idam eva mūrtaṃ puraḥsthitaṃ brahma caturbhujaṃ saḥ //
                <span class="ref">NsP_31.80</span></p>
            
            
            <p id="NsP_31.81">
               dṛṣṭvā kṣaṇaṃ rājasutaḥ supūjyaṃ puras trayīśaṃ kim iha bravīmi <br />
               kiṃ vā karomīti sasaṃbhramaḥ sa tu na cābravīt kiṃcana no cakāra //
                <span class="ref">NsP_31.81</span></p>
            
            
            <p id="NsP_31.82">
               harṣāśrupūrṇaḥ pulakāñcitāṅgas trilokanātheti vadann athoccaiḥ <br />
               daṇḍapraṇāmāya papāta bhūmau pravepamānabhru hareḥ puraḥ sa hi //
                <span class="ref">NsP_31.82</span></p>
            
            
            <p id="NsP_31.83">
               daṇḍavat praṇipatyātha paritaḥ pariluṇṭhya ca <br />
               roroda harṣeṇa ciraṃ dṛṣṭvā taṃ jagato gurum //
                <span class="ref">NsP_31.83</span></p>
            
            
            <p id="NsP_31.84">
               nāradena sanandena sanakena ca saṃśrutam <br />
               anyaiḥ sanatkumārādyair yogibhir yogināṃ varam //
                <span class="ref">NsP_31.84</span></p>
            
            
            <p id="NsP_31.85">
               kāruṇyabāṣpanīrārdraṃ puṇḍarīkavilocanam <br />
               dhruvam utthāpayāṃ_cakre cakrī dhṛtvā kareṇa tam //
                <span class="ref">NsP_31.85</span></p>
            
            
            <p id="NsP_31.86">
               haris tu paripasparśa tadaṅgaṃ dhūlidhūsaram <br />
               karābhyāṃ komalābhyāṃ sa pariṣvajyāha taṃ hariḥ //
                <span class="ref">NsP_31.86</span></p>
            
            
            <p id="NsP_31.87">
               varaṃ varaya bho bāla yat te manasi vartate <br />
               tad dadāmi na saṃdeho nādeyaṃ vidyate tava //
                <span class="ref">NsP_31.87</span></p>
            
            
            <p id="NsP_31.88">
               tato varaṃ rājaśiśur yayāce viṣṇuṃ varaṃ te stavaśaktim eva <br />
               taṃ mūrtivijñānanibhena devaḥ pasparśa śaṅkhena mukhe 'malena //
                <span class="ref">NsP_31.88</span></p>
            
            
            <p id="NsP_31.89">
               atha suramunidattajñānacandreṇa samyag vimalitam iva cittaṃ pūrṇam eva dhruvasya <br />
               tribhuvanaguruśaṅkhasparśajajñānabhānān udayati nitarāntaḥ sādhu tuṣṭāva hṛṣṭaḥ //
                <span class="ref">NsP_31.89</span></p>
            
            dhruva uvāca:
            akhilamunijananivahanamitacaraṇaḥ |
            kharakadanakaraḥ |
            capalacaritaḥ |
            devārādhitapādajalaḥ |
            sajalajaladharaśyāmaḥ |
            śamitasaubhapatiśālvādhāmā |
            abhirāmarāmātivinayakṛtanavarasarasāpahatendriyasuraramaṇīvihitāntaḥkaraṇānandaḥ |
            anādinidhanaḥ |
            adhananijadvijamitroddharaṇadhīraḥ |
            avadhīritasuranāthanāthitavipakṣapakṣaḥ |
            ṛkṣarājabilapraveśāpahatasyamantakāpamārjita nijāpavādadūritahṛtatrailokyabhāraḥ |
            dvārakāvāsanirataḥ |
            svaritamadhuraveṇuvādanaśravaṇāmṛtaprakaṭita atīndriyajñānaḥ |
            yamunātaṭacaraḥ |
            dvijadhenubhṛṅgagaṇais tyaktanijanijāhāraḥ |
            saṃsāradustarapārāvārasamuttāraṇāṅghripotaḥ |
            svapratāpānalahutakālayavanaḥ |
            vanamālādharavaramaṇikuṇḍalālaṃkṛtaśravaṇaḥ |
            nānāprasiddhābhidhānaḥ |
            nigamavibudhamunijanavacanamanogocaraḥ |
            kanakapiśaṅgakauśeyavāso bhagavān bhṛgupadakaustubhavibhūṣitoraḥsthalaḥ |
            svadayitākrūranijajananīgokulapālakacatur bhujaśaṅkhacakragadāpadmatulasīnavadala
            dāmahārakeyūrakaṭakamukuṭālaṃkṛtaḥ |
            sunandanādibhāgavatopāsitaviśvarūpaḥ |
            purāṇapuruṣottamaḥ |
            uttamaślokaḥ |
            lokāvāso vāsudevaḥ |
            śrīdevakījaṭharasaṃbhūtaḥ |
            bhūtapativirañcinatacaraṇāravindaḥ |
            vṛndāvanakṛtakeligopikājanaśramāpahaḥ |
            satataṃ saṃpāditasujanakāmaḥ |
            kundanibhaśaṅkhadharam indunibhavaktraṃ sundarasudarśanam udāratarahāsaṃ vidvajjanavanditam
            idaṃ ye rūpam atihṛdyam akhileśvaraṃ nato 'smi |
            
            <p id="NsP_31.90">
               sthānābhikāmī tapasi sthito 'ham tvāṃ dṛṣṭavān sādhumunīndraguhyam <br />
               kācaṃ vicinvann iva divyaratnaṃ svāmin kṛtārtho 'smi varān na yāci //
                <span class="ref">NsP_31.90</span></p>
            
            
            <p id="NsP_31.91">
               apūrvadṛṣṭe tava pādapadme dṛṣṭvā dṛḍhaṃ nātha na hi tyajāmi <br />
               kāmān na yāce sa hi ko 'pi mūḍho yaḥ kalpavṛkṣāt tuṣamātram icchet //
                <span class="ref">NsP_31.91</span></p>
            
            
            <p id="NsP_31.92">
               tvāṃ mokṣabījaṃ śaraṇaṃ prapannaḥ śaknomi bhoktuṃ na bahiḥsukhāni <br />
               ratnākare deva sati svanāthe vibhūṣaṇaṃ kācamayaṃ na yuktam //
                <span class="ref">NsP_31.92</span></p>
            
            
            <p id="NsP_31.93">
               ato na yāce varam īśa yuṣmat pādābjabhaktiṃ satataṃ mamāstu <br />
               imaṃ varaṃ devavara prayaccha punaḥ punas tvām idam eva yāce //
                <span class="ref">NsP_31.93</span></p>
            
            śrīsūta uvāca:
            
            <p id="NsP_31.94">
               ity ātmasaṃdarśanalabdhadivyajñānaṃ gadantaṃ bhagavāñ jagāda //
                <span class="ref">NsP_31.94</span></p>
            
            śrībhagavān uvāca:
            
            <p id="NsP_31.95">
               ārādhya viṣṇuṃ kim anena labdhaṃ mā bhūñjane 'pīttham asādhuvādaḥ <br />
               sthānaṃ paraṃ prāpnuhi yan mataṃ te kālena māṃ prāpsyasi śuddhabhāvaḥ //
                <span class="ref">NsP_31.95</span></p>
            
            
            <p id="NsP_31.96">
               ādhārabhūtaḥ sakalagrahāṇāṃ kalpadrumaḥ sarvajanaiś ca vandyaḥ <br />
               mama prasādāt tava sā ca mātā mamāntike yā ca sunītir āryā //
                <span class="ref">NsP_31.96</span></p>
            
            śrīsūta uvāca:
            
            <p id="NsP_31.97">
               taṃ sādhayitveti varair mukundaḥ svam ālayaṃ dṛśyavapur jagāma <br />
               tyaktvā śanair divyavapuḥ svabhaktaṃ muhuḥ parāvṛttya samīkṣamāṇaḥ //
                <span class="ref">NsP_31.97</span></p>
            
            
            <p id="NsP_31.98">
               tāvac ca sadyaḥ surasiddhasaṅghaḥ śrīviṣṇutadbhaktasamāgamaṃ tam <br />
               dṛṣṭvātha varṣan surapuṣpavṛṣṭiṃ tuṣṭāva harṣād dhruvam avyayaṃ ca //
                <span class="ref">NsP_31.98</span></p>
            
            
            <p id="NsP_31.99">
               śriyābhimatyā ca sunītisūnur vibhāti devair api vandyamānaḥ <br />
               yo 'yaṃ nṛṇāṃ kīrtanadarśanābhyām āyur yaśo vardhayati śriyaṃ ca //
                <span class="ref">NsP_31.99</span></p>
            
            
            <p id="NsP_31.100">
               itthaṃ dhruvaḥ prāpa padaṃ durāpaṃ hareḥ prasādān na ca citram etat <br />
               tasmin prasanne dvijarājapatre na durlabhaṃ bhaktajaneṣu kiṃcit //
                <span class="ref">NsP_31.100</span></p>
            
            
            <p id="NsP_31.101">
               sūryamaṇḍalamānāt tu dviguṇaṃ somamaṇḍalam <br />
               pūrṇe śatasahasre dve tasmān nakṣatramaṇḍalam //
                <span class="ref">NsP_31.101</span></p>
            
            
            <p id="NsP_31.102">
               dve lakṣe 'pi budhasyāpi sthānaṃ nakṣatramaṇḍalāt <br />
               tāvatpramāṇabhāge tu budhasyāpy uśanā sthitaḥ //
                <span class="ref">NsP_31.102</span></p>
            
            
            <p id="NsP_31.103">
               aṅgārako 'pi śukrasya tāvanmāne vyavasthitaḥ <br />
               lakṣadvayaṃ tu bhaumasya sthito devapurohitaḥ //
                <span class="ref">NsP_31.103</span></p>
            
            
            <p id="NsP_31.104">
               saurir bṛhaspateś cordhvaṃ dvilakṣe tu vyavasthitaḥ <br />
               tasmāc chanaiścarād ūrdhvaṃ lakṣe saptarṣimaṇḍalam //
                <span class="ref">NsP_31.104</span></p>
            
            
            <p id="NsP_31.105">
               saptarṣimaṇḍalād ūrdhvam ekaṃ lakṣaṃ dhruvaḥ sthitaḥ <br />
               meḍhībhūtaḥ samastasya jyotiścakrasya sattama //
                <span class="ref">NsP_31.105</span></p>
            
            
            <p id="NsP_31.106">
               svabhāvāt tapati viprendra adhaś cordhvaṃ ca raśmibhiḥ <br />
               kālasaṃkhyāṃ trilokasya sa karoti yuge yuge //
                <span class="ref">NsP_31.106</span></p>
            
            
            <p id="NsP_31.107">
               janas tapas tathā satyam etāṃl lokān dvijottama <br />
               brahmaṇā muniśārdūla viṣṇubhaktivivardhitaḥ //
                <span class="ref">NsP_31.107</span></p>
            
            
            <p id="NsP_31.108">
               ūrdhvagatair dvijaśreṣṭha raśmibhis tapate raviḥ <br />
               adhogataiś ca bhūrlokaṃ dyotate dīrghadīdhitiḥ //
                <span class="ref">NsP_31.108</span></p>
            
            
            <p id="NsP_31.109">
               sarvapāpaharaḥ sūryaḥ kartā tribhuvanasya ca <br />
               chatravat pratipaśyeta maṇḍalān maṇḍalaṃ param //
                <span class="ref">NsP_31.109</span></p>
            
            
            <p id="NsP_31.110">
               ādityamaṇḍalādhastād bhuvarlokaṃ pratiṣṭhitam <br />
               trailokyasyeśvaratvaṃ ca viṣṇudattaṃ śatakratoḥ //
                <span class="ref">NsP_31.110</span></p>
            
            
            <p id="NsP_31.111">
               lokapālaiḥ sa sahito lokān rakṣati dharmataḥ <br />
               vaset svarge mahābhāga devendraḥ sa tu kīrtimān //
                <span class="ref">NsP_31.111</span></p>
            
            
            <p id="NsP_31.112">
               tato 'dhastān mune cedaṃ pātālaṃ viddhi saprabham <br />
               na tatra tapate sūryo na rātrir na niśākaraḥ //
                <span class="ref">NsP_31.112</span></p>
            
            
            <p id="NsP_31.113">
               divyasvarūpam āsthāya tapanti satataṃ janāḥ <br />
               pātālasthā dvijaśreṣṭha dīpyamanāḥ svatejasā //
                <span class="ref">NsP_31.113</span></p>
            
            
            <p id="NsP_31.114">
               svarlokāt tu maharlokaḥ koṭimātre vyavasthitaḥ <br />
               tato yojanamātreṇa dviguṇo maṇḍalena tu //
                <span class="ref">NsP_31.114</span></p>
            
            
            <p id="NsP_31.115">
               janalokaḥ sthito vipra pañcamo munisevitaḥ <br />
               tatropari tapolokaś caturbhiḥ koṭibhiḥ sthitaḥ //
                <span class="ref">NsP_31.115</span></p>
            
            
            <p id="NsP_31.116">
               satyaloko 'ṣṭakoṭībhis tapolokoparisthitaḥ <br />
               sarve chatrākṛtijñeyā bhuvanoparisaṃsthitāḥ //
                <span class="ref">NsP_31.116</span></p>
            
            
            <p id="NsP_31.117">
               brahmalokād viṣṇuloko dviguṇaś ca vyavasthitaḥ <br />
               vārāhe tasya māhātmyaṃ kathitaṃ lokacintakaiḥ //
                <span class="ref">NsP_31.117</span></p>
            
            
            <p id="NsP_31.118">
               tataḥ paraṃ dvijaśreṣṭha sthitaḥ paramapuruṣaḥ <br />
               brahmāṇḍāt paramaḥ sākṣān nirlepaḥ puruṣaḥ sthitaḥ //
                <span class="ref">NsP_31.118</span></p>
            
            
            <p id="NsP_31.119">
               paśupāśair vimucyeta tapojñānasamanvitaḥ <br />
               iti te saṃsthitiḥ proktā bhūgolasya mayānagha <br />
               yas tu samyag imāṃ vetti sa yāti paramāṃ gatim //
                <span class="ref">NsP_31.119</span></p>
            
            
            <p id="NsP_31.120">
               lokasya saṃsthānakaro 'prameyo viṣṇur nṛsiṃho naradevapūjitaḥ <br />
               yuge yuge viṣṇur anādimūrtimān āsthāya viśvaṃ paripāti duṣṭahā //
                <span class="ref">NsP_31.120</span></p>
            
            <p>|| iti śrīnarasiṃhapurāṇe ekatriṃśo 'dhyāyaḥ || NarP 31 ||</p>
            
            </div>
         
         <div id="d1e22236">
            bharadvāja uvāca:
            
            <p id="NsP_32.1">
               sahasrānīkasya harer avatārāṃś ca śārṅgiṇaḥ <br />
               sāṃprataṃ śrotum icchāmi tan me vada mahāmate //
                <span class="ref">NsP_32.1</span></p>
            
            sūta uvāca:
            
            <p id="NsP_32.2">
               hanta te kathayiṣyāmi caritaṃ tasya dhīmataḥ <br />
               sahasrānīkasya harer avatārāṃś ca me śṛṇu //
                <span class="ref">NsP_32.2</span></p>
            
            
            <p id="NsP_32.3">
               sahasrānīko 'bhiṣikto nijarājye dvijottamaiḥ <br />
               pālayām_asa dharmeṇa rājyaṃ sa tu nṛpātmajaḥ //
                <span class="ref">NsP_32.3</span></p>
            
            
            <p id="NsP_32.4">
               tasya pālayato rājyaṃ rājaputrasya dhīmataḥ <br />
               bhaktir babhūva deveśe narasiṃhe surottame //
                <span class="ref">NsP_32.4</span></p>
            
            
            <p id="NsP_32.5">
               taṃ draṣṭum āgataḥ sākṣād viṣṇubhaktaṃ bhṛguḥ purā <br />
               arghyapādyāsanai rājā tam abhyarcyābravīd idam //
                <span class="ref">NsP_32.5</span></p>
            
            
            <p id="NsP_32.6">
               pāvito 'haṃ muniśreṣṭha sāṃprataṃ tava darśanāt <br />
               tvaddarśanam apuṇyānāṃ kalāv asmin sudurlabham //
                <span class="ref">NsP_32.6</span></p>
            
            
            <p id="NsP_32.7">
               narasiṃhaṃ pratiṣṭhāpya devadevaṃ sanātanam <br />
               ārādhayitum icchāmi vidhānaṃ tatra me vada //
                <span class="ref">NsP_32.7</span></p>
            
            
            <p id="NsP_32.8">
               avatārān aśeṣāṃś ca devadevasya cakriṇaḥ <br />
               śrotum icchāmi sakalāṃs tān puṇyān api me vada //
                <span class="ref">NsP_32.8</span></p>
            
            bhṛgur uvāca:
            
            <p id="NsP_32.9">
               śṛṇu bhūpālaputra tvaṃ na hi kaścit kalau yuge <br />
               harau bhaktiṃ karoty atra nṛsiṃhe cātibhaktimān //
                <span class="ref">NsP_32.9</span></p>
            
            
            <p id="NsP_32.10">
               svabhāvād yasya bhaktiḥ syān narasiṃhe surottame <br />
               tasyārayaḥ praṇaśyanti kāryasiddhiś ca jāyate //
                <span class="ref">NsP_32.10</span></p>
            
            
            <p id="NsP_32.11">
               tvam atīva harer bhaktaḥ pāṇḍuvaṃśe 'pi sattamaḥ <br />
               tena te nikhilaṃ vakṣye śṛṇuṣvaikāgramānasaḥ //
                <span class="ref">NsP_32.11</span></p>
            
            
            <p id="NsP_32.12">
               yaḥ kuryāc chobhanaṃ veśma narasiṃhasya bhaktimān <br />
               sa sarvapāpanirmukto viṣṇulokam avāpnuyāt //
                <span class="ref">NsP_32.12</span></p>
            
            
            <p id="NsP_32.13">
               pratimāṃ lakṣaṇopetāṃ narasiṃhasya kārayet <br />
               sa sarvapāpanirmukto viṣṇulokam avāpnuyāt //
                <span class="ref">NsP_32.13</span></p>
            
            
            <p id="NsP_32.14">
               pratiṣṭhāṃ narasiṃhasya yaḥ karoti yathāvidhi <br />
               niṣkāmo naraśārdūla dehabādhāt pramucyate //
                <span class="ref">NsP_32.14</span></p>
            
            
            <p id="NsP_32.15">
               narasiṃhaṃ pratiṣṭhapya yaḥ pūjām ācaren naraḥ <br />
               tasya kāmāḥ prasidhyanti paramaṃ padam āpnuyāt //
                <span class="ref">NsP_32.15</span></p>
            
            
            <p id="NsP_32.16">
               brahmādayaḥ surāḥ sarve viṣṇum ārādhya te purā <br />
               svaṃ svaṃ padam anuprāptāḥ keśavasya prasādataḥ //
                <span class="ref">NsP_32.16</span></p>
            
            
            <p id="NsP_32.17">
               ye ye nṛpavarā rājan māndhātṛpramukhā nṛpāḥ <br />
               te te viṣṇuṃ samārādhya svargalokam ito gatāḥ //
                <span class="ref">NsP_32.17</span></p>
            
            
            <p id="NsP_32.18">
               yas tu pūjayate nityaṃ narasiṃhaṃ sureśvaram <br />
               sa svargamokṣabhāgī syān nātra kāryā vicāraṇā //
                <span class="ref">NsP_32.18</span></p>
            
            
            <p id="NsP_32.19">
               tasmād ekamanā bhūtvā yāvajjīvaṃ pratijñayā <br />
               arcanān narasiṃhasya prāpsyase svābhivāñchitam //
                <span class="ref">NsP_32.19</span></p>
            
            
            <p id="NsP_32.20">
               vidhivat sthāpayed yas tu kārayitvā janārdanam <br />
               na tu nirgamanaṃ tasya viṣṇulokād bhaven nṛpa //
                <span class="ref">NsP_32.20</span></p>
            
            
            <p id="NsP_32.21">
               naro nṛsiṃhaṃ tam anantavikramaṃ surāsurair arcitapādapaṅkajam <br />
               saṃsthāpya bhaktyā vidhivac ca pūjayet payāti sākṣāt parameśvaraṃ harim //
                <span class="ref">NsP_32.21</span></p>
            
            
            <p>|| iti śrīnarasiṃhapurāṇe sahasrānīkacarite dvātriṃśo 'dhyāyaḥ || NarP 32 ||</p>
            
            </div>
         
         <div id="d1e22650">
            rājovāca:
            
            <p id="NsP_33.1">
               harer arcāvidhiṃ puṇyāṃ śrotum icchāmi sattvataḥ <br />
               tvatprasādād viśeṣeṇa bhagavan prabravīhi me //
                <span class="ref">NsP_33.1</span></p>
            
            
            <p id="NsP_33.2">
               saṃmārjanakaro yaś ca narasiṃhasya mandire <br />
               yat puṇyaṃ labhate tadvad upalepanakṛṇ naraḥ //
                <span class="ref">NsP_33.2</span></p>
            
            
            <p id="NsP_33.3">
               śuddhodakena yat puṇyaṃ snāpite keśave bhavet <br />
               kṣīrasnānena yat puṇyaṃ dadhnā ca madhunā tathā <br />
               ghṛtasnānena yat puṇyaṃ pañcagavyena yad bhavet //
                <span class="ref">NsP_33.3</span></p>
            
            
            <p id="NsP_33.4">
               kṣālite coṣṇatoyena pratimāyāṃ ca bhaktitaḥ <br />
               karpūrāgurutoyena miśreṇa snāpitena ca //
                <span class="ref">NsP_33.4</span></p>
            
            
            <p id="NsP_33.5">
               arghyadānena yat puṇyaṃ pādyācamanadānake <br />
               mantreṇa snāpite yac ca vastradānena yad bhavet //
                <span class="ref">NsP_33.5</span></p>
            
            
            <p id="NsP_33.6">
               śrīkhaṇḍakuṅkumābhyāṃ tu arcite kiṃ phalaṃ bhavet <br />
               puṣpair abhyarcite yac ca yat phalaṃ dhūpadīpayoḥ //
                <span class="ref">NsP_33.6</span></p>
            
            
            <p id="NsP_33.7">
               naivedyair yat phalaṃ proktaṃ pradakṣiṇakṛte tu yat <br />
               namaskārakṛte yac ca phalaṃ yas stotragītayoḥ //
                <span class="ref">NsP_33.7</span></p>
            
            
            <p id="NsP_33.8">
               tālavṛntapradānena cāmarasya ca yad bhavet <br />
               dhvajapradāne yad viṣṇoḥ śaṅkhadānena yad bhavet //
                <span class="ref">NsP_33.8</span></p>
            
            
            <p id="NsP_33.9">
               etac cānyac ca yat kiṃcid ajñānān na pracoditam <br />
               tat sarvaṃ kathaya brahman bhaktasya mama keśave //
                <span class="ref">NsP_33.9</span></p>
            
            sūta uvāca:
            
            <p id="NsP_33.10">
               iti saṃprerito vipras tena rājñā bhṛgus tadā <br />
               mārkaṇḍeyaṃ niyujyātha kathane sa gato muniḥ //
                <span class="ref">NsP_33.10</span></p>
            
            
            <p id="NsP_33.11">
               so 'pi tasmin mudāyukto haribhaktyā viśeṣataḥ <br />
               rājñe pravaktum ārebhe bhṛguṇā codito muniḥ //
                <span class="ref">NsP_33.11</span></p>
            
            mārkaṇḍeya uvāca:
            
            <p id="NsP_33.12">
               rājaputra śṛṇuṣvedaṃ haripūjāvidhiṃ kramāt <br />
               viṣṇubhaktasya vakṣyāmi tavāhaṃ pāṇḍuvaṃśaja //
                <span class="ref">NsP_33.12</span></p>
            
            
            <p id="NsP_33.13">
               narasiṃhasya nityaṃ ca yaḥ saṃmārjanam ārabhet <br />
               sarvapāpavinirmukto viṣṇuloke sa modate //
                <span class="ref">NsP_33.13</span></p>
            
            
            <p id="NsP_33.14">
               gomayena mṛdā toyair yaḥ karoty upalepanam <br />
               sa cākṣayaphalaṃ prāpya viṣṇuloke mahīyate //
                <span class="ref">NsP_33.14</span></p>
            
            
            <p id="NsP_33.15">
               atrārthe yat purāvṛttam itihāsaṃ purātanam <br />
               yac chrutvā sarvapāpebhyo muktir bhavati sattama //
                <span class="ref">NsP_33.15</span></p>
            
            
            <p id="NsP_33.16">
               purā yudhiṣṭhiro rājā pañcabhir bhrātṛbhir yutaḥ <br />
               draupadyā saha rājendra kānanaṃ vicacāra ha //
                <span class="ref">NsP_33.16</span></p>
            
            
            <p id="NsP_33.17">
               śūlakaṇṭakaniṣkrāntās tatas te pañca pāṇḍavāḥ <br />
               nārado 'pi gato nākaṃ juṣṭvedaṃ tīrtham uttamam //
                <span class="ref">NsP_33.17</span></p>
            
            
            <p id="NsP_33.18">
               tato yudhiṣṭhiro rājā prasthitas tīrtham uttamam <br />
               darśanaṃ munimukhyasya tīrthadharmopadeśinaḥ //
                <span class="ref">NsP_33.18</span></p>
            
            
            <p id="NsP_33.19">
               cintayati ca dharmātmā krodhapaiśunyavarjitaḥ <br />
               dānavo bahuromā ca tathā sthūlaśirā nṛpa //
                <span class="ref">NsP_33.19</span></p>
            
            
            <p id="NsP_33.20">
               pāṇḍavān gacchato vīkṣya dānavo draupadīcchayā <br />
               kṛtvā bhūpa mune rupaṃ bahuromā gatas tadā //
                <span class="ref">NsP_33.20</span></p>
            
            
            <p id="NsP_33.21">
               praṇidhānaṃ vidhāyātha āsīnaḥ kuśaviṣṭare <br />
               bibhrat kamaṇḍaluṃ pārśve darbhasūcīṃ tathā kare //
                <span class="ref">NsP_33.21</span></p>
            
            
            <p id="NsP_33.22">
               akṣamālāṃ japan mantraṃ svanāsāgraṃ nirīkṣayan <br />
               sa dṛṣṭaḥ pāṇḍavais tatra revāyāṃ vanacāribhiḥ //
                <span class="ref">NsP_33.22</span></p>
            
            
            <p id="NsP_33.23">
               tato yudhiṣṭhiro rājā taṃ praṇamya sahānujaḥ <br />
               jagāda vacanaṃ dṛṣṭvā bhāgyenāsi mahāmune //
                <span class="ref">NsP_33.23</span></p>
            
            
            <p id="NsP_33.24">
               tīrthāni rudradehāyāḥ sugopyāni nivedaya <br />
               munīnāṃ darśanaṃ nātha śrutaṃ dharmopadeśakam //
                <span class="ref">NsP_33.24</span></p>
            
            
            <p id="NsP_33.25">
               yāvan munim uvācedaṃ dharmaputro yudhiṣṭhiraḥ <br />
               tāvat sthūlaśirāḥ prāpto munirūpadharo 'paraḥ //
                <span class="ref">NsP_33.25</span></p>
            
            
            <p id="NsP_33.26">
               jalpann ity āturaṃ vākyaṃ ko nāmāsty atra rakṣakaḥ <br />
               bhayāturaṃ naro jīvaṃ yo rakṣec charaṇāgatam //
                <span class="ref">NsP_33.26</span></p>
            
            
            <p id="NsP_33.27">
               tasyānantaphalaṃ syād vai kiṃ punar māṃ dvijottamam <br />
               ekato medinīdānaṃ merubhūdharadakṣiṇam //
                <span class="ref">NsP_33.27</span></p>
            
            
            <p id="NsP_33.28">
               anyato hy ārtajīvānāṃ prāṇasaṃśayavāraṇam <br />
               dvijaṃ dhenuṃ striyaṃ bālaṃ piḍyamānaṃ ca durjanaiḥ //
                <span class="ref">NsP_33.28</span></p>
            
            
            <p id="NsP_33.29">
               upekṣeta naro yas tu sa ca gacchati rauravam <br />
               atha māṃ hṛtasarvasvaṃ prāṇatyāgaparāyaṇam //
                <span class="ref">NsP_33.29</span></p>
            
            
            <p id="NsP_33.30">
               ko rakṣati naro vīraḥ parābhūtaṃ hi dānavaiḥ <br />
               gṛhītvā cākṣamālāṃ me tathā subhakamaṇḍalum //
                <span class="ref">NsP_33.30</span></p>
            
            
            <p id="NsP_33.31">
               nihato 'haṃ karāghātais tathā khāṭo manoharaḥ <br />
               gṛhītaṃ mama sarvasvaṃ dānavena durātmanā //
                <span class="ref">NsP_33.31</span></p>
            
            
            <p id="NsP_33.32">
               ity ākarṇya vacaḥ klībaṃ pāṇḍavā jātasaṃbhramāḥ <br />
               yānti romāñcitā bhūyo vidhāyāgniṃ ca taṃ munim //
                <span class="ref">NsP_33.32</span></p>
            
            
            <p id="NsP_33.33">
               vimucya draupadīṃ tatra muneḥ pārśve mahātmanaḥ <br />
               tato dūrataraṃ prāptāḥ saṃrambhāt te ca pāṇḍavāḥ //
                <span class="ref">NsP_33.33</span></p>
            
            
            <p id="NsP_33.34">
               tato yudhiṣṭhiro 'vocat kiṃ ca no nātra dṛśyate <br />
               kṛṣṇāsaṃrakṣaṇārthāya vraja vyāvartya cārjuna //
                <span class="ref">NsP_33.34</span></p>
            
            
            <p id="NsP_33.35">
               tato 'rjuno viniṣkrānto bandhuvākyapraṇoditaḥ <br />
               tato yudhiṣṭhiro rājā satyāṃ vācam akalpayat //
                <span class="ref">NsP_33.35</span></p>
            
            
            <p id="NsP_33.36">
               nirīkṣya maṇḍalaṃ bhānos tadā sugahane vane <br />
               mama satyāc ca sukṛtād dharmasaṃbhāṣaṇāt prabho //
                <span class="ref">NsP_33.36</span></p>
            
            
            <p id="NsP_33.37">
               tathyaṃ śaṃsantu tridaśā mama saṃśayabhājinaḥ <br />
               tato 'mbare 'bhavad vāṇī tadā bhūpāśarīriṇī //
                <span class="ref">NsP_33.37</span></p>
            
            
            <p id="NsP_33.38">
               dānavo 'yaṃ mahārāja muniḥ sthūlaśirāḥ sthitaḥ <br />
               nāsāv upadrutaḥ kena māyaiṣāsya durātmanaḥ //
                <span class="ref">NsP_33.38</span></p>
            
            
            <p id="NsP_33.39">
               tato bhīmaḥ karāghātair naśyamānaṃ hi dānavam <br />
               saṃrambhāt kupito 'tyarthaṃ maulideśe jaghāna tam //
                <span class="ref">NsP_33.39</span></p>
            
            
            <p id="NsP_33.40">
               so 'pi rūpaṃ nijaṃ prāpya raudraṃ bhīmam atāḍayat <br />
               tatra yuddhaṃ pravavṛte dāruṇaṃ bhīmadaityayoḥ //
                <span class="ref">NsP_33.40</span></p>
            
            
            <p id="NsP_33.41">
               kaṣṭād babhañja bhīmo 'pi tasya sthūlaṃ śiro vane <br />
               arjuno 'pi samāyāto naiva paśyati taṃ munim //
                <span class="ref">NsP_33.41</span></p>
            
            
            <p id="NsP_33.42">
               tathā ca draupadīṃ bhūyaḥ sādhvīṃ kāntāṃ ca vallabhām <br />
               tato vṛkṣaṃ samāruhya yāvat paśyati cārjunaḥ //
                <span class="ref">NsP_33.42</span></p>
            
            
            <p id="NsP_33.43">
               tāvad vidhāya tāṃ skandhe śīghraṃ dhāvati dānavaḥ <br />
               saṃhṛtā yāti duṣṭena rudatī kurarī yathā //
                <span class="ref">NsP_33.43</span></p>
            
            
            <p id="NsP_33.44">
               kurvatī bhīmabhīmeti dharmaputreti vādinī <br />
               tāṃ dṛṣṭvā sa yayau vīraḥ śabdair saṃnādayan diśaḥ //
                <span class="ref">NsP_33.44</span></p>
            
            
            <p id="NsP_33.45">
               pādanyāsoruvegena prabhagnāḥ pādapā bhṛśam <br />
               tato daityo 'pi tāṃ tanvīṃ vihāyāśu palāyitaḥ //
                <span class="ref">NsP_33.45</span></p>
            
            
            <p id="NsP_33.46">
               tathāpi cārjuno tasya kopān muñcati nāsuram <br />
               patito medinīpṛṣṭhe tāvad eva caturbhujaḥ //
                <span class="ref">NsP_33.46</span></p>
            
            
            <p id="NsP_33.47">
               pīte cavāsasī bibhrat śaṅkhacakrāyudhāni ca <br />
               tataḥ sa vismayākrānto natvā pārtho vaco 'vadat //
                <span class="ref">NsP_33.47</span></p>
            
            arjuna uvāca:
            
            <p id="NsP_33.48">
               kathaṃ kṛtaiṣā bhagavaṃs tvayā māyātra vaiṣṇavī <br />
               mayāpy apakṛtaṃ nātha tat kṣamasva namo 'stu te //
                <span class="ref">NsP_33.48</span></p>
            
            
            <p id="NsP_33.49">
               nūnam ajñānabhāvena karmaitad dāruṇaṃ mayā <br />
               tat kṣantavyaṃ jagannātha caitanyaṃ mānave kutaḥ //
                <span class="ref">NsP_33.49</span></p>
            
            caturbhuja uvāca:
            
            <p id="NsP_33.50">
               nāhaṃ kṛṣṇo mahābāho bahuromāsmi dānavaḥ <br />
               upayāto harer dehaṃ pūrvakarmaprabhāvataḥ //
                <span class="ref">NsP_33.50</span></p>
            
            arjuna uvāca:
            
            <p id="NsP_33.51">
               bahuroman purvajātiṃ karma me śaṃsa tattvataḥ <br />
               kena karmavipākena viṣṇoḥ sārūpyam āptavān //
                <span class="ref">NsP_33.51</span></p>
            
            caturbhuja uvāca:
            
            <p id="NsP_33.52">
               śṛṇv arjuna mahābhāga sahito bhrātṛbhir mama <br />
               caritaṃ citram atyarthaṃ śṛṇvatāṃ mudavardhanam //
                <span class="ref">NsP_33.52</span></p>
            
            
            <p id="NsP_33.53">
               aham āsaṃ purā rājā somavaṃśasamudbhavaḥ <br />
               jayadhvaja iti khyāto nārāyaṇaparāyaṇaḥ //
                <span class="ref">NsP_33.53</span></p>
            
            
            <p id="NsP_33.54">
               viṣṇor devālaye nityaṃ saṃmārjanaparāyaṇaḥ <br />
               upaleparataś caiva dīpadāne samudyataḥ //
                <span class="ref">NsP_33.54</span></p>
            
            
            <p id="NsP_33.55">
               vītihotra iti khyāta āsīt sādhupurohitaḥ <br />
               mama taccaritaṃ dṛṣṭvā vipro vismayam āgataḥ //
                <span class="ref">NsP_33.55</span></p>
            
            mārkaṇḍaya uvāca:
            
            <p id="NsP_33.56">
               kadācid upaviṣṭaṃ taṃ rājānaṃ viṣṇutatparam <br />
               apṛcchad vītihotras taṃ vedavedāṅgapāragaḥ //
                <span class="ref">NsP_33.56</span></p>
            
            
            <p id="NsP_33.57">
               rājan paramadharmajña haribhaktaparāyaṇa <br />
               viṣṇubhaktimatāṃ puṃsāṃ śreṣṭho 'si puruṣarṣabha //
                <span class="ref">NsP_33.57</span></p>
            
            
            <p id="NsP_33.58">
               saṃmārjanaparo nityaṃ upaleparatas tathā <br />
               tan me vada mahābhāga tvayā kiṃ viditaṃ phalam //
                <span class="ref">NsP_33.58</span></p>
            
            
            <p id="NsP_33.59">
               karmāṇy anyāni santy eva viṣṇoḥ priyatarāṇi vai <br />
               tathāpi tvaṃ mahābhāga etayoḥ satatodyataḥ //
                <span class="ref">NsP_33.59</span></p>
            
            
            <p id="NsP_33.60">
               sarvātmanā mahāpuṇyaṃ janeśa viditaṃ tava <br />
               tad brūhi yady aguhyaṃ ca prītir mayi tavāsti cet //
                <span class="ref">NsP_33.60</span></p>
            
            jayadhvaja uvāca:
            
            <p id="NsP_33.61">
               śṛṇuṣva vipraśārdūla mamaiva caritaṃ purā //
                <span class="ref">NsP_33.61</span></p>
            
            
            <p id="NsP_33.62">
               jātismaratvāj jānāmi śrotṝṇāṃ vismayāvaham <br />
               pūrvajanmani viprendra raivato nāma vāḍavaḥ //
                <span class="ref">NsP_33.62</span></p>
            
            
            <p id="NsP_33.63">
               ayājyayājako 'haṃ vai sadaiva grāmayājakaḥ <br />
               piśuno niṣṭhuraś caiva apaṇyanāṃ ca vikrayī //
                <span class="ref">NsP_33.63</span></p>
            
            
            <p id="NsP_33.64">
               niṣiddhakarmācaraṇāt parityaktaḥ svabandhubhiḥ <br />
               mahāpāparato nityaṃ brahmadveṣaratas tathā //
                <span class="ref">NsP_33.64</span></p>
            
            
            <p id="NsP_33.65">
               paradāraparadravyalolupo jantuhiṃsakaḥ <br />
               madyapānarato nityaṃ brahmadveṣaratas tathā //
                <span class="ref">NsP_33.65</span></p>
            
            
            <p id="NsP_33.66">
               evaṃ paparato nityaṃ bahuśo mārgarodhakṛt <br />
               kadācit kāmacāro 'haṃ gṛhītvā brāhmaṇastriyaḥ //
                <span class="ref">NsP_33.66</span></p>
            
            
            <p id="NsP_33.67">
               śūnyaṃ pūjādibhir viṣṇor mandiraṃ prāptavān niśi <br />
               svavastraprāntato brahman kiyadaṃśaḥ sa mārjitaḥ //
                <span class="ref">NsP_33.67</span></p>
            
            
            <p id="NsP_33.68">
               pradīpaḥ sthāpitas tatra suratārthād dvijottama <br />
               tenāpi mama duṣkarma niḥśeṣaṃ kṣayam āgatam //
                <span class="ref">NsP_33.68</span></p>
            
            
            <p id="NsP_33.69">
               evaṃ sthitaṃ viṣṇugṛhe mayā bhogecchayā dvija <br />
               tadaiva dīpakaṃ dṛṣṭvā āgatāḥ purapālakāḥ //
                <span class="ref">NsP_33.69</span></p>
            
            
            <p id="NsP_33.70">
               cauryārthaṃ paradūto 'yam ity uktvā mām apātayan <br />
               khaḍgena tīkṣṇadhāreṇa śiraś chittvā ca te gatāḥ //
                <span class="ref">NsP_33.70</span></p>
            
            
            <p id="NsP_33.71">
               divyaṃ vimānam āruhya prabhudāsasamanvitam <br />
               gandharvair gīyamāno 'haṃ svargalokaṃ tadā gataḥ //
                <span class="ref">NsP_33.71</span></p>
            
            caturbhuja uvāca:
            
            <p id="NsP_33.72">
               tatra sthitvā brahmakalpaṃ śataṃ sāgraṃ dvijottamāḥ <br />
               divyabhogasamāyukto divyarūpasamanvitaḥ //
                <span class="ref">NsP_33.72</span></p>
            
            
            <p id="NsP_33.73">
               jāto 'haṃ puṇyayogād dhi somavaṃśasamudbhavaḥ <br />
               jayadhvaja iti khyāto rājā rājīvalocanaḥ //
                <span class="ref">NsP_33.73</span></p>
            
            
            <p id="NsP_33.74">
               tatrāpi kālavaśato mṛtaḥ svargam avāptavān <br />
               indralokam anuprāpya rudralokaṃ tato gataḥ //
                <span class="ref">NsP_33.74</span></p>
            
            
            <p id="NsP_33.75">
               rudralokād brahmalokaṃ gacchatā nārado muniḥ <br />
               dṛṣṭaś ca namito naiva garvān me hasitaś ca saḥ //
                <span class="ref">NsP_33.75</span></p>
            
            
            <p id="NsP_33.76">
               kupitaḥ śaptavān māṃ sa rākṣaso bhava bhūpate <br />
               iti śāpaṃ samākarṇya dattaṃ tena dvijanmanā //
                <span class="ref">NsP_33.76</span></p>
            
            
            <p id="NsP_33.77">
               prasādito mayā bhūpa prasādaṃ kṛtavān muniḥ <br />
               yadā revāmaṭhe rājan dharmaputrasya dhīmataḥ //
                <span class="ref">NsP_33.77</span></p>
            
            
            <p id="NsP_33.78">
               bhāryāpahāraṃ nayataḥ śāpamokṣo bhaviṣyati <br />
               so 'ham arjuna bhūpāla dharmaputra yudhiṣṭhira //
                <span class="ref">NsP_33.78</span></p>
            
            
            <p id="NsP_33.79ab">
               viṣṇoḥ sārūpyam agamaṃ yāmi vaikuṇṭham adya vai //
                <span class="ref">NsP_33.79ab</span></p>
            
            mārkaṇḍeya uvāca:
            
            <p id="NsP_33.79cd">
               ity uktvā garuḍārūḍho dharmaputrasya paśyataḥ //
                <span class="ref">NsP_33.79cd</span></p>
            
            
            <p id="NsP_33.80">
               gatavān viṣṇubhavanaṃ yatra viṣṇuḥ śriyā saha <br />
               saṃmārjanopalepābhyāṃ mahimā tena varṇitaḥ //
                <span class="ref">NsP_33.80</span></p>
            
            
            <p id="NsP_33.81">
               avaśenāpi yat karma kṛtvemāṃ śriyam āgataḥ <br />
               bhaktimadbhiḥ praśāntaiś ca kiṃ punaḥ samyagarcanāt //
                <span class="ref">NsP_33.81</span></p>
            
            sūta uvāca:
            
            <p id="NsP_33.82">
               mārkaṇḍeyavacaḥ śrutvā pāṇḍuvaṃśasamudbhavaḥ <br />
               sahasrānīkabhūpālo haripūjārato 'bhavat //
                <span class="ref">NsP_33.82</span></p>
            
            
            <p id="NsP_33.83">
               tasmāc chṛṇuta viprendrā devo nārāyaṇo 'vyayaḥ <br />
               jñānato 'jñānato vāpi pūjakānāṃ vimuktidaḥ //
                <span class="ref">NsP_33.83</span></p>
            
            
            <p id="NsP_33.84">
               arcayadhvaṃ jagannāthaṃ bhūyo bhūyo vadāmy aham <br />
               tartuṃ yadīcchatha dvijā dustaraṃ bhavasāgaram //
                <span class="ref">NsP_33.84</span></p>
            
            
            <p id="NsP_33.85">
               ye 'rcayanti hariṃ bhaktāḥ praṇatārtiharaṃ harim <br />
               te vandyās te prapūjyāś ca namasyāś ca viśeṣataḥ //
                <span class="ref">NsP_33.85</span></p>
            
            
            <p>|| iti śrīnarasimhapurāṇe sahasrānīkacarite mārkaṇḍeyenopadiṣṭasaṃmārjanopalepaphalaṃ
               nāma trayastriṃśo 'dhyāyaḥ || NarP 33 ||</p>
            
            </div>
         
         <div id="d1e24313">
            śrīsaharsānīka uvāca:
            
            <p id="NsP_34.1">
               punar eva dvijaśreṣṭha mārkaṇḍeya mahāmate <br />
               nirmālyāpanayād viṣṇor yat puṇyaṃ tad vadasva me //
                <span class="ref">NsP_34.1</span></p>
            
            mārkaṇḍeya uvāca:
            
            <p id="NsP_34.2">
               nirmālyam apanīyātha toyena snāpya keśavam <br />
               narasiṃhākṛtiṃ rājan sarvapāpaiḥ pramucyate //
                <span class="ref">NsP_34.2</span></p>
            
            
            <p id="NsP_34.3">
               sarvatīrthaphalaṃ prāpya yānārūḍho divaṃ vrajet <br />
               śrīviṣṇoḥ sadanaṃ prāpya modate kālam akṣayam //
                <span class="ref">NsP_34.3</span></p>
            
            
            <p id="NsP_34.4">
               āgaccha narasiṃheti āvāhyākṣatapuṣpakaiḥ <br />
               etāvatāpi rājendra sarvapāpaiḥ pramucyate //
                <span class="ref">NsP_34.4</span></p>
            
            
            <p id="NsP_34.5">
               dattvāsanam athārghyaṃ ca pādyam ācamanīyakam <br />
               devadevasya vidhinā sarvapāpaiḥ pramucyate //
                <span class="ref">NsP_34.5</span></p>
            
            
            <p id="NsP_34.6">
               snāpya toyena payasā narasiṃhaṃ narādhipa <br />
               sarvapāpavinirmukto viṣṇuloke mahīyate //
                <span class="ref">NsP_34.6</span></p>
            
            
            <p id="NsP_34.7">
               snāpya dadhnā sakṛd yas tu nirmalaḥ priyadarśanaḥ <br />
               viṣṇulokam avāpnoti pūjyamānaḥ surottamaiḥ //
                <span class="ref">NsP_34.7</span></p>
            
            
            <p id="NsP_34.8">
               yaḥ karoti harer arcāṃ madhunā snāpayan naraḥ <br />
               agniloke sa moditvā punar viṣṇupure vaset //
                <span class="ref">NsP_34.8</span></p>
            
            
            <p id="NsP_34.9">
               ghṛtena snapanaṃ yas tu snānakāle viśeṣataḥ <br />
               narasiṃhākṛteḥ kuryāc *chaṅkhabherīnināditam //
                <span class="ref">NsP_34.9</span></p>
            
            
            <p id="NsP_34.10">
               pāpakañcukam unmucya yathā jīrṇam ahis tvacam <br />
               divyaṃ vimānam āsthāya viṣṇuloke mahīyate //
                <span class="ref">NsP_34.10</span></p>
            
            
            <p id="NsP_34.11">
               pañcagavyena deveśaṃ yaḥ snāpayati bhaktitaḥ <br />
               mantrapūrvaṃ mahārāja tasya puṇyam anantakam //
                <span class="ref">NsP_34.11</span></p>
            
            
            <p id="NsP_34.12">
               yaś ca godhūmakaiś cūrṇair udvartyoṣṇena vāriṇā <br />
               prakṣālya devadeveśaṃ vāruṇaṃ lokam āpnuyāt //
                <span class="ref">NsP_34.12</span></p>
            
            
            <p id="NsP_34.13">
               pādapīṭhaṃ tu yo bhaktyā bilvapatrar nirgharṣitam <br />
               uṣṇāmbunā ca prakṣālya sarvapāpair pramucyate //
                <span class="ref">NsP_34.13</span></p>
            
            
            <p id="NsP_34.14">
               kuśapuṣpodakaiḥ snātvā brahmalokam avāpnuyāt <br />
               ratnodakena sāvitraṃ kauberaṃ hemavāriṇā <br />
               narasiṃhaṃ tu saṃsnāpya karpūrāguruvāriṇā //
                <span class="ref">NsP_34.14</span></p>
            
            
            <p id="NsP_34.15">
               indraloke sa moditvā paścād viṣṇupure vaset <br />
               puṇyodakena govindaṃ snāpya bhaktyā narottama //
                <span class="ref">NsP_34.15</span></p>
            
            
            <p id="NsP_34.16">
               sāvitraṃ lokam āsādya viṣṇuloke mahīyate <br />
               vastrābhyām arcanaṃ bhaktyā paridhāpya hariṃ hareḥ //
                <span class="ref">NsP_34.16</span></p>
            
            
            <p id="NsP_34.17">
               somaloke ramitvā ca viṣṇuloke mahīyate <br />
               kuṅkumāguruśrīkhaṇḍakardamair acyutākṛtim //
                <span class="ref">NsP_34.17</span></p>
            
            
            <p id="NsP_34.18">
               ālipya bhaktyā rājendra kalpakoṭiṃ vased divi <br />
               mallikāmālatījātiketakyaśokacampakaiḥ //
                <span class="ref">NsP_34.18</span></p>
            
            
            <p id="NsP_34.19">
               puṃnāganāgabakulaiḥ padmair utpalajātibhiḥ <br />
               tulasīkaravīraiś ca pālāśaiḥ sānukumbakaiḥ //
                <span class="ref">NsP_34.19</span></p>
            
            
            <p id="NsP_34.20">
               etair anyaiś ca kusumaiḥ praśastair acyutaṃ naraḥ <br />
               arcayed daśasuvarṇasya pratyekaṃ phalam āpnuyāt //
                <span class="ref">NsP_34.20</span></p>
            
            
            <p id="NsP_34.21">
               mālāṃ kṛtvā yathālābham eteṣāṃ viṣṇum arcayet <br />
               kalpakoṭisahasrāṇi kalpakoṭiśatāni ca //
                <span class="ref">NsP_34.21</span></p>
            
            
            <p id="NsP_34.22">
               divyāṃ vimānam āsthāya viṣṇuloke sa modate <br />
               narasiṃhaṃ tu yo bhaktyā bilvapatrair akhaṇḍitaiḥ //
                <span class="ref">NsP_34.22</span></p>
            
            
            <p id="NsP_34.23">
               niśchidraiḥ pūjayed yas tu tulasībhiḥ samanvitam <br />
               sarvapāpavinirmuktaḥ sarvabhūṣaṇabhūṣitaḥ //
                <span class="ref">NsP_34.23</span></p>
            
            
            <p id="NsP_34.24">
               kāñcanena vimānena viṣṇuloke mahīyate <br />
               māhiṣākhyaṃ guggulaṃ ca ājyayuktaṃ saśarkaram //
                <span class="ref">NsP_34.24</span></p>
            
            
            <p id="NsP_34.25">
               dhūpaṃ dadāti rājendra narasiṃhasya bhaktimān <br />
               dhūpitaiḥ sarvadigbhyas tu sarvapāpavivarjitaḥ //
                <span class="ref">NsP_34.25</span></p>
            
            
            <p id="NsP_34.26">
               apsarogaṇasaṃkīrṇavimānena virājate <br />
               vāyuloke sa moditvā paścād viṣṇupuraṃ vrajet //
                <span class="ref">NsP_34.26</span></p>
            
            
            <p id="NsP_34.27">
               ghṛtena vātha tailena dīpaṃ prajvālayen naraḥ <br />
               viṣṇave vidhivad bhaktyā tasya puṇyaphalaṃ śṛṇu //
                <span class="ref">NsP_34.27</span></p>
            
            
            <p id="NsP_34.28">
               vihāya pāpakalilaṃ saharādityasaprabhaḥ <br />
               jyotiṣmatā vimānena viṣṇulokaṃ sa gacchati //
                <span class="ref">NsP_34.28</span></p>
            
            
            <p id="NsP_34.29">
               haviḥ śālyodanaṃ divān ājyayuktaṃ saśarkaram <br />
               nivedya narasiṃhāya yāvakaṃ pāyasaṃ tathā //
                <span class="ref">NsP_34.29</span></p>
            
            
            <p id="NsP_34.30">
               samās tandulasaṃkhyāyā yāvatīs tāvatīr nṛpa <br />
               viṣṇuloke mahābhogān bhuñjann āste sa vaiṣṇavaḥ //
                <span class="ref">NsP_34.30</span></p>
            
            
            <p id="NsP_34.31">
               balinā vaiṣṇavenātha tṛptāḥ santo divaukasaḥ <br />
               śāntiṃ tasya prayacchanti śriyam ārogyam eva ca //
                <span class="ref">NsP_34.31</span></p>
            
            
            <p id="NsP_34.32">
               pradakṣiṇena caikena devadevasya bhaktitaḥ <br />
               kṛtena yat phalaṃ nṝṇāṃ tac chṛṇuṣva nṛpātmaja //
                <span class="ref">NsP_34.32</span></p>
            
            
            <p id="NsP_34.33">
               pṛthvīpradakṣiṇaphalaṃ prāpya viṣṇupure vaset <br />
               namaskāraḥ kṛto yena bhaktyā vai mādhavasya ca //
                <span class="ref">NsP_34.33</span></p>
            
            
            <p id="NsP_34.34">
               dharmārthakāmamokṣākhyaṃ phalaṃ tenāptam añjasā <br />
               stotrair japaiś ca devāgre yaḥ stauti madhusūdanam //
                <span class="ref">NsP_34.34</span></p>
            
            
            <p id="NsP_34.35">
               sarvapāpavinirmukto viṣṇuloke mahīyate <br />
               gītavādyādikaṃ nāṭyaṃ śaṅkhatūryādiniḥsvanaiḥ //
                <span class="ref">NsP_34.35</span></p>
            
            
            <p id="NsP_34.36">
               yaḥ kārayati vai viṣṇoḥ sa yāti mandiraṃ naraḥ <br />
               parvakāle viśeṣeṇa kāmagaḥ kāmarūpavān //
                <span class="ref">NsP_34.36</span></p>
            
            
            <p id="NsP_34.37">
               susaṃgītavidaiś caiva sevyamāno 'psarogaṇaiḥ <br />
               mahārhamaṇicitreṇa vimānena virājatā //
                <span class="ref">NsP_34.37</span></p>
            
            
            <p id="NsP_34.38">
               svargāt svargam anuprāpya viṣṇuloke mahīyate <br />
               dhvajaṃ tu viṣṇave yas tu garuḍena samanvitam //
                <span class="ref">NsP_34.38</span></p>
            
            
            <p id="NsP_34.39">
               dadyāt so 'pi dhvajākīrṇavimānena virājatā <br />
               viṣṇulokam avāpnoti sevyamāno 'psarogaṇaiḥ //
                <span class="ref">NsP_34.39</span></p>
            
            
            <p id="NsP_34.40">
               suvarṇābharaṇair divyair hārakeyūrakuṇḍalaiḥ <br />
               mukuṭābharaṇādyaiś ca yo viṣṇuṃ pūjayen nṛpa //
                <span class="ref">NsP_34.40</span></p>
            
            
            <p id="NsP_34.41">
               sarvapāpavinirmuktaḥ sarvabhūṣaṇabhūṣitaḥ <br />
               indraloke vased dhīmān yāvad indrāś caturdaśa //
                <span class="ref">NsP_34.41</span></p>
            
            
            <p id="NsP_34.42">
               yo gāṃ payasvinīṃ viṣṇoḥ kapilāṃ saṃprayacchati <br />
               ārādhya tam athāgre tu yat kiṃcid dagdham uttamam //
                <span class="ref">NsP_34.42</span></p>
            
            
            <p id="NsP_34.43">
               tad dattvā narasiṃhāya viṣṇuloke mahīyate <br />
               pitaras tasya modante śvetadvīpe ciraṃ nṛpa //
                <span class="ref">NsP_34.43</span></p>
            
            
            <p id="NsP_34.44">
               evaṃ yaḥ pūjayed rājan narasiṃhaṃ narottamaḥ <br />
               tasya svargāpavargau tu bhavato nātra saṃśayaḥ //
                <span class="ref">NsP_34.44</span></p>
            
            
            <p id="NsP_34.45">
               yatraivaṃ pūjyate viṣṇur narasiṃho narair nṛpa <br />
               na tatra vyādhidurbhikṣarājacaurādikaṃ bhayam //
                <span class="ref">NsP_34.45</span></p>
            
            
            <p id="NsP_34.46">
               narasiṃhaṃ samārādhya vidhinānena mādhavam <br />
               nānāsvargasukhaṃ bhuktvā na bhūyaḥ stanapo bhavet //
                <span class="ref">NsP_34.46</span></p>
            
            
            <p id="NsP_34.47">
               nityaṃ sarpis tilair homo grāme yasmin pravartate <br />
               na bhavet tasya grāmasya bhayaṃ vā tatra kutracit //
                <span class="ref">NsP_34.47</span></p>
            
            
            <p id="NsP_34.48">
               anāvṛṣṭir māhāmārī doṣā no dāhakā nṛpa <br />
               narasiṃhaṃ samārādhya brāhmaṇair vedapāragaiḥ //
                <span class="ref">NsP_34.48</span></p>
            
            
            <p id="NsP_34.49">
               kārayel lakṣahomaṃ tu grāme yatra purādhipaḥ <br />
               kṛte tasmin mayokte tu āgacchati na tadbhayam //
                <span class="ref">NsP_34.49</span></p>
            
            
            <p id="NsP_34.50">
               dṛṣṭopasargamaraṇaṃ prajānām ātmanaś ca hi <br />
               samyagārādhanīyaṃ tu narasiṃhasya mandire //
                <span class="ref">NsP_34.50</span></p>
            
            
            <p id="NsP_34.51">
               śaṃkarāyatane cāpi koṭihomaṃ narādhipa <br />
               kārayet saṃyatair vipraiḥ sabhojanasadakṣiṇaiḥ //
                <span class="ref">NsP_34.51</span></p>
            
            
            <p id="NsP_34.52">
               kṛte tasmin nṛpaśreṣṭha narasiṃhaprasādataḥ <br />
               upasargādimaraṇaṃ prajānām upaśāmyati //
                <span class="ref">NsP_34.52</span></p>
            
            
            <p id="NsP_34.53">
               duḥsvapnadarśane ghore grahapīḍāsu cātmanaḥ <br />
               homaṃ ca bhojanaṃ caiva tasya doṣaḥ praṇaśyati //
                <span class="ref">NsP_34.53</span></p>
            
            
            <p id="NsP_34.54">
               ayane viṣuve caiva candrasūryagrahe tathā <br />
               narasiṃhaṃ samārādhya lakṣahomaṃ tu kārayet //
                <span class="ref">NsP_34.54</span></p>
            
            
            <p id="NsP_34.55">
               śāntir bhavati rājendra tasya tatsthānavāsinām <br />
               evamādiphalopetaṃ narasiṃhārcanaṃ nṛpa //
                <span class="ref">NsP_34.55</span></p>
            
            
            <p id="NsP_34.56">
               kuru tvaṃ bhūpateḥ putra yadi vāñchasi sadgatim <br />
               ataḥ parataraṃ nāsti svargamokṣaphalapradam //
                <span class="ref">NsP_34.56</span></p>
            
            
            <p id="NsP_34.57">
               narendraiḥ sukaraṃ kartuṃ devadevasya pūjanam <br />
               santy araṇye hy amūlyāni patrapuṣpāṇi śākhinām //
                <span class="ref">NsP_34.57</span></p>
            
            
            <p id="NsP_34.58">
               toyaṃ nadītaḍāgeṣu devaḥ sādhāraṇaḥ sthitaḥ <br />
               mano niyamayed ekaṃ vidyāsādhanakarmaṇi //
                <span class="ref">NsP_34.58</span></p>
            
            
            <p id="NsP_34.59">
               mano niyamitaṃ yena muktis tasya kare sthitā //
                <span class="ref">NsP_34.59</span></p>
            
            mārkaṇḍeya uvāca:
            
            <p id="NsP_34.60">
               ity evam uktaṃ bhṛgucoditena mayā tavehārcanam acyutasya <br />
               dine dine tvaṃ kuru viṣṇupūjāṃ vadasva cānyat kathayāmi kiṃ te //
                <span class="ref">NsP_34.60</span></p>
            
            
            <p>|| iti śrīnarasiṃhapurāṇe sahasrānīkacarite śrīviṣṇoḥ pūjāvidhir nāma catustriṃśo
               'dhyāyaḥ || NarP 34 ||</p>
            
            </div>
         
         <div id="d1e25469">
            rājovāca:
            
            <p id="NsP_35.1">
               aho mahat tvayā proktaṃ viṣṇvārādhanajaṃ phalam <br />
               suptās te muniśārdūla ye viṣṇuṃ nārcayanti vai //
                <span class="ref">NsP_35.1</span></p>
            
            
            <p id="NsP_35.2">
               tvatprasādāc chrutaṃ hy etan narasiṃhārcanakramam <br />
               bhaktyā taṃ pūjayiṣyāmi koṭihomaphalaṃ vada //
                <span class="ref">NsP_35.2</span></p>
            
            mārkaṇḍeya uvāca:
            
            <p id="NsP_35.3">
               imam arthaṃ purā pṛṣṭaḥ śaunako guruṇā nṛpa <br />
               yat tasmai kathayām_asa śaunakas tad vādami te //
                <span class="ref">NsP_35.3</span></p>
            
            
            <p id="NsP_35.4ab">
               śaunakaṃ tu sukhāsīnaṃ paryapṛcchad bṛhaspatiḥ //
                <span class="ref">NsP_35.4ab</span></p>
            
            bṛhaspatir uvāca:
            
            <p id="NsP_35.4cd">
               lakṣahomasya yā bhūmiḥ koṭihomasya yā śubhā //
                <span class="ref">NsP_35.4cd</span></p>
            
            
            <p id="NsP_35.5ab">
               tāṃ me kathaya viprendra homasya carite vidhim //
                <span class="ref">NsP_35.5ab</span></p>
            
            mārkaṇḍeya uvāca:
            
            <p id="NsP_35.5cd">
               ityukto guruṇā so 'tha lakṣahomādikaṃ vidhim //
                <span class="ref">NsP_35.5cd</span></p>
            
            
            <p id="NsP_35.6ab">
               śaunako vaktum ārebhe yathāvan nṛpasattama //
                <span class="ref">NsP_35.6ab</span></p>
            
            śaunaka uvāca:
            
            <p id="NsP_35.6cd">
               pravakṣyāmi yathāvat te śṛṇu devapurohita //
                <span class="ref">NsP_35.6cd</span></p>
            
            
            <p id="NsP_35.7">
               lakṣahomamahābhūmiṃ tadviśuddhiṃ viśeṣataḥ <br />
               yajñakarmaṇi śastāyā bhūmer lakṣaṇam uttamam //
                <span class="ref">NsP_35.7</span></p>
            
            
            <p id="NsP_35.8">
               susaṃskṛtāṃ samāṃ snigdhāṃ pūrvapūrvam athottamām <br />
               ūrumātraṃ khanitvā ca śodhayet tāṃ viśeṣataḥ //
                <span class="ref">NsP_35.8</span></p>
            
            
            <p id="NsP_35.9">
               bahiracchatayā tatra mṛdācchādya pralepayet <br />
               pramāṇaṃ bāhumātraṃ tu sarvataḥ kuṇḍalakṣaṇam //
                <span class="ref">NsP_35.9</span></p>
            
            
            <p id="NsP_35.10">
               caturasraṃ catuṣkoṇaṃ tulyasūtreṇa kārayet <br />
               upari mekhalāṃ kuryāc caturasrāṃ suvistarām //
                <span class="ref">NsP_35.10</span></p>
            
            
            <p id="NsP_35.11">
               caturaṅgulamātraṃ tu ucchritāṃ sūtrasūtritām <br />
               brāhmaṇān vedasaṃpannān brahmakarmasamanvitān //
                <span class="ref">NsP_35.11</span></p>
            
            
            <p id="NsP_35.12">
               āmantrayed yathānyāyaṃ yajamāno viśeṣataḥ <br />
               brahmacaryavrataṃ kuryus trirātraṃ te dvijātayaḥ //
                <span class="ref">NsP_35.12</span></p>
            
            
            <p id="NsP_35.13">
               ahorātram upoṣyātha gāyatrīm ayutaṃ japet <br />
               te śuklavāsasaḥ snātā gandhasrakpuṣpadhāriṇaḥ //
                <span class="ref">NsP_35.13</span></p>
            
            
            <p id="NsP_35.14">
               śucayaś ca nirāhārāḥ saṃtuṣṭā saṃyatendriyāḥ <br />
               kauśam āsanam āsīnā ekāgramanasaḥ punaḥ //
                <span class="ref">NsP_35.14</span></p>
            
            
            <p id="NsP_35.15">
               ārabheyuś ca te yatnāt tato homam atandritāḥ <br />
               bhūmim ālikhya cābhyukṣya yatnād agniṃ nidhāpayet //
                <span class="ref">NsP_35.15</span></p>
            
            
            <p id="NsP_35.16">
               gṛhyoktena vidhānena homaṃ tatra ca homayet <br />
               āghārāv ājyabhāgau ca juhuyāt pūrvam eva tu //
                <span class="ref">NsP_35.16</span></p>
            
            
            <p id="NsP_35.17">
               yavadhānyatilair miśrāṃ gāyatryā prathamāhutim <br />
               juhuyād ekacittena svāhākārānvitāṃ budhaḥ //
                <span class="ref">NsP_35.17</span></p>
            
            
            <p id="NsP_35.18">
               gāyatrī chandasāṃ mātā brahmayoniḥ pratiṣṭhitā <br />
               savitā devatā tasya viśvāmitras tathā ṛṣiḥ //
                <span class="ref">NsP_35.18</span></p>
            
            
            <p id="NsP_35.19">
               tato vyāhṛtibhiḥ paścāj juhuyāc ca tilānvitam <br />
               yāvat prapūryate saṃkhyā lakṣaṃ vā koṭir eva vā //
                <span class="ref">NsP_35.19</span></p>
            
            
            <p id="NsP_35.20">
               tāvad dhomaṃ tilaiḥ kuryād acyutārcanapūrvakam <br />
               dīnānāthajanebhyas tu yajamānaḥ prayatnataḥ //
                <span class="ref">NsP_35.20</span></p>
            
            
            <p id="NsP_35.21">
               tāvac ca bhojanaṃ dadyād yāvad dhomaṃ samācaret <br />
               samāpte dakṣiṇāṃ dadyād ṛtvigbhyaḥ śraddhayānvitaḥ //
                <span class="ref">NsP_35.21</span></p>
            
            
            <p id="NsP_35.22">
               yathārhatā na lobhena tataḥ śāntyudakena ca <br />
               prokṣayed grāmamadhye tu vyādhitāṃs tu viśeṣataḥ //
                <span class="ref">NsP_35.22</span></p>
            
            
            <p id="NsP_35.23">
               evaṃ kṛte tu homasya purasya nagarasya ca <br />
               rāṣṭrasya ca mahābhāga rājño janapadasya ca <br />
               sarvabādhāpraśamanī śāntir bhavati sarvadā //
                <span class="ref">NsP_35.23</span></p>
            
            mārkaṇḍeya uvāca:
            
            <p id="NsP_35.24">
               ity etac chaunakaproktaṃ kathitaṃ nṛpanandana <br />
               lakṣahomādikavidhiṃ kāryaṃ rāṣṭre suśāntidam //
                <span class="ref">NsP_35.24</span></p>
            
            
            <p id="NsP_35.25">
               grāme gṛhe vā purabāhyadeśe dvijair ayaṃ yatnakṛtaḥ purovidhiḥ <br />
               tatrāpi śāntir bhavitā narāṇāṃ gavāṃ ca bhṛtyaiḥ saha bhūpateś ca //
                <span class="ref">NsP_35.25</span></p>
            
            
            <p>|| iti śrīnarasiṃhapurāṇe lakṣahomavidhir nāma pañcatriṃśo 'dhyāyaḥ || NarP 35 ||</p>
            
            </div>
         
         <div id="d1e25983">
            mārkaṇḍeya uvāca:
            
            <p id="NsP_36.1">
               avatārān ahaṃ vakṣye devadevasya cakriṇaḥ <br />
               tān śṛṇuṣva mahīpāla pavitrān pāpanāśanān //
                <span class="ref">NsP_36.1</span></p>
            
            
            <p id="NsP_36.2">
               yathā matsyena rūpeṇa dattā vedāḥ svayaṃbhuve <br />
               madhukaiṭabhau ca nidhanaṃ prāpitau ca mahātmanā //
                <span class="ref">NsP_36.2</span></p>
            
            
            <p id="NsP_36.3">
               yathā kaurmeṇa rūpeṇa viṣṇunā mandaro dhṛtaḥ <br />
               yathā pṛthvī dhṛtā rājan vārāheṇa mahātmanā //
                <span class="ref">NsP_36.3</span></p>
            
            
            <p id="NsP_36.4">
               tenaiva nidhanaṃ prāpto yathā rājan mahābalaḥ <br />
               hiraṇyākṣo mahāvīryo ditiputro mahātanuḥ //
                <span class="ref">NsP_36.4</span></p>
            
            
            <p id="NsP_36.5">
               yathā hiraṇyakaśipus tridaśānām ariḥ purā <br />
               narasiṃhena devena prāpito nidhanaṃ nṛpa //
                <span class="ref">NsP_36.5</span></p>
            
            
            <p id="NsP_36.6">
               yathā baddho baliḥ pūrvaṃ vāmanena mahātmanā <br />
               indras tribhuvanādhyakṣaḥ kṛtas tena nṛpātmaja //
                <span class="ref">NsP_36.6</span></p>
            
            
            <p id="NsP_36.7">
               rāmeṇa bhūtvā ca yathā viṣṇunā rāvaṇo hataḥ <br />
               sagaṇāś cādbhutā rājan rākṣasā devakaṇṭakāḥ //
                <span class="ref">NsP_36.7</span></p>
            
            
            <p id="NsP_36.8">
               yathā paraśurāmeṇa kṣatram utsāditaṃ purā <br />
               balabhadreṇa rāmeṇa yathā daityaḥ purā hataḥ //
                <span class="ref">NsP_36.8</span></p>
            
            
            <p id="NsP_36.9">
               yathā kṛṣṇena kaṃsādyā hatā daityāḥ suradviṣaḥ <br />
               kalau prāpte yathā buddho bhaven nārāyaṇaḥ prabhuḥ //
                <span class="ref">NsP_36.9</span></p>
            
            
            <p id="NsP_36.10">
               kalkirūpaṃ samāsthāya yathā mlecchā nipātitāḥ <br />
               samāpte tu kalau bhūyas tathā te kathayāmy aham //
                <span class="ref">NsP_36.10</span></p>
            
            
            <p id="NsP_36.11">
               harer anantasya parākramaṃ yaḥ śṛṇoti bhūpāla samāhitātmā <br />
               mayocyamānaṃ ca vimucya pāpaṃ prayāti viṣṇoḥ padam atyudāram //
                <span class="ref">NsP_36.11</span></p>
            
            
            <p>|| iti śrīnarasiṃhapurāṇe hareḥ prādurbhāvānukramaṇe ṣaṭtriṃśo 'dhyāyaḥ || NarP 36
               ||</p>
            
            </div>
         
         <div id="d1e26201">
            mārkaṇḍeya uvāca:
            
            <p id="NsP_37.1">
               nānātvād avatārāṇām acyutasya mahātmanaḥ <br />
               na śakyaṃ vistarād vaktuṃ tān bravīmi samāsataḥ //
                <span class="ref">NsP_37.1</span></p>
            
            
            <p id="NsP_37.2">
               purā kila jagatsraṣṭā bhagavān puruṣottamaḥ <br />
               anantabhogaśayane yoganidrāṃ samāgataḥ //
                <span class="ref">NsP_37.2</span></p>
            
            
            <p id="NsP_37.3">
               atha tasya prasuptasya devadevasya śārṅgiṇaḥ <br />
               śrotrābhyām apatat toye svedabindudvayaṃ nṛpa //
                <span class="ref">NsP_37.3</span></p>
            
            
            <p id="NsP_37.4">
               madhukaiṭabhanāmānau tasmāj jātau mahābalau <br />
               mahākāyau mahāvīryau mahābalaparākramau //
                <span class="ref">NsP_37.4</span></p>
            
            
            <p id="NsP_37.5">
               acyutasya prasuptasya mahat padmam ajāyata <br />
               nābhimadhye nṛpaśreṣṭha tasmin brahmābhyajāyata //
                <span class="ref">NsP_37.5</span></p>
            
            
            <p id="NsP_37.6">
               sa cokto viṣṇunā rājan prajāḥ sṛja mahāmate <br />
               tathety uktvā jagannāthaṃ brahmāpi kamalodbhavaḥ //
                <span class="ref">NsP_37.6</span></p>
            
            
            <p id="NsP_37.7">
               vedaśāstravaśād yāvat prajā sraṣṭuṃ samudyataḥ <br />
               tāvat tatra samāyātau tāv ubhau madhukaiṭabhau //
                <span class="ref">NsP_37.7</span></p>
            
            
            <p id="NsP_37.8">
               āgatya vedaśāstrārthavijñānaṃ brahmaṇaḥ kṣaṇāt <br />
               apakṛtya gatau ghorau dānavau baladarpitau //
                <span class="ref">NsP_37.8</span></p>
            
            
            <p id="NsP_37.9">
               tataḥ padmodbhavo rājan jñānahīno 'bhavat kṣaṇāt <br />
               duḥkhitaś cintayām_asa kathaṃ srakṣyāmi vai prajāḥ //
                <span class="ref">NsP_37.9</span></p>
            
            
            <p id="NsP_37.10">
               coditas tvaṃ sṛjasveti prajā devena tat katham <br />
               srakṣye 'haṃ jñānahīnas tu aho kaṣṭam upasthitam //
                <span class="ref">NsP_37.10</span></p>
            
            
            <p id="NsP_37.11">
               iti saṃcintya duḥkhārto brahmā lokapitāmahaḥ <br />
               yatnato vedaśāstrāṇi smarann api na dṛṣṭavān //
                <span class="ref">NsP_37.11</span></p>
            
            
            <p id="NsP_37.12">
               tato viṣaṇṇacittas tu taṃ devaṃ puruṣottamam <br />
               ekāgramanasā samyak śāstreṇa stotum ārabhat //
                <span class="ref">NsP_37.12</span></p>
            
            brahmovāca:
            
            <p id="NsP_37.13">
               oṃ namo vedanidhaye śāstrāṇāṃ nidhaye namaḥ <br />
               vijñānanidhaye nityaṃ karmaṇāṃ nidhaye namaḥ //
                <span class="ref">NsP_37.13</span></p>
            
            
            <p id="NsP_37.14">
               vidyādharāya devāya vāgīśāya namo namaḥ <br />
               acintyāya namo nityaṃ sarvajñāya namo namaḥ //
                <span class="ref">NsP_37.14</span></p>
            
            
            <p id="NsP_37.15">
               amūrtis tvaṃ mahābāho yajñamūrtir adhokṣaja <br />
               sāmnāṃ mūrtis tvam evādya sarvadā sarvarūpavān //
                <span class="ref">NsP_37.15</span></p>
            
            
            <p id="NsP_37.16">
               sarvajñānamayo 'si tvaṃ hṛdi jñānamayo 'cyuta <br />
               dehi me tvaṃ sarvajñānaṃ devadeva namo namaḥ //
                <span class="ref">NsP_37.16</span></p>
            
            mārkaṇḍeya uvāca:
            
            <p id="NsP_37.17">
               itthaṃ stutas tadā tena śaṅkhacakragadādharaḥ <br />
               brahmāṇam āha deveśo dāsye te jñānam uttamam //
                <span class="ref">NsP_37.17</span></p>
            
            
            <p id="NsP_37.18">
               ity uktvā tu tadā viṣṇuś cintayām_asa pārthiva <br />
               kenāsya nītaṃ vijñānaṃ kena rūpeṇa cādadhe //
                <span class="ref">NsP_37.18</span></p>
            
            
            <p id="NsP_37.19">
               madhukaiṭabhakṛtaṃ sarvam iti jñātvā janārdanaḥ <br />
               mātsyaṃ rūpaṃ samāsthāya bahuyojanam āyatam <br />
               bahuyojanavistīrṇaṃ sarvajñānamayaṃ nṛpa //
                <span class="ref">NsP_37.19</span></p>
            
            
            <p id="NsP_37.20">
               sa praviśya jalaṃ tūrṇaṃ kṣobhayām_asa taṃ hariḥ <br />
               praviśya ca sa pātālaṃ dṛṣṭavān madhukaiṭabhau //
                <span class="ref">NsP_37.20</span></p>
            
            
            <p id="NsP_37.21">
               tau mohayitvā tumulaṃ taj jñānaṃ jagṛhe hariḥ <br />
               vedaśāstrāṇi munibhiḥ saṃstuto madhusūdanaḥ //
                <span class="ref">NsP_37.21</span></p>
            
            
            <p id="NsP_37.22">
               ānīya brahmaṇe dattvā tyaktvā tan mātsyakaṃ nṛpa <br />
               jagaddhitāya sa punar yoganidrāvaśaṃ gataḥ //
                <span class="ref">NsP_37.22</span></p>
            
            
            <p id="NsP_37.23">
               tataḥ prabuddhau saṃkruddhau tāv ubhau madhukaiṭabhau <br />
               āgatya dadṛśāte tu śayānaṃ devam avyayam //
                <span class="ref">NsP_37.23</span></p>
            
            
            <p id="NsP_37.24">
               ayaṃ sa puruṣo dhūrta āvāṃ saṃmohya māyayā <br />
               ānīya vedaśāstrāṇi dattvā śete 'tra sādhuvat //
                <span class="ref">NsP_37.24</span></p>
            
            
            <p id="NsP_37.25">
               ity uktvā tau mahāghorau dānavau madhukaiṭabhau <br />
               bodhayām_asatus tūrṇaṃ śayānaṃ keśavaṃ nṛpa //
                <span class="ref">NsP_37.25</span></p>
            
            
            <p id="NsP_37.26">
               yuddhārtham āgatāv atra tvayā saha mahāmate <br />
               āvayor dehi saṃgrāmaṃ yudhyasvotthāya sāṃpratam //
                <span class="ref">NsP_37.26</span></p>
            
            
            <p id="NsP_37.27">
               ityukto bhagavāṃs tābhyāṃ devadevo nṛpottama <br />
               tatheti coktvā tau devaḥ śārṅgaṃ sajjam athākarot //
                <span class="ref">NsP_37.27</span></p>
            
            
            <p id="NsP_37.28">
               jyāghoṣatalaghoṣeṇa śaṅkhaśabdena mādhavaḥ <br />
               khaṃ diśaḥ pradiśaś caiva pūrayām_asa līlayā //
                <span class="ref">NsP_37.28</span></p>
            
            
            <p id="NsP_37.29">
               tau ca rājan mahāvīryau jyāghoṣaṃ cakratus tadā <br />
               yuyudhāte mahāghorau hariṇā madhukaiṭabhau //
                <span class="ref">NsP_37.29</span></p>
            
            
            <p id="NsP_37.30">
               kṛṣṇaś ca yuyudhe tābhyāṃ līlayā jagataḥ patiḥ <br />
               samaṃ yuddhaṃ abhūd evaṃ teṣām astrāṇi muñcatām //
                <span class="ref">NsP_37.30</span></p>
            
            
            <p id="NsP_37.31">
               keśavaḥ śārṅganirmuktaiḥ śarair āśīviṣopamaiḥ <br />
               tāni śastrāṇi sarvāṇi ciccheda tilaśas tadā //
                <span class="ref">NsP_37.31</span></p>
            
            
            <p id="NsP_37.32">
               tau yuddhvā suciraṃ tena dānavau madhukaiṭabhau <br />
               hatau śārṅgavinirmuktaiḥ śaraiḥ kṛṣṇena durmadau //
                <span class="ref">NsP_37.32</span></p>
            
            
            <p id="NsP_37.33">
               tayos tu medasā rājan viṣṇunā kalpitā mahī <br />
               medinīti tataḥ saṃjñām avāpeyaṃ vasuṃdharā //
                <span class="ref">NsP_37.33</span></p>
            
            
            <p id="NsP_37.34">
               evaṃ kṛṣṇaprasādena vedāṃl labdhvā prajāpatiḥ <br />
               prajāḥ sasarja bhūpāla vedadṛṣṭena karmaṇā //
                <span class="ref">NsP_37.34</span></p>
            
            
            <p id="NsP_37.35">
               ya idaṃ śṛṇuyān nityaṃ prādurbhāvaṃ harer nṛpa <br />
               vasitvā candrasadane vedavid brāhmaṇo bhavet //
                <span class="ref">NsP_37.35</span></p>
            
            
            <p id="NsP_37.36">
               mātsyaṃ vapus tan mahad adritulyaṃ vidyāmayaṃ lokahitāya viṣṇuḥ <br />
               āsthāya bhīmaṃ janalokasaṃsthaiḥ stuto 'tha yas taṃ smara bhūmipāla //
                <span class="ref">NsP_37.36</span></p>
            
            
            <p>|| iti śrīnarasiṃhapūrāṇe matsyaprādurbhāvo nāma saptatriṃśo 'dhyāyaḥ || NarP 37 ||</p>
            
            </div>
         
         <div id="d1e26909">
            mārkaṇḍeya uvāca:
            
            <p id="NsP_38.1">
               purā devāsure yuddhe devā daityaiḥ parājitāḥ <br />
               sarve te śaraṇaṃ jagmuḥ kṣīrābdhitanayāpatim //
                <span class="ref">NsP_38.1</span></p>
            
            
            <p id="NsP_38.2">
               stotreṇa tuṣṭuvuḥ sarve samārādhya jagatpatim <br />
               kṛtāñjalipuṭā rājan brahmādyā devatāgaṇāḥ //
                <span class="ref">NsP_38.2</span></p>
            
            devā ūcuḥ:
            
            <p id="NsP_38.3">
               namas te devadevāya lokanāthāya śārṅgiṇe <br />
               namas te padmanābhāya lokanāthāya śārṅgiṇe //
                <span class="ref">NsP_38.3</span></p>
            
            
            <p id="NsP_38.4">
               namas te padmanābhāya sarvaduḥkhāpahāriṇe <br />
               namas te viśvarūpāya sarvadevamayāya ca //
                <span class="ref">NsP_38.4</span></p>
            
            
            <p id="NsP_38.5">
               madhukaiṭabhanāśāya keśavāya namo namaḥ //
                <span class="ref">NsP_38.5</span></p>
            
            
            <p id="NsP_38.6">
               daityaiḥ parājitā deva vayaṃ yuddhe balānvitaiḥ <br />
               jayopāyaṃ hi no brūhi karuṇākara te namaḥ //
                <span class="ref">NsP_38.6</span></p>
            
            mārkaṇḍeya uvāca:
            
            <p id="NsP_38.7">
               iti stuto tadā daivair devadevo janārdanaḥ <br />
               tān abravīd dharir devān teṣām evāgrataḥ sthitaḥ //
                <span class="ref">NsP_38.7</span></p>
            
            śrībhagavān uvāca:
            
            <p id="NsP_38.8">
               gatvā tatra surāḥ sarve saṃdhiṃ kuruta dānavaiḥ <br />
               manthānaṃ mandaraṃ kṛtvā netraṃ kṛtvā ca vāsukim //
                <span class="ref">NsP_38.8</span></p>
            
            
            <p id="NsP_38.9">
               sarvauṣadhīḥ samānīya prakṣipyābdhau tvarānvitāḥ <br />
               dānavaiḥ sahitā bhūtvā manthadhvaṃ kṣīrasāgaram //
                <span class="ref">NsP_38.9</span></p>
            
            
            <p id="NsP_38.10">
               ahaṃ ca tatra sāhāyyaṃ kariṣyāmi divaukasaḥ <br />
               bhaviṣyaty amṛtaṃ tatra tatpānād balavattarāḥ //
                <span class="ref">NsP_38.10</span></p>
            
            
            <p id="NsP_38.11">
               bhaviṣyanti kṣaṇād devā amṛtasya prabhāvataḥ <br />
               yūyaṃ sarve mahābhāgās tejiṣṭhā raṇavikramāḥ //
                <span class="ref">NsP_38.11</span></p>
            
            
            <p id="NsP_38.12">
               indrādyās tu mahotsāhās tal labdhvāmṛtam uttamam <br />
               tato hi dānavāñ jetuṃ samarthā nātra saṃśayaḥ //
                <span class="ref">NsP_38.12</span></p>
            
            
            <p id="NsP_38.13">
               ityuktā devadevena devāḥ sarve jagatpatim <br />
               praṇamyāgatya nilayaṃ saṃdhiṃ kṛtvātha dānavaiḥ //
                <span class="ref">NsP_38.13</span></p>
            
            
            <p id="NsP_38.14">
               kṣīrābdher manthane sarve cakrur udyogam uttamam <br />
               balinā coddhṛto rājan mandarākhyo mahāgiriḥ //
                <span class="ref">NsP_38.14</span></p>
            
            
            <p id="NsP_38.15">
               kṣīrābdhau kṣepitaś caiva tenaikena nṛpottama <br />
               sarvauṣadhīṃś ca prakṣipya devadaityaiḥ payonidhau //
                <span class="ref">NsP_38.15</span></p>
            
            
            <p id="NsP_38.16">
               vāsukiś cāgatas tatra rājan nārāyaṇājñayā <br />
               sarve devahitārthāya viṣṇuś ca svayam āgataḥ //
                <span class="ref">NsP_38.16</span></p>
            
            
            <p id="NsP_38.17">
               tatra viṣṇuṃ samāsādya tataḥ sarve surāsurāḥ <br />
               sarve te maitrabhāvena kṣīrābdhes taṭam āśritāḥ //
                <span class="ref">NsP_38.17</span></p>
            
            
            <p id="NsP_38.18">
               manthānaṃ mandaraṃ kṛtvā netraṃ kṛtvātha vāsukim <br />
               tato mathitum ārabdhaṃ nṛpate tarasāmṛtam //
                <span class="ref">NsP_38.18</span></p>
            
            
            <p id="NsP_38.19">
               viṣṇunā mukhabhāge tu yojitā dānavās tadā <br />
               devatāḥ pucchabhāge tu mathanāya niyojitāḥ //
                <span class="ref">NsP_38.19</span></p>
            
            
            <p id="NsP_38.20">
               evaṃ ca mathanāt tatra mandaro 'dhaḥ praviśya ca <br />
               ādhāreṇa vinā rājan taṃ dṛṣṭvā sahasā hariḥ //
                <span class="ref">NsP_38.20</span></p>
            
            
            <p id="NsP_38.21">
               sarvalokahitārthāya kūrmarūpam ādhārayat <br />
               ātmānaṃ saṃpraviśyātha mandarasya girer adhaḥ //
                <span class="ref">NsP_38.21</span></p>
            
            
            <p id="NsP_38.22">
               praviśya dhṛtavān śailaṃ mandaraṃ madhusūdanaḥ <br />
               upary ākrāntavān śailaṃ pṛthagrūpeṇa keśavaḥ //
                <span class="ref">NsP_38.22</span></p>
            
            
            <p id="NsP_38.23">
               cakarṣa nāgarājaṃ ca devaiḥ sārdhaṃ janārdanaḥ <br />
               surair adṛśyarūpeṇa daityamadhye janārdanaḥ <br />
               tatas te tvarayā yuktā mamanthuḥ kṣīrasāgaram //
                <span class="ref">NsP_38.23</span></p>
            
            
            <p id="NsP_38.24">
               yāvacchaktyā nṛpaśreṣṭha balavantaḥ surāsurāḥ <br />
               mathyamānāt tatas tasmāt kṣīrābdher abhavan nṛpa //
                <span class="ref">NsP_38.24</span></p>
            
            
            <p id="NsP_38.25">
               kālakūṭam iti khyātaṃ viṣam atyantaduḥsaham <br />
               taṃ nāgā jagṛhuḥ sarve taccheṣaṃ śaṃkaro 'grahīt //
                <span class="ref">NsP_38.25</span></p>
            
            
            <p id="NsP_38.26">
               nārāyaṇājñayā tena nīlakaṇṭhatvam āptavān <br />
               airāvataś ca nāgendro hariś coccaiḥśravāḥ punaḥ //
                <span class="ref">NsP_38.26</span></p>
            
            
            <p id="NsP_38.27">
               dvitīyāvartanād rājann utpannāv iti naḥ śrutam <br />
               tṛtīyāvartanād rājann apsarāś ca suśobhanā <br />
               caturthāt parijātaś ca utpannaḥ sa mahādrumaḥ //
                <span class="ref">NsP_38.27</span></p>
            
            
            <p id="NsP_38.28">
               pañcamād dhi himāṃśus tu protthitaḥ kṣīrasāgarāt <br />
               taṃ bhavaḥ śirasā dhatte nārīvat svastikaṃ nṛpa //
                <span class="ref">NsP_38.28</span></p>
            
            
            <p id="NsP_38.29">
               nānāvidhāni divyāni ratnāny ābharaṇāni ca <br />
               kṣīrodadher utthitāś ca gandharvāś ca sahasraśaḥ //
                <span class="ref">NsP_38.29</span></p>
            
            
            <p id="NsP_38.30">
               etān dṛṣṭvā tathotpannān atyāścaryasamanvitān <br />
               abhavan jātaharṣās te tatra sarve surāsurāḥ //
                <span class="ref">NsP_38.30</span></p>
            
            
            <p id="NsP_38.31">
               devapakṣe tato meghāḥ svalpaṃ varṣanti saṃsthitāḥ <br />
               kṛṣṇājñayā ca vāyuś ca sukhaṃ vāti surān prati //
                <span class="ref">NsP_38.31</span></p>
            
            
            <p id="NsP_38.32">
               viṣaniḥśvāsavātena vāsukeś cāpare hatāḥ <br />
               nistejaso 'bhavan daityā nirvīryāś ca mahāmate //
                <span class="ref">NsP_38.32</span></p>
            
            
            <p id="NsP_38.33">
               tataḥ śrīr utthitā tasmāt kṣīrodād dhṛtapaṅkajā <br />
               vibhrājamānā rājendra diśaḥ sarvāḥ svatejasā //
                <span class="ref">NsP_38.33</span></p>
            
            
            <p id="NsP_38.34">
               tatas tīrthodakaiḥ snātā divyavastrair alaṃkṛtā <br />
               divyagandhānuliptāṅgī sumanobhiḥ subhūṣaṇaih //
                <span class="ref">NsP_38.34</span></p>
            
            
            <p id="NsP_38.35">
               devapakṣaṃ samāsādya sthitvā kṣaṇam ariṃdama <br />
               harivakṣaḥsthalaṃ prāptā tataḥ sā kamalālayā //
                <span class="ref">NsP_38.35</span></p>
            
            
            <p id="NsP_38.36">
               tato 'mṛtaghaṭaṃ pūrṇaṃ dugdhvā tu payaso nidheḥ <br />
               dhanvantariḥ samuttasthau tataḥ prītāḥ surā nṛpa //
                <span class="ref">NsP_38.36</span></p>
            
            
            <p id="NsP_38.37">
               daityāḥ śriyā parityaktā duḥkhitās te 'bhavan nṛpa <br />
               nītvāmṛtaghaṭaṃ pūrṇaṃ te ca jagmur yathāsukham //
                <span class="ref">NsP_38.37</span></p>
            
            
            <p id="NsP_38.38">
               tataḥ strīrūpam akarod viṣṇur devahitāya vai <br />
               ātmānaṃ nṛpaśārdūla sarvalakṣaṇasaṃyutam //
                <span class="ref">NsP_38.38</span></p>
            
            
            <p id="NsP_38.39">
               tato jagāma bhagavān strīrūpeṇāsurān prati <br />
               divyarūpāṃ tu tāṃ dṛṣṭvā mohitās te suradviṣaḥ //
                <span class="ref">NsP_38.39</span></p>
            
            
            <p id="NsP_38.40">
               sudhāpūrṇaghaṭaṃ te tu mohaiḥ saṃsthāpya sattama <br />
               kāmena pīḍitā hy āsann asurās tatra tatkṣaṇāt //
                <span class="ref">NsP_38.40</span></p>
            
            
            <p id="NsP_38.41">
               mohayitvā tu tān evam asurān avanīpate <br />
               amṛtaṃ tu samādāya devebhyaḥ pradadau hariḥ //
                <span class="ref">NsP_38.41</span></p>
            
            
            <p id="NsP_38.42">
               tat pītvā tu tato devā devadevaprasādataḥ <br />
               balavanto mahāvīryā raṇe jagmus tato 'surān //
                <span class="ref">NsP_38.42</span></p>
            
            
            <p id="NsP_38.43">
               jitvā raṇe 'surān devāḥ svāni rājyāni cakrire <br />
               etat te kathitaṃ rājan prādurbhāvo harer ayam //
                <span class="ref">NsP_38.43</span></p>
            
            
            <p id="NsP_38.44">
               kūrmākhyaḥ puṇyado nṝṇāṃ śṛṇvatāṃ paṭhatām api <br />
               āviskṛtaṃ kaurmam anantavarcasaṃ nārāyaṇenādbhutakarmakāriṇā <br />
               divaukasānāṃ tu hitāya kevalaṃ rūpaṃ paraṃ pāvanam eva kīrtitam //
                <span class="ref">NsP_38.44</span></p>
            
            
            <p>|| iti śrīnarasiṃhapurāṇe kūrmaprādurbhāvo nāmāṣṭatriṃśo 'dhyāyaḥ || NarP 38 ||</p>
            
            </div>
         
         <div id="d1e27782">
            mārkaṇḍeya uvāca:
            
            <p id="NsP_39.1">
               ataḥparaṃ hareḥ puṇyaṃ prādurbhāvaṃ narādhipa <br />
               vārāhaṃ te pravakṣyāmi samāhitamanāḥ śṛṇu //
                <span class="ref">NsP_39.1</span></p>
            
            
            <p id="NsP_39.2">
               ābantapralaye prāpte brahmaṇas tu dinakṣaye <br />
               trailokyam akhilaṃ vyāpya tiṣṭhanty ambhāṃsi sattama //
                <span class="ref">NsP_39.2</span></p>
            
            
            <p id="NsP_39.3">
               trailokye 'khilasattvāni yāni rājendra tāni vai <br />
               grastvā viṣṇus tataḥ śete tasminn ekārṇave jale //
                <span class="ref">NsP_39.3</span></p>
            
            
            <p id="NsP_39.4">
               anantabhogaśayane sahasraphaṇaśobhite <br />
               rātriṃ yugasahasrāntāṃ brahmarūpī jagatpatiḥ //
                <span class="ref">NsP_39.4</span></p>
            
            
            <p id="NsP_39.5">
               diteḥ putro mahān āsīt kaśyapād iti naḥ śrutam <br />
               hiraṇyākṣa iti khyāto mahābalaparākramaḥ //
                <span class="ref">NsP_39.5</span></p>
            
            
            <p id="NsP_39.6">
               pātāle nivasan daityo devān uparurodha saḥ <br />
               yajvinām apākārāya yatate sa tu bhūtale //
                <span class="ref">NsP_39.6</span></p>
            
            
            <p id="NsP_39.7">
               atha bhūmyupari sthitvā martyā yakṣyanti devatāḥ <br />
               tena teṣāṃ balaṃ vīryaṃ tejaś cāpi bhaviṣyati //
                <span class="ref">NsP_39.7</span></p>
            
            
            <p id="NsP_39.8">
               iti matvā hiraṇyākṣaḥ kṛtasargaṃ tu brahmaṇā <br />
               bhūmer yā dhāraṇāśaktis tāṃ nītvā sa mahāsuraḥ //
                <span class="ref">NsP_39.8</span></p>
            
            
            <p id="NsP_39.9">
               viveśa toyamadhye tu rasātalatalaṃ nṛpa <br />
               vinā śaktyā ca jagatī praviveśa rasātalam //
                <span class="ref">NsP_39.9</span></p>
            
            
            <p id="NsP_39.10">
               nidrāvasāne sarvātmā kva sthitā medinīti vai <br />
               saṃcintya jñātvā yogena rasātalatalaṃ gatām //
                <span class="ref">NsP_39.10</span></p>
            
            
            <p id="NsP_39.11">
               atha vedamayaṃ rūpaṃ vārāhaṃ vapur āsthitam <br />
               vedapādaṃ yūpadaṃṣṭraṃ ketuvaktraṃ narādhipa //
                <span class="ref">NsP_39.11</span></p>
            
            
            <p id="NsP_39.12">
               vyūḍhoraskaṃ mahābāhu pṛthuvaktraṃ narādhipa <br />
               agnijihvaṃ srucaṃ tuṇḍaṃ candrārkanayanaṃ mahat //
                <span class="ref">NsP_39.12</span></p>
            
            
            <p id="NsP_39.13">
               pūrteṣṭadharmaśravaṇaṃ divyaṃ tat sāmaniḥsvanam <br />
               prāgvaṃśakāyaṃ havirnāsaṃ kuśadarbhatanūruham //
                <span class="ref">NsP_39.13</span></p>
            
            
            <p id="NsP_39.14">
               sarvavedamayaṃ tac ca puṇyasūktamahāsaṭam <br />
               nakṣatratārāhāraṃ ca pralayāvartabhūṣaṇam //
                <span class="ref">NsP_39.14</span></p>
            
            
            <p id="NsP_39.15">
               itthaṃ kṛtvā tu vārāhaṃ praviveśa vṛṣākapiḥ <br />
               rasātalaṃ nṛpaśreṣṭha sanakādyair abhiṣṭutaḥ //
                <span class="ref">NsP_39.15</span></p>
            
            
            <p id="NsP_39.16">
               praviśya ca hiraṇyākṣaṃ yuddhe jitvā vṛṣākapiḥ <br />
               daṃṣṭrāgreṇa tataḥ pṛthvīm samuddhṛtya rasātalāt //
                <span class="ref">NsP_39.16</span></p>
            
            
            <p id="NsP_39.17">
               stūyamāno 'maragaṇaiḥ sthāpayām_asa pūrvavat <br />
               saṃsthāpya parvatān sarvān yathāsthānam akalpayat //
                <span class="ref">NsP_39.17</span></p>
            
            
            <p id="NsP_39.18">
               vihāya rūpaṃ vārāhaṃ tīrthe koketi viśrute <br />
               vaiṣṇavānāṃ hitārthāya kṣetraṃ tad guptam uttamam //
                <span class="ref">NsP_39.18</span></p>
            
            
            <p id="NsP_39.19">
               brahmarūpaṃ samāsthāya punaḥ sṛṣṭiṃ cakāra saḥ <br />
               viṣṇuḥ pāti jagat sarvam evaṃbhūto yuge yuge <br />
               hanti cānte jagat sarvaṃ rudrarūpī janārdanaḥ //
                <span class="ref">NsP_39.19</span></p>
            
            
            <p id="NsP_39.20">
               vedāntavedyaḥ puruṣo vṛṣākapeḥ kathām imāṃ yaś ca śṛṇoti mānavaḥ <br />
               dṛḍhāṃ matiṃ yajñatanau viveśya vai vihāya pāpaṃ ca naro hariṃ vrajet //
                <span class="ref">NsP_39.20</span></p>
            
            
            <p>|| iti śrīnarasiṃhapurāṇe vārāhaprādurbhāvo nāma ekonacatvāriṃśo 'dhyāyaḥ || NarP
               39 ||</p>
            
            </div>
         
         <div id="d1e28181">
            mārkaṇḍeya uvāca:
            
            <p id="NsP_40.1">
               vārāhaḥ kathito hy evaṃ prādurbhāvo hares tava <br />
               sāṃprataṃ nārasiṃhaṃ tu pravakṣyāmi nibodha me //
                <span class="ref">NsP_40.1</span></p>
            
            
            <p id="NsP_40.2">
               diteḥ putro mahān āsīd *dhiraṇyakaśipuḥ purā <br />
               tapas tepe nirāhāro bahuvarṣasahasrakam //
                <span class="ref">NsP_40.2</span></p>
            
            
            <p id="NsP_40.3">
               tapatas tasya saṃtuṣṭo brahmā taṃ prāha dānavam <br />
               varaṃ varaya daityendra yas te manasi vartate //
                <span class="ref">NsP_40.3</span></p>
            
            
            <p id="NsP_40.4">
               ityukto brahmaṇā daityo hiraṇyakaśipuḥ purā <br />
               uvāca natvā deveśaṃ brahmāṇaṃ vinayānvitaḥ //
                <span class="ref">NsP_40.4</span></p>
            
            hiraṇyakaśipur uvāca:
            
            <p id="NsP_40.5">
               yadi tvaṃ varadānāya pravṛtto bhagavan mama <br />
               yad yad vṛṇomy ahaṃ brahmaṃs tat tan me dātum arhasi //
                <span class="ref">NsP_40.5</span></p>
            
            
            <p id="NsP_40.6">
               na śuṣkeṇa na cārdreṇa na jalena na vahninā <br />
               na kāṣṭhena na kīṭena pāṣāṇena na vāyunā //
                <span class="ref">NsP_40.6</span></p>
            
            
            <p id="NsP_40.7">
               nāyudhena na śūlena na śailena na mānuṣaiḥ <br />
               na surair asurair vāpi na gandharvair na rākṣasaiḥ //
                <span class="ref">NsP_40.7</span></p>
            
            
            <p id="NsP_40.8">
               na kiṃnarair na yakṣais tu vidyādharabhujaṃgamaiḥ <br />
               na vānarair mṛgair vāpi naiva mātṛgaṇair api //
                <span class="ref">NsP_40.8</span></p>
            
            
            <p id="NsP_40.9">
               nābhyantare na bāhye tu nānyair maraṇahetubhiḥ <br />
               na dine na ca naktaṃ me tvatprasādād bhaven mṛtiḥ //
                <span class="ref">NsP_40.9</span></p>
            
            
            <p id="NsP_40.10ab">
               iti vai devadeveśa varaṃ tvatto vṛṇomy aham //
                <span class="ref">NsP_40.10ab</span></p>
            
            mārkaṇḍeya uvāca:
            
            <p id="NsP_40.10cd">
               ityukto daityarājena brahmā taṃ prāha pārthiva //
                <span class="ref">NsP_40.10cd</span></p>
            
            
            <p id="NsP_40.11">
               tapasā tava tuṣṭo 'haṃ mahatā tu varān imān <br />
               durlabhān api daityendra dadāmi paramādbhutān //
                <span class="ref">NsP_40.11</span></p>
            
            
            <p id="NsP_40.12">
               anyeṣāṃ nedṛśaṃ dattaṃ na tair itthaṃ tapaḥ kṛtam <br />
               tvatprārthitaṃ mayā dattaṃ sarvaṃ te cāstu daityapa //
                <span class="ref">NsP_40.12</span></p>
            
            
            <p id="NsP_40.13">
               gaccha bhuṅkṣva mahābāho tapasām ūrjitaṃ phalam <br />
               ity evaṃ daityarājasya hiraṇyakaśipoḥ purā //
                <span class="ref">NsP_40.13</span></p>
            
            
            <p id="NsP_40.14">
               dattvā varān yayau brahmā brahmalokam anuttamam <br />
               so 'pi labdhavaro daityo balavān baladarpitaḥ //
                <span class="ref">NsP_40.14</span></p>
            
            
            <p id="NsP_40.15">
               devān siṃhān raṇe jitvā divaḥ prācyāvayad bhuvi <br />
               divi rājyaṃ svayaṃ cakre sarvaśaktisamanvitam //
                <span class="ref">NsP_40.15</span></p>
            
            
            <p id="NsP_40.16">
               devā api bhayāt tasya rudrāś caivarṣayo nṛpa <br />
               vicerur avanau sarve bibhrāṇā mānuṣīṃ tanum //
                <span class="ref">NsP_40.16</span></p>
            
            
            <p id="NsP_40.17">
               prāptatrailokyarājyo 'sau hiraṇyakaśipuḥ prajāḥ <br />
               āhūya sarvā rājendra vākyaṃ cedam abhāṣata //
                <span class="ref">NsP_40.17</span></p>
            
            
            <p id="NsP_40.18">
               na yaṣṭavyaṃ na hotavyaṃ na dātavyaṃ surān prati <br />
               yuṣmābhir aham evādya trailokyādhipatiḥ prajāḥ //
                <span class="ref">NsP_40.18</span></p>
            
            
            <p id="NsP_40.19">
               mamaiva pūjāṃ kuruta yajñadānādikarmaṇā <br />
               tāś ca sarvās tathā cakrur daityendrasya bhayān nṛpa //
                <span class="ref">NsP_40.19</span></p>
            
            
            <p id="NsP_40.20">
               yatraivaṃ kriyamāṇeṣu trailokyaṃ sacarācaram <br />
               adharmayuktaṃ sakalaṃ babhūva nṛpasattama //
                <span class="ref">NsP_40.20</span></p>
            
            
            <p id="NsP_40.21">
               svadharmalopāt sarveṣāṃ pāpe matir ajāyata <br />
               gate kāle tu mahati devāḥ sendrā bṛhaspatim //
                <span class="ref">NsP_40.21</span></p>
            
            
            <p id="NsP_40.22">
               nītijñaṃ sarvaśāstrajñaṃ papracchur vinayānvitāḥ <br />
               hiraṇyakaśipor asya vināśaṃ munisattama //
                <span class="ref">NsP_40.22</span></p>
            
            
            <p id="NsP_40.23ab">
               trailokyahāriṇaḥ śīghraṃ vadhopāyaṃ vadasva naḥ //
                <span class="ref">NsP_40.23ab</span></p>
            
            bṛhaspatir uvāca:
            
            <p id="NsP_40.23cd">
               śṛṇudhvaṃ mama vākyāni svapadaprāptaye surāḥ //
                <span class="ref">NsP_40.23cd</span></p>
            
            
            <p id="NsP_40.24">
               prāyo hiraṇyakaśipuḥ kṣīṇabhāgo mahāsuraḥ <br />
               śoko nāśayati prajñāṃ śoko nāśayati śrutam //
                <span class="ref">NsP_40.24</span></p>
            
            
            <p id="NsP_40.25">
               śoko matiṃ nāśayati nāsti śokasamo ripuḥ <br />
               soḍhuṃ śakyo 'gnisaṃbandhaḥ śastrasparśaś ca dāruṇaḥ //
                <span class="ref">NsP_40.25</span></p>
            
            
            <p id="NsP_40.26">
               na tu śokabhavaṃ duḥkhaṃ saṃsoḍhuṃ nṛpa śakyate <br />
               kālān nimittāc ca vayaṃ lakṣyāmas tatkṣayaṃ surāḥ //
                <span class="ref">NsP_40.26</span></p>
            
            
            <p id="NsP_40.27">
               budhāś ca sarve sarvatra sthitā vakṣyanti nityaśaḥ <br />
               acirād eva duṣṭo 'sau naśyaty eva parasparam //
                <span class="ref">NsP_40.27</span></p>
            
            
            <p id="NsP_40.28">
               devānāṃ tu parām ṛddhiṃ svapadaprāptilakṣaṇām <br />
               hiraṇyakaśipor nāśaṃ śakunāni vadanti me //
                <span class="ref">NsP_40.28</span></p>
            
            
            <p id="NsP_40.29">
               yata evam ato devāḥ sarve gacchata māciram <br />
               kṣīrodasyottaraṃ tīraṃ prasupto yatra keśavaḥ //
                <span class="ref">NsP_40.29</span></p>
            
            
            <p id="NsP_40.30">
               yuṣmābhiḥ saṃstuto devaḥ prasanno bhavati kṣaṇāt <br />
               sa hi prasanno daityasya vadhopāyaṃ vadiṣyati //
                <span class="ref">NsP_40.30</span></p>
            
            
            <p id="NsP_40.31">
               ityuktās tena devās te sādhu sādhv ity athābruvan <br />
               prītyā ca parayā yuktā gantuṃ cakrur athodyamam //
                <span class="ref">NsP_40.31</span></p>
            
            
            <p id="NsP_40.32">
               puṇye tithau śubhe lagne puṇyaṃ svasti ca maṅgalam <br />
               kārayitvā munivaraiḥ prasthitās te divaukasaḥ //
                <span class="ref">NsP_40.32</span></p>
            
            
            <p id="NsP_40.33">
               nāśāya duṣṭadaityasya svabhūtyai ca nṛpottama <br />
               te śarvam agrataḥ kṛtvā kṣīrābdher uttaraṃ taṭam //
                <span class="ref">NsP_40.33</span></p>
            
            
            <p id="NsP_40.34">
               tatra gatvā surāḥ sarve viṣṇuṃ jiṣṇuṃ janārdanam <br />
               astuvan vividhaiḥ stotraiḥ pūjayantaḥ pratasthire //
                <span class="ref">NsP_40.34</span></p>
            
            
            <p id="NsP_40.35">
               bhavo 'pi bhagavān bhaktyā bhagavantaṃ janārdanam <br />
               astuvan nāmabhiḥ puṇyair ekāgramanasā harim //
                <span class="ref">NsP_40.35</span></p>
            
            śrīmahādeva uvāca:
            
            <p id="NsP_40.36">
               viṣṇur jiṣṇur vibhur devo yajñeśo yajñapālakaḥ <br />
               prabhaviṣṇur grasiṣṇuś ca lokātmā lokapālakaḥ //
                <span class="ref">NsP_40.36</span></p>
            
            
            <p id="NsP_40.37">
               keśavaḥ keśihā kalpaḥ sarvakāraṇakāraṇam <br />
               karmakṛd vāmanādhīśo vāsudevaḥ puruṣṭutaḥ //
                <span class="ref">NsP_40.37</span></p>
            
            
            <p id="NsP_40.38">
               ādikartā varāhaś ca mādhavo madhusūdanaḥ <br />
               nārāyaṇo naro haṃso viṣṇuseno hutāśanaḥ //
                <span class="ref">NsP_40.38</span></p>
            
            
            <p id="NsP_40.39">
               jyotiṣmān dyutimān śrīmān āyuṣmān puruṣottamaḥ <br />
               vaikuṇṭhaḥ puṇḍarīkākṣaḥ kṛṣṇaḥ sūryaḥ surārcitaḥ //
                <span class="ref">NsP_40.39</span></p>
            
            
            <p id="NsP_40.40">
               narasiṃho mahābhīmo vajradaṃstro nakhāyudhaḥ <br />
               ādidevo jagatkartā yogeśo garuḍadhvajaḥ //
                <span class="ref">NsP_40.40</span></p>
            
            
            <p id="NsP_40.41">
               govindo gopatir goptā bhūpatir bhuvaneśvaraḥ <br />
               padmanābho hṛṣīkeśo vibhur dāmodaro hariḥ //
                <span class="ref">NsP_40.41</span></p>
            
            
            <p id="NsP_40.42">
               trivikramas trilokeśo brahmeśaḥ prītivardhanaḥ <br />
               vāmano duṣṭadamano govindo gopavallabhaḥ //
                <span class="ref">NsP_40.42</span></p>
            
            
            <p id="NsP_40.43">
               bhaktipriyo 'cyutaḥ satyaḥ satyakīrtir dhruvaḥ śuciḥ <br />
               kāruṇyaḥ karuṇo vyāsaḥ pāpahā śāntivardhanaḥ //
                <span class="ref">NsP_40.43</span></p>
            
            
            <p id="NsP_40.44">
               saṃnyāsī śāstratattvajño mandāragiriketanaḥ <br />
               badarīnilayaḥ śāntas tapasvī vaidyutaprabhaḥ //
                <span class="ref">NsP_40.44</span></p>
            
            
            <p id="NsP_40.45">
               bhūtāvāso guhāvāsaḥ śrīnivāsaḥ śriyaḥpatiḥ <br />
               tapovāso damo vāsaḥ satyavāsaḥ sanātanaḥ //
                <span class="ref">NsP_40.45</span></p>
            
            
            <p id="NsP_40.46">
               puruṣaḥ puṣkalaḥ puṇyaḥ puṣkarākṣo maheśvaraḥ <br />
               pūrṇaḥ pūrtiḥ purāṇajñaḥ puṇyajñaḥ puṇyavardhanaḥ //
                <span class="ref">NsP_40.46</span></p>
            
            
            <p id="NsP_40.47">
               śaṅkhī cakrī gadī śārṅgī lāṅgalī muśalī halī <br />
               kirīṭī kuṇḍalī hārī mekhalī kavacī dhvajī //
                <span class="ref">NsP_40.47</span></p>
            
            
            <p id="NsP_40.48">
               jiṣṇur jetā mahāvīraḥ śatrughnaḥ śatrutāpanaḥ <br />
               śāntaḥ śāntikaraḥ śāstā śaṃkaraḥ śaṃtanustutaḥ //
                <span class="ref">NsP_40.48</span></p>
            
            
            <p id="NsP_40.49">
               sārathiḥ sāttvikaḥ svāmī sāmavedapriyaḥ samaḥ <br />
               sāvanaḥ sāhasī sattvaḥ saṃpūrṇāṃśaḥ samṛddhimān //
                <span class="ref">NsP_40.49</span></p>
            
            
            <p id="NsP_40.50">
               svargadaḥ kāmadaḥ śrīdaḥ kīrtidaḥ kīrtināśanaḥ <br />
               mokṣadaḥ puṇḍarīkākṣaḥ kṣīrābdhikṛtaketanaḥ //
                <span class="ref">NsP_40.50</span></p>
            
            
            <p id="NsP_40.51">
               stutaḥ surāsurair īśaḥ prerakaḥ pāpanāśanaḥ <br />
               tvaṃ yajñas tvaṃ vaṣaṭkāras tvam oṃkāras tvam agnayaḥ //
                <span class="ref">NsP_40.51</span></p>
            
            
            <p id="NsP_40.52">
               tvaṃ svāhā tvaṃ svadhā devas tvaṃ sudhā puruṣottama <br />
               namo devādidevāya viṣṇave śāśvatāya ca //
                <span class="ref">NsP_40.52</span></p>
            
            
            <p id="NsP_40.53ab">
               anantāyāprameyāya namas te garuḍadhvaja //
                <span class="ref">NsP_40.53ab</span></p>
            
            mārkaṇḍeya uvāca:
            
            <p id="NsP_40.53cd">
               ity etair nāmabhir divyaiḥ saṃstuto madhusūdanaḥ //
                <span class="ref">NsP_40.53cd</span></p>
            
            
            <p id="NsP_40.54ab">
               uvāca prakaṭībhūtvā devān sarvān idaṃ vacaḥ //
                <span class="ref">NsP_40.54ab</span></p>
            
            śrībhagavān uvāca:
            
            <p id="NsP_40.54cd">
               yuṣmābhiḥ saṃstuto devā nāmabhiḥ kevalaiḥ śubhaiḥ //
                <span class="ref">NsP_40.54cd</span></p>
            
            
            <p id="NsP_40.55ab">
               ata eva prasanno 'smi kim arthaṃ karavāṇi vaḥ //
                <span class="ref">NsP_40.55ab</span></p>
            
            devā ūcuḥ:
            
            <p id="NsP_40.55cd">
               devadeva hṛṣīkeśa puṇḍarīkākṣa mādhava //
                <span class="ref">NsP_40.55cd</span></p>
            
            
            <p id="NsP_40.56ab">
               tvam eva jānāsi hare kiṃ tasmāt paripṛcchasi //
                <span class="ref">NsP_40.56ab</span></p>
            
            śrībhagavān uvāca:
            
            <p id="NsP_40.56cd">
               yuṣmadāgamanaṃ sarvaṃ jānāmy asurasūdanāḥ //
                <span class="ref">NsP_40.56cd</span></p>
            
            
            <p id="NsP_40.57">
               hiraṇyakavināśārthaṃ stuto 'haṃ śaṃkareṇa tu <br />
               puṇyanāmaśatenaiva saṃstuto 'haṃ bhavena ca //
                <span class="ref">NsP_40.57</span></p>
            
            
            <p id="NsP_40.58">
               etena yas tu māṃ nityaṃ tvayoktena mahāmate <br />
               tenāhaṃ pūjito nityaṃ bhavāmīha tvayā yathā //
                <span class="ref">NsP_40.58</span></p>
            
            
            <p id="NsP_40.59">
               prīto 'haṃ gaccha deva tvaṃ kailāsaśikharaṃ śubham <br />
               tvayā stuto haniṣyāmi hiraṇyakaśipuṃ bhava //
                <span class="ref">NsP_40.59</span></p>
            
            
            <p id="NsP_40.60">
               gacchadhvam adhunā devāḥ kālaṃ kaṃcit pratīkṣatām <br />
               yadāsya tanayo dhīmān prahlādo nāma vaiṣṇavaḥ //
                <span class="ref">NsP_40.60</span></p>
            
            
            <p id="NsP_40.61">
               tasya drohaṃ yadā daityaḥ kariṣyati surāṃs tadā <br />
               haniṣyāmi varair guptam ajeyaṃ devadānavaiḥ <br />
               ity uktvā viṣṇunā devā natvā viṣṇuṃ yayur nṛpa //
                <span class="ref">NsP_40.61</span></p>
            
            
            <p>|| iti śrīnarasiṃhapurāṇe viṣṇor nāmastotraṃ nāma catvāriṃśo 'dhyāyaḥ || NarP 40 ||</p>
            
            </div>
         
         <div id="d1e29401">
            sahasrānīka uvāca:
            
            <p id="NsP_41.1">
               mārkaṇḍeya mahāprājña sarvaśāstraviśārada <br />
               prādurbhāvaṃ nṛsiṃhasya yathāvad vaktum arhasi //
                <span class="ref">NsP_41.1</span></p>
            
            
            <p id="NsP_41.2">
               vada prahlādacaritaṃ vistareṇa mamānagha <br />
               dhanyā vayaṃ mahāyogiṃs tvatprasādān mahāmune //
                <span class="ref">NsP_41.2</span></p>
            
            
            <p id="NsP_41.3ab">
               sudhāṃ pibāmo durlabhyāṃ dhanyāḥ śrīśakathābhidhām //
                <span class="ref">NsP_41.3ab</span></p>
            
            śrīmārkaṇḍeya uvāca:
            
            <p id="NsP_41.3cd">
               purā hiraṇyakaśipos taporthaṃ gacchato vanam //
                <span class="ref">NsP_41.3cd</span></p>
            
            
            <p id="NsP_41.4">
               digdāho bhumikampaś ca jātas tasya mahātmanaḥ <br />
               vārito bandhubhir bhṛtyair mitraiś ca hitakāribhiḥ //
                <span class="ref">NsP_41.4</span></p>
            
            
            <p id="NsP_41.5">
               śakunā viguṇā rājañ jātās tac ca na śobhanam <br />
               trailokyādhipatis tvaṃ hi sarve devāḥ parājitāḥ //
                <span class="ref">NsP_41.5</span></p>
            
            
            <p id="NsP_41.6">
               tavāsti na bhayaṃ saumya kimarthaṃ tapyate tapaḥ <br />
               prayojanaṃ na paśyāmo vayaṃ buddhyā samanvitāḥ //
                <span class="ref">NsP_41.6</span></p>
            
            
            <p id="NsP_41.7">
               yo bhaven nyūnakāmo hi tapascaryāṃ karoti saḥ <br />
               evaṃ tair vāryamāṇo 'pi durmado madamohitaḥ //
                <span class="ref">NsP_41.7</span></p>
            
            
            <p id="NsP_41.8">
               yātaḥ kailāsaśikharaṃ dvitrair mitraiḥ parīvṛtaḥ <br />
               tasya saṃtapyamānasya tapaḥ paramaduṣkaram //
                <span class="ref">NsP_41.8</span></p>
            
            
            <p id="NsP_41.9">
               cintā jātā mahīpāla viriñceḥ padmajanmanaḥ <br />
               kiṃ karomi kathaṃ daityas tapaso vinivartate //
                <span class="ref">NsP_41.9</span></p>
            
            
            <p id="NsP_41.10">
               iti cintākulasyaiva brahmaṇo 'ngasamudbhavaḥ <br />
               praṇamya prāha bhūpāla nārado munisattamaḥ //
                <span class="ref">NsP_41.10</span></p>
            
            nārada uvāca:
            
            <p id="NsP_41.11">
               kimarthaṃ khidyate tāta nārāyaṇaparāyaṇa <br />
               yeṣām manasi govindas te vai nārhanti śocitum //
                <span class="ref">NsP_41.11</span></p>
            
            
            <p id="NsP_41.12">
               ahaṃ taṃ vārayiṣyāmi tapyantaṃ ditinandanam <br />
               nārāyaṇo jagatsvāmī matiṃ me saṃpradāsyati //
                <span class="ref">NsP_41.12</span></p>
            
            mārkaṇḍeya uvāca:
            
            <p id="NsP_41.13">
               ity uktvānamya pitaraṃ vāsudevaṃ hṛdi smaran <br />
               prayātaḥ parvatenaiva sārdhaṃ sa munipuṃgavaḥ //
                <span class="ref">NsP_41.13</span></p>
            
            
            <p id="NsP_41.14">
               kalaviṅkau tu tau bhūtvā kailāśaṃ parvatottamam <br />
               yatrāste ditijaśreṣṭho dvitrair mitraiḥ parīvṛtaḥ //
                <span class="ref">NsP_41.14</span></p>
            
            
            <p id="NsP_41.15">
               kṛtasnāno munis tatra vṛkṣaśākhāsamāśritaḥ <br />
               śṛṇvatas tasya daityasya prāha gambhīrayā girā //
                <span class="ref">NsP_41.15</span></p>
            
            
            <p id="NsP_41.16">
               namo nārāyaṇāyeti punaḥ punar udāradhīḥ <br />
               trivāraṃ prajapitvā vai nārado maunam āśritaḥ //
                <span class="ref">NsP_41.16</span></p>
            
            
            <p id="NsP_41.17">
               tac chrutvā vacanaṃ tasya kalaviṅkasya sādaram <br />
               hiraṇyakaśipur daityaḥ kruddhaś cāpaṃ samādade //
                <span class="ref">NsP_41.17</span></p>
            
            
            <p id="NsP_41.18">
               bāṇaṃ dhanuṣi saṃdhāya yāvan muñcati tau prati <br />
               tāvad uḍḍīya tau bhūpa gatau nāradaparvatau //
                <span class="ref">NsP_41.18</span></p>
            
            
            <p id="NsP_41.19">
               so 'pi krodhaparītāṅgo hiraṇyakaśipus tadā <br />
               tyaktvā tam āśramaṃ bhūyo nagaraṃ svaṃ mahīpate //
                <span class="ref">NsP_41.19</span></p>
            
            
            <p id="NsP_41.20">
               tasyāpi bhāryā suśroṇī kayādhūr nāma nāmataḥ <br />
               tadā rajasvalā bhūtvā snātābhūd daivayogataḥ //
                <span class="ref">NsP_41.20</span></p>
            
            
            <p id="NsP_41.21">
               rātrāv ekāntasamaye tayā pṛṣṭaḥ sa daityarāṭ <br />
               svāmin yadā tapaścaryāṃ kartuṃ gehād vanaṃ gataḥ //
                <span class="ref">NsP_41.21</span></p>
            
            
            <p id="NsP_41.22">
               tadā tvayoktaṃ varṣāṇām ayutaṃ me tapas tv idam <br />
               tat kimarthaṃ mahārāja sāṃprataṃ tyaktavān vratam //
                <span class="ref">NsP_41.22</span></p>
            
            
            <p id="NsP_41.23ab">
               tathyaṃ kathaya me nātha snehāt pṛcchāmi daityapa //
                <span class="ref">NsP_41.23ab</span></p>
            
            hiraṇyakaśipur uvāca:
            
            <p id="NsP_41.23cd">
               śṛṇu cārvaṅgi me tathyāṃ vācaṃ vratavināśinīm //
                <span class="ref">NsP_41.23cd</span></p>
            
            
            <p id="NsP_41.24">
               krodhasyātīva jananīṃ devānāṃ mudavardhanīm <br />
               kailāsaśikhare devi mahadānandakānane //
                <span class="ref">NsP_41.24</span></p>
            
            
            <p id="NsP_41.25">
               vyāharantau śubhāṃ vāṇīṃ namo nārāyaṇeti ca <br />
               vāradvayaṃ trayaṃ ceti vyāhṛtaṃ vacanaṃ śubhe //
                <span class="ref">NsP_41.25</span></p>
            
            
            <p id="NsP_41.26">
               tena me manasi krodho jāto 'tīva varānane <br />
               kodaṇḍe śaram ādhāya yāvan muñcāmi bhāmini //
                <span class="ref">NsP_41.26</span></p>
            
            
            <p id="NsP_41.27">
               tāvat tau pakṣiṇau bhītau gatau deśāntaraṃ tv aham <br />
               tyaktvā vrataṃ samāyāto bhāvikāryabalena vai //
                <span class="ref">NsP_41.27</span></p>
            
            mārkaṇḍeya uvāca:
            
            <p id="NsP_41.28">
               ity ucyamāne vacane vīryadrāvo 'bhavat tadā <br />
               ṛtukāle tu saṃprāpte jāto garbhas tadaiva hi //
                <span class="ref">NsP_41.28</span></p>
            
            
            <p id="NsP_41.29">
               punaḥ pravardhamānasya garbhe garbhasya dhīmataḥ <br />
               nāradasyopadeśena vaiṣṇavaḥ samajāyata //
                <span class="ref">NsP_41.29</span></p>
            
            
            <p id="NsP_41.30">
               tad agre kathayiṣyāmi bhūpa śraddhāparo bhava <br />
               tasya sūnur abhud bhaktaḥ prahlādo janmavaiṣṇavaḥ //
                <span class="ref">NsP_41.30</span></p>
            
            
            <p id="NsP_41.31">
               so 'vardhatāsurakule nirmalo malināśraye <br />
               yathā kalau harer bhaktiḥ pāśasaṃsāramocanī //
                <span class="ref">NsP_41.31</span></p>
            
            
            <p id="NsP_41.32">
               sa vardhamāno virarāja bālaiḥ saha trayīnāthapadeṣu bhaktyā <br />
               bālo 'lpadeho mahatīṃ mahātmā vistārayan bhāti sa viṣṇubhaktim //
                <span class="ref">NsP_41.32</span></p>
            
            
            <p id="NsP_41.33">
               yathā caturthaṃ yugam āptadharma kāmārthamokṣaṃ kila kīrtidaṃ hi <br />
               sa bālalīlāsu sahānyaḍimbhaiḥ prahelikākrīḍanakeṣu nityam //
                <span class="ref">NsP_41.33</span></p>
            
            
            <p id="NsP_41.34">
               kathāprasaṅgeṣu ca kṛṣṇam eva provāca yasmāt sa hi tatsvabhāvaḥ <br />
               itthaṃ śiśutve 'pi vicitrakārī vyavardhateśasmaraṇāmṛtāśaḥ //
                <span class="ref">NsP_41.34</span></p>
            
            
            <p id="NsP_41.35">
               taṃ padmavaktraṃ daityendraḥ kadācit strīvṛtaḥ khalaḥ <br />
               bālaṃ gurugṛhāyātaṃ dadarśa svāyatekṣaṇam //
                <span class="ref">NsP_41.35</span></p>
            
            
            <p id="NsP_41.36">
               gṛhītvā tu kare putraṃ paṭṭikā yā suśobhanā <br />
               mūrdhni cakrāṅkitā paṭṭī kṛṣṇanāmāṅkitādarāt //
                <span class="ref">NsP_41.36</span></p>
            
            
            <p id="NsP_41.37">
               tam āhūya mudāviṣṭo lālayan prāha putrakam <br />
               putra te jananī nityaṃ sudhīr me tvā praśaṃsati //
                <span class="ref">NsP_41.37</span></p>
            
            
            <p id="NsP_41.38">
               atha tad vada yat kiṃcid guruveśmani śikṣitam <br />
               vicāryānandajananaṃ samyag āyāti tad vada //
                <span class="ref">NsP_41.38</span></p>
            
            
            <p id="NsP_41.39">
               athāha pitaraṃ harṣāt prahlādo janmavaiṣṇavaḥ <br />
               govindaṃ trijagadvandyaṃ prabhuṃ natvā bravīmi te //
                <span class="ref">NsP_41.39</span></p>
            
            
            <p id="NsP_41.40">
               iti śatroḥ stavaṃ śrutvā putroktaṃ strīvṛtaḥ khalaḥ <br />
               kruddho 'pi taṃ vañcayituṃ jahāsoccaiḥ prahṛṣṭavat //
                <span class="ref">NsP_41.40</span></p>
            
            
            <p id="NsP_41.41">
               āliṅgya tanayaṃ prāha śṛṇu bāla hitaṃ vacaḥ <br />
               rāma govinda kṛṣṇeti viṣṇo mādhava śrīpate //
                <span class="ref">NsP_41.41</span></p>
            
            
            <p id="NsP_41.42">
               evaṃ vadanti ye sarve te putra mama vairiṇaḥ <br />
               śāsitās tu mayedānīṃ tvayedaṃ kva śrutaṃ vacaḥ //
                <span class="ref">NsP_41.42</span></p>
            
            
            <p id="NsP_41.43">
               pitur vacanam ākarṇya dhīmān abhayasaṃyutaḥ <br />
               prahlādaḥ prāha he ārya maivaṃ brūyāḥ kadācana //
                <span class="ref">NsP_41.43</span></p>
            
            
            <p id="NsP_41.44">
               sarvaiśvaryapradaṃ mantraṃ dharmādiparivardhanam <br />
               kṛṣṇeti yo naro brūyāt so 'bhayaṃ vindate padam //
                <span class="ref">NsP_41.44</span></p>
            
            
            <p id="NsP_41.45">
               kṛṣṇanindāsamutthasya aghasyānto na vidyate <br />
               rāma mādhava kṛṣṇeti smara bhaktyātmaśuddhaye //
                <span class="ref">NsP_41.45</span></p>
            
            
            <p id="NsP_41.46">
               gurave 'pi bravīmy etad yato hitakaraṃ param <br />
               śaraṇaṃ vraja sarveśaṃ sarvapāpakṣayaṃkaram //
                <span class="ref">NsP_41.46</span></p>
            
            
            <p id="NsP_41.47">
               athāha prakaṭakrodhaḥ surārir bhartsayan sutam <br />
               kenāyaṃ bālako nīto daśām etāṃ sumadhyamām //
                <span class="ref">NsP_41.47</span></p>
            
            
            <p id="NsP_41.48">
               dhig dhig hāheti duṣputra kiṃ me kṛtam aghaṃ mahat <br />
               yāhi yāhi durācāra pāpiṣṭha puruṣādhama <br />
               uktveti parito vīkṣya punar āha śiśor gurum //
                <span class="ref">NsP_41.48</span></p>
            
            
            <p id="NsP_41.49">
               buddhvā cānīyatāṃ daityaiḥ krūraiḥ krūraparākramaiḥ <br />
               iti śrutvā tato daityās tam ānīya nyavedayan <br />
               dhīmān ūce khalaṃ bhūpaṃ devāntaka parīkṣatām //
                <span class="ref">NsP_41.49</span></p>
            
            
            <p id="NsP_41.50">
               līlayaiva jitaṃ deva trailokyaṃ nikhilaṃ tvayā <br />
               asakṛn na hi roṣeṇa kiṃ kruddhasyālpake mayi //
                <span class="ref">NsP_41.50</span></p>
            
            
            <p id="NsP_41.51">
               iti sāmavacaḥ śrutvā dvijoktaṃ prāha daityarāṭ <br />
               viṣṇustavaṃ mama sutaṃ pāpa bālam apīpaṭhaḥ //
                <span class="ref">NsP_41.51</span></p>
            
            
            <p id="NsP_41.52">
               uktveti tanayaṃ prāha rājā sāmnāmalaṃ sutam <br />
               mamātmajasya kiṃ jāḍyāṃ tava caitad dvijaiḥ kṛtam //
                <span class="ref">NsP_41.52</span></p>
            
            
            <p id="NsP_41.53">
               viṣṇupakṣair dhruvaṃ dhūrtair mūḍha nityaṃ parityaja <br />
               tyaja dvijaprasaṅgaṃ hi dvijasaṅgo hy aśobhanaḥ //
                <span class="ref">NsP_41.53</span></p>
            
            
            <p id="NsP_41.54">
               asmatkulocitaṃ tejo yair dvijais tu tirohitam <br />
               yasya yat saṃgatiḥ puṃso maṇivat syāt sa tadguṇaḥ //
                <span class="ref">NsP_41.54</span></p>
            
            
            <p id="NsP_41.55">
               svakularddhyai tato dhīmān svayūthān eva saṃśrayet <br />
               matsutasyocitaṃ tyaktvā viṣṇupakṣīyanāśanam //
                <span class="ref">NsP_41.55</span></p>
            
            
            <p id="NsP_41.56">
               svayam eva bhajan viṣṇuṃ manda kiṃ tvaṃ na lajjase <br />
               viśvanāthasya me sūnur bhūtvānyaṃ nātham icchasi //
                <span class="ref">NsP_41.56</span></p>
            
            
            <p id="NsP_41.57">
               śṛṇu vatsa jagattattvaṃ kaścin nāsti nijaḥ prabhuḥ <br />
               yaḥ śūraḥ sa śriyaṃ bhuṅkte sa prabhuḥ sa maheśvaraḥ //
                <span class="ref">NsP_41.57</span></p>
            
            
            <p id="NsP_41.58">
               sa devaḥ sakalādhyakṣo yathāhaṃ trijagajjayī <br />
               tyaja jāḍyam ataḥ śauryaṃ bhajasva svakulocitam //
                <span class="ref">NsP_41.58</span></p>
            
            
            <p id="NsP_41.59">
               anye 'pi tvāṃ haniṣyanti vadiṣyanti janās tv idam <br />
               asuro 'yaṃ surān stauti mārjāra iva mūṣakān //
                <span class="ref">NsP_41.59</span></p>
            
            
            <p id="NsP_41.60">
               dveṣyān śikhīva phaṇino durnimittam idaṃ dhruvam <br />
               labdhvāpi mahad aiśvaryaṃ lāghavaṃ yānty abuddhayaḥ //
                <span class="ref">NsP_41.60</span></p>
            
            
            <p id="NsP_41.61">
               yathāyaṃ matsutaḥ stutyaḥ stāvakān stauti nīcavat <br />
               re mūḍha dṛṣṭvāpy aiśvasryaṃ mama brūṣe puro harim //
                <span class="ref">NsP_41.61</span></p>
            
            
            <p id="NsP_41.62">
               asadṛśasya tu hareḥ stutir eṣā viḍambanā <br />
               ity uktvā tanayaṃ bhūpa jātakrodho bhayānakaḥ //
                <span class="ref">NsP_41.62</span></p>
            
            
            <p id="NsP_41.63">
               jihmaṃ nirīkṣya ca prāha tadguruṃ kampayan ruṣā <br />
               yāhi yāhi dvijapaśo sādhu śādhi sutaṃ mama //
                <span class="ref">NsP_41.63</span></p>
            
            
            <p id="NsP_41.64">
               prasāda ity eṣa vadan sa vipro jagāma gehaṃ khalarājasevī <br />
               viṣṇuṃ visṛjyānvasarac ca daityaṃ kiṃ vā na kuryur bharaṇāya lubdhāḥ //
                <span class="ref">NsP_41.64</span></p>
            
            
            <p>|| iti śrīnarasiṃhapurāṇe nṛsiṃhaprādurbhāve ekacatvāriṃśo 'dhyāyaḥ || NarP 41 ||</p>
            
            </div>
         
         <div id="d1e30668">
            mārkaṇḍeya uvāca:
            
            <p id="NsP_42.1">
               so 'py āśu nīto guruveśma daityair daityendrasūnur haribhaktibhūṣaṇaḥ <br />
               aśeṣavidyānivahena sākaṃ kālena kaumāram avāpa yogī //
                <span class="ref">NsP_42.1</span></p>
            
            
            <p id="NsP_42.2">
               prāyeṇa kaumāram avāpya lokaḥ puṣṇāti nāstikyam asadgatiṃ ca <br />
               tasmin vayaḥsthasya bahirviraktir bhavaty abhūc citram aje ca bhaktiḥ //
                <span class="ref">NsP_42.2</span></p>
            
            
            <p id="NsP_42.3">
               atha saṃpūrṇavidyaṃ taṃ kadācid ditijeśvaraḥ <br />
               ānāyya praṇataṃ prāha prahlādaṃ viditeśvaram //
                <span class="ref">NsP_42.3</span></p>
            
            
            <p id="NsP_42.4">
               sādhv ajñānanidher bālyān mukto 'si surasūdana <br />
               idānīṃ bhrājase bhāsvān nīhārād iva nirgataḥ //
                <span class="ref">NsP_42.4</span></p>
            
            
            <p id="NsP_42.5">
               bālye vayaṃ ca tvam iva dvijair jāḍyāya mohitāḥ <br />
               vayasā vardhamānena putrakaivaṃ suśikṣitāḥ //
                <span class="ref">NsP_42.5</span></p>
            
            
            <p id="NsP_42.6">
               tad adya tvayi dhurye 'haṃ saṃsakaṇṭakatādhuram <br />
               vinyasya svāṃ ciradhṛtāṃ sukhī paśyan śriyaṃ tava //
                <span class="ref">NsP_42.6</span></p>
            
            
            <p id="NsP_42.7">
               yadā yadā hi naipuṇyaṃ pitā putrasya paśyati <br />
               tadā tadādhiṃ tyaktvā nu mahat saukhyam avāpnuyāt //
                <span class="ref">NsP_42.7</span></p>
            
            
            <p id="NsP_42.8">
               guruś cātīva naipuṇyaṃ mamāgre 'varṇayat tava <br />
               na citraṃ putra tac chrotuṃ kiṃ nu me vāñchataḥ śrutī //
                <span class="ref">NsP_42.8</span></p>
            
            
            <p id="NsP_42.9">
               netrayoḥ śatrudāridryaṃ śrotrayoḥ sutasūktayaḥ <br />
               yuddhavraṇaṃ ca gātreṣu māyināṃ ca mahotsavaḥ //
                <span class="ref">NsP_42.9</span></p>
            
            
            <p id="NsP_42.10">
               śrutveti nikṛtiprajñaṃ daityādhipavacas tataḥ <br />
               jagāda yogī niśśaṅkaṃ prahlādaḥ praṇato gurum //
                <span class="ref">NsP_42.10</span></p>
            
            
            <p id="NsP_42.11">
               sūktayaḥ śrotrayoḥ satyaṃ mahārāja mahotsavaḥ <br />
               kiṃtu tā vaiṣṇavīr vāco muktvā nānyā vicārayet //
                <span class="ref">NsP_42.11</span></p>
            
            
            <p id="NsP_42.12">
               nītiḥ sūktiḥ kathāḥ śrāvyāḥ śrāvyaṃ kāvyaṃ ca tad vacaḥ <br />
               yatra saṃsṛtiduḥkhaughakakṣāgnir gīyate hariḥ //
                <span class="ref">NsP_42.12</span></p>
            
            
            <p id="NsP_42.13">
               acintyaḥ stūyate yatra bhaktyā bhaktepsitapradaḥ <br />
               arthaśātreṇa kiṃ tāta yatra saṃsṛtisaṃtatiḥ //
                <span class="ref">NsP_42.13</span></p>
            
            
            <p id="NsP_42.14">
               śāstraśrameṇa kiṃ tāta yenātmaiva vihaṃsyate <br />
               vaiṣṇavaṃ vāṅmayaṃ tasmāc *chrāvyaṃ sevyaṃ ca sarvadā //
                <span class="ref">NsP_42.14</span></p>
            
            
            <p id="NsP_42.15">
               mumukṣubhir bhavakleśān no cen naiva sukhī bhavet <br />
               iti tasya vacaḥ śṛṇvan hiraṇyakaśipus tadā //
                <span class="ref">NsP_42.15</span></p>
            
            
            <p id="NsP_42.16">
               jajvāla daityarāṭ taptasarpir adbhir ivādhikam <br />
               prahlādasya giraṃ puṇyāṃ janasaṃsṛtināśinīm //
                <span class="ref">NsP_42.16</span></p>
            
            
            <p id="NsP_42.17">
               nāmṛsyatāsuraḥ kṣudro ghūko bhānuprabhām iva <br />
               parito vīkṣya saṃprāha kruddho daityabhaṭān idam //
                <span class="ref">NsP_42.17</span></p>
            
            
            <p id="NsP_42.18">
               hanyatām eṣa kuṭilaḥ śastrapātaiḥ subhīṣaṇaiḥ <br />
               utkṛttyotkṛttya marmāṇi rakṣitāstu hariḥ svayam //
                <span class="ref">NsP_42.18</span></p>
            
            
            <p id="NsP_42.19">
               paśyatv idānīm evaiṣa harisaṃstavajaṃ phalam <br />
               kākolakaṅkagṛdhrebhyo hy asyāṅgaṃ saṃvibhajyatām //
                <span class="ref">NsP_42.19</span></p>
            
            
            <p id="NsP_42.20">
               athoddhṛtāstrā daiteyas tarjayantaḥ pragarjitaiḥ <br />
               acyutasya priyaṃ bhaktaṃ taṃ jagnuḥ patinoditāḥ //
                <span class="ref">NsP_42.20</span></p>
            
            
            <p id="NsP_42.21">
               prahlādo 'pi prabhuṃ natvā dhyānavajraṃ samādade <br />
               akṛtrimarasam bhaktaṃ tam itthaṃ dhyānaniścalam //
                <span class="ref">NsP_42.21</span></p>
            
            
            <p id="NsP_42.22">
               rarakṣa bhagavān viṣṇuḥ prahlādaṃ bhaktaduḥkhahṛt <br />
               athālabdhapadāny asya gātre śastrāṇi rakṣasām //
                <span class="ref">NsP_42.22</span></p>
            
            
            <p id="NsP_42.23">
               nīlābjaśakalānīva petuś chinnāny anekadhā <br />
               kiṃ prākṛtāni śastrāṇi kariṣyanti haripriye //
                <span class="ref">NsP_42.23</span></p>
            
            
            <p id="NsP_42.24">
               tāpatrayamahāstraughaḥ sarvo 'py asmād bibheti vai <br />
               pīḍayanti janāṃs tāvad vyādhayo rākṣasā grahāḥ //
                <span class="ref">NsP_42.24</span></p>
            
            
            <p id="NsP_42.25">
               yāvad guhāśayaṃ viṣṇuṃ sūkṣmaṃ ceto na vindati <br />
               te tu bhagnāstraśakalaiḥ pratīpotthair itas tataḥ //
                <span class="ref">NsP_42.25</span></p>
            
            
            <p id="NsP_42.26">
               hanyamānā nyavartanta sadyaḥ phaladadair iva <br />
               na citraṃ vibudhānāṃ tad ajñānāṃ vismayāvaham //
                <span class="ref">NsP_42.26</span></p>
            
            
            <p id="NsP_42.27">
               vaiṣṇavaṃ balam ālokya rājā nūnaṃ bhayaṃ dadhau <br />
               punas tasya vadhopāyaṃ cintayan sa sudurmatiḥ //
                <span class="ref">NsP_42.27</span></p>
            
            
            <p id="NsP_42.28">
               samādiśat samāhūya daṃdaśūkān sudurviṣān <br />
               aśastravadhayogyo 'yam asmayo haritoṣakṛt //
                <span class="ref">NsP_42.28</span></p>
            
            
            <p id="NsP_42.29">
               tasmād bhavadibhir acirād hanyatāṃ garalāyudhāḥ <br />
               hiraṇyakaśipoḥ śrutvā vacanaṃ te bhujaṃgamāḥ <br />
               tasyājñāṃ jagṛhur mūrdhnā praharṣād deśavartinaḥ //
                <span class="ref">NsP_42.29</span></p>
            
            
            <p id="NsP_42.30">
               atha jvaladdaśanakarāladaṃṣṭriṇa sphuṭasphuraddaśanasahasrabhīṣaṇāḥ <br />
               akarṣakā harimahisvakarṣakā haripriyaṃ drutataram āpatan ruṣā //
                <span class="ref">NsP_42.30</span></p>
            
            
            <p id="NsP_42.31">
               garāyudhās tvacam api bhettum alpikāṃ vapuṣyajasmṛtibaladurbhidākṛteḥ <br />
               alaṃ na te harivapuṣaṃ tu kevalaṃ vidaśya taṃ nijadaśanair vinā kṛtāḥ //
                <span class="ref">NsP_42.31</span></p>
            
            
            <p id="NsP_42.32">
               tataḥ sravatkṣatajaviṣaṇṇamūrtayo dvidhākṛtādbhutadaśanā bhujaṃgamāḥ <br />
               sametya te ditijapatiṃ vyajijñapan viniḥśvasatpracalaphaṇā bhujaṃgamāḥ //
                <span class="ref">NsP_42.32</span></p>
            
            
            <p id="NsP_42.33">
               prabho mahīdhrān api bhasmaśeṣāṃs tasminn aśaktās tu tadaiva vadhyāḥ <br />
               mahānubhāvasya tavātmajasya vadhe niyuktvā daśanair vinā kṛtāḥ //
                <span class="ref">NsP_42.33</span></p>
            
            
            <p id="NsP_42.34">
               itthaṃ dvijihvāḥ kaṭhinaṃ nivedya yayur visṛṣṭāḥ prabhuṇākṛtārthāḥ <br />
               vicintayantaḥ pṛthuvismayena prahlādasāmarthyanidānam eva //
                <span class="ref">NsP_42.34</span></p>
            
            mārkaṇḍeya uvāca:
            
            <p id="NsP_42.35">
               athāsureśaḥ sacivair vicārya niścitya sūnuṃ tam adaṇḍasādhyam <br />
               āhūya sāmnā praṇataṃ jagāda vākyaṃ sadā nirmalapuṇyacittam <br />
               prahlāda duṣṭo 'pi nijāṅgajāto na vadhya ity adya kṛpā mamābhūt //
                <span class="ref">NsP_42.35</span></p>
            
            
            <p id="NsP_42.36">
               tatas tūrṇaṃ samāgatya daityarājapurohitāḥ <br />
               mūḍhāḥ prāñjalayaḥ prāhur dvijāḥ śāstraviśāradāḥ //
                <span class="ref">NsP_42.36</span></p>
            
            
            <p id="NsP_42.37">
               trailokyaṃ kampate deva bhṛśaṃ tvayy abhikāṅkṣiṇi <br />
               prahlādas tvāṃ na jānāti kruddhaṃ svalpo mahābalam //
                <span class="ref">NsP_42.37</span></p>
            
            
            <p id="NsP_42.38">
               tad alaṃ deva roṣeṇa dayāṃ kartuṃ tvam arhasi <br />
               putraḥ kuputratām eti na mātāpitarau kadā //
                <span class="ref">NsP_42.38</span></p>
            
            
            <p id="NsP_42.39">
               uktveti kuṭilaprajñaṃ daityaṃ daityapurohitāḥ <br />
               ādāya tadanujñātaṃ prahlādaṃ dhīdhanaṃ yayuḥ //
                <span class="ref">NsP_42.39</span></p>
            
            
            <p>|| iti śrīnarasiṃhapurāṇe narasiṃhaprādurbhāve dvicatvāriṃśo 'dhyāyaḥ || NarP 42 ||</p>
            
            </div>
         
         <div id="d1e31439">
            mārkaṇḍeya uvāca:
            
            <p id="NsP_43.1">
               atha sa gurugṛhe 'pi vartamānaḥ sakalavidacyutasaktapuṇyacetāḥ <br />
               jaḍa iva vicacāra bāhyakṛtye satatam anantamayam jagat prapaśyan //
                <span class="ref">NsP_43.1</span></p>
            
            
            <p id="NsP_43.2">
               sahagurukulavāsinaḥ kadācic chrutiviratā hy avadan sametya bālāḥ <br />
               tava caritam aho vicitram etat kṣitipatiputra yato 'sy abhogalubdhaḥ <br />
               hṛdi kim api vicintya hṛṣṭaromā bhavasi sadā ca vadāṅga yady aguhyam //
                <span class="ref">NsP_43.2</span></p>
            
            
            <p id="NsP_43.3">
               iti gaditavataḥ sa mantriputrān avadad idaṃ nṛpa sarvavatsalatvāt <br />
               śṛṇuta sumanasaḥ surāriputrā yad aham ananyaratir vadāmi pṛṣṭaḥ //
                <span class="ref">NsP_43.3</span></p>
            
            
            <p id="NsP_43.4">
               dhanajanataruṇīvilāsaramyo bhavavibhavaḥ kila bhāti yas tam enam <br />
               vimṛśata subudhair utaiṣa sevyo drutam atha vā parivarjya eva dūrāt //
                <span class="ref">NsP_43.4</span></p>
            
            
            <p id="NsP_43.5">
               prathamam iha vicāryatāṃ yad ambā jaṭharagatair anubhūyate suduḥkham <br />
               sukuṭilatanubhis tadagnitaptair vividhapurājananāni saṃsmaradbhiḥ //
                <span class="ref">NsP_43.5</span></p>
            
            
            <p id="NsP_43.6">
               kārāgṛhe dasyur ivāsmi baddho jarāyuṇā viṭkṛmimūtragehe <br />
               paśyāmi garbhe 'pi sakṛn mukundapādābjayor asmaraṇena kaṣṭam //
                <span class="ref">NsP_43.6</span></p>
            
            
            <p id="NsP_43.7">
               tasmāt sukhaṃ garbhaśayasya nāsti bālye tathā yauvanavārddhake vā <br />
               evaṃ bhavo duḥkhamayaḥ sadaiva sevyaḥ kathaṃ daityasutāḥ prabuddhaiḥ <br />
               evaṃ bhave 'smin parimṛgyamāṇā vīkṣāmahe naiva sukhāṃśaleśam //
                <span class="ref">NsP_43.7</span></p>
            
            
            <p id="NsP_43.8">
               yathā yathā sādhu vicārayāmas tathā tathā duḥkhataraṃ ca vidmaḥ <br />
               tasmād bhave 'smin kila cārurūpe duḥkhākare naiva patanti santaḥ //
                <span class="ref">NsP_43.8</span></p>
            
            
            <p id="NsP_43.9">
               patanty atho 'tattvavidaḥ sumūḍhā vahnau pataṃgā iva darśanīye <br />
               yady asti nānyac charaṇaṃ sukhāya yuktaṃ tadaitat patanaṃ sukhābhe //
                <span class="ref">NsP_43.9</span></p>
            
            
            <p id="NsP_43.10">
               avindatām annam aho kṛśānāṃ yuktaṃ hi piṇyākatuṣādibhakṣaṇam <br />
               asti tv ajaṃ śrīpatipādapadma dvaṃdvārcanaprāpyam anantam ādyam //
                <span class="ref">NsP_43.10</span></p>
            
            
            <p id="NsP_43.11">
               akleśataḥ prāpyam idaṃ visṛjya mahāsukhaṃ yo 'nyasukhāni vāñchet <br />
               rājyaṃ karasthaṃ svam asau visṛjya bhikṣām aṭed dīnamanāḥ sumūḍhaḥ //
                <span class="ref">NsP_43.11</span></p>
            
            
            <p id="NsP_43.12">
               tac cārcyate śrīpatipādapadma dvaṃdvaṃ na vastrair na dhanaiḥ śramair na <br />
               ananyacittena nareṇa kiṃtu uccāryate keśava mādhaveti //
                <span class="ref">NsP_43.12</span></p>
            
            
            <p id="NsP_43.13">
               evaṃ bhavaṃ duḥkhamayaṃ viditvā daityātmajāḥ sādhu hariṃ bhajadhvam <br />
               evaṃ jano janmaphalaṃ labheta no ced bhavābdhau prapated adho 'dhaḥ //
                <span class="ref">NsP_43.13</span></p>
            
            
            <p id="NsP_43.14">
               tasmād bhave 'smin hṛdi śaṅkacakra gadādharaṃ devam anantam īḍyam <br />
               smarantu nityaṃ varadaṃ mukundaṃ sadbhaktiyogena nivṛttakāmāḥ //
                <span class="ref">NsP_43.14</span></p>
            
            
            <p id="NsP_43.15">
               anāstikatvāt kṛpayā bhavadbhyo vadāmi guhyaṃ bhavasindhusaṃsthāḥ <br />
               sarveṣu bhūteṣu ca mitrabhāvaṃ bhajantv ayaṃ sarvagato hi viṣṇuḥ //
                <span class="ref">NsP_43.15</span></p>
            
            daityaputrā ūcuḥ:
            
            <p id="NsP_43.16">
               prahlāda tvaṃ vayaṃ cāpi bālabhāvān mahāmate <br />
               ṣaṇḍāmarkāt paraṃ mitraṃ guruṃ cānyaṃ na vidmahe //
                <span class="ref">NsP_43.16</span></p>
            
            
            <p id="NsP_43.17ab">
               tvayaitac chikṣitaṃ kutra tathyaṃ no vada nistuṣam //
                <span class="ref">NsP_43.17ab</span></p>
            
            prahlāda uvāca:
            
            <p id="NsP_43.17cd">
               yadā tātaḥ prayāto me taporthaṃ kānanaṃ mahat //
                <span class="ref">NsP_43.17cd</span></p>
            
            
            <p id="NsP_43.18">
               tadā cendraḥ samāgatya puraṃ tasya rurodha ha <br />
               mṛtaṃ vijñāya daityendraṃ hiraṇyakaśipuṃ tadā //
                <span class="ref">NsP_43.18</span></p>
            
            
            <p id="NsP_43.19">
               indro me jananīṃ gṛhya prayāto manmathāgninā <br />
               dahyamāno mahābhāgāṃ mārge gacchati satvaram //
                <span class="ref">NsP_43.19</span></p>
            
            
            <p id="NsP_43.20">
               tadā māṃ garbhagaṃ jñātvā nārado devadarśanaḥ <br />
               āgatyendraṃ jagādoccair mūḍha muñca pativratām //
                <span class="ref">NsP_43.20</span></p>
            
            
            <p id="NsP_43.21">
               asyā garbhe sthito yo 'sau sa vai bhāgavatottamaḥ <br />
               tac chrutvā nāradavaco mātaraṃ praṇipatya me //
                <span class="ref">NsP_43.21</span></p>
            
            
            <p id="NsP_43.22">
               viṣṇubhaktyā pramucyātha gataḥ svaṃ bhuvanaṃ hariḥ <br />
               nāradas tāṃ samānīya āśramaṃ svaṃ śubhavrataḥ //
                <span class="ref">NsP_43.22</span></p>
            
            
            <p id="NsP_43.23">
               mām uddiśya mahābhāgām etad vai kathitaṃ tadā <br />
               tathā me vismṛtaṃ naiva bālābhyāsād danoḥ sutāḥ //
                <span class="ref">NsP_43.23</span></p>
            
            
            <p id="NsP_43.24">
               viṣṇoś cānugraheṇaiva nāradasyopadeśataḥ <br />
               ekadā guptacaryāyāṃ gato 'sau rākṣasādhipaḥ //
                <span class="ref">NsP_43.24</span></p>
            
            
            <p id="NsP_43.25">
               śṛṇoti rātrau nagare jaya rāmeti kīrtanam <br />
               avait putrakṛtaṃ sarvaṃ balavān dānaveśvaraḥ //
                <span class="ref">NsP_43.25</span></p>
            
            
            <p id="NsP_43.26">
               athāhūyāha daityendraḥ krodhāndhaḥ sa purohitān <br />
               re re kṣudradvijā yūyam atimumūrṣatāṃ gatāḥ //
                <span class="ref">NsP_43.26</span></p>
            
            
            <p id="NsP_43.27">
               prahlādo 'yaṃ mṛṣālāpān vakty anyān pāṭhayaty api <br />
               iti nirbhartsya tān viprān śvasan rājāviśad gṛham //
                <span class="ref">NsP_43.27</span></p>
            
            
            <p id="NsP_43.28">
               na ca putravadhe cintāṃ jahau svavadhakāriṇīm <br />
               āsannamaraṇo 'marṣāt kṛtyam ekaṃ vimṛśya saḥ //
                <span class="ref">NsP_43.28</span></p>
            
            
            <p id="NsP_43.29">
               akṛtyam eva daityādīn āhūyopādiśad rahaḥ <br />
               adya kṣapāyāṃ prahlādaṃ prasuptaṃ duṣṭam ulbaṇaiḥ //
                <span class="ref">NsP_43.29</span></p>
            
            
            <p id="NsP_43.30">
               nāgapāśair dṛḍhaṃ baddhvā madhye nikṣipatāmbudheḥ <br />
               tadājñāṃ śirasādāya dadṛśus tam upetya te //
                <span class="ref">NsP_43.30</span></p>
            
            
            <p id="NsP_43.31">
               rātripriyaṃ samādhisthaṃ prabuddhaṃ suptavat sthitam <br />
               saṃchinnarāgalobhādimahābandhaṃ kṣapācarāḥ //
                <span class="ref">NsP_43.31</span></p>
            
            
            <p id="NsP_43.32">
               babandhus taṃ mahātmānaṃ phalgubhiḥ sarparajjubhiḥ <br />
               garuḍadhvajabhaktaṃ taṃ buddhvāhibhir abuddhayaḥ //
                <span class="ref">NsP_43.32</span></p>
            
            
            <p id="NsP_43.33">
               jalaśāyipriyaṃ nītvā jalarāśau nicikṣipuḥ <br />
               balinas te 'calān daityā tasyopari nidhāya ca //
                <span class="ref">NsP_43.33</span></p>
            
            
            <p id="NsP_43.34">
               śaśaṃsus taṃ priyaṃ rājñe drutaṃ tān so 'py amānayat <br />
               prahlādaṃ cābdhimadhyasthaṃ tam aurvāgnim ivāparam //
                <span class="ref">NsP_43.34</span></p>
            
            
            <p id="NsP_43.35">
               jvalantaṃ tejasā viṣṇor grāhā bhūribhiyātyajan <br />
               sa cābhinnacidānandasindhumadhye samāhitaḥ //
                <span class="ref">NsP_43.35</span></p>
            
            
            <p id="NsP_43.36">
               na veda baddham ātmānaṃ lavaṇāmbudhimadhyagam <br />
               atha brahmāmṛtāmbhodhi, maye svasmin sthite munau //
                <span class="ref">NsP_43.36</span></p>
            
            
            <p id="NsP_43.37">
               yayau kṣobhaṃ dvitīyābdhipraveśād iva sāgaraḥ <br />
               kleśāt kleśān ivoddhūya prahlādam atha vīcayaḥ //
                <span class="ref">NsP_43.37</span></p>
            
            
            <p id="NsP_43.38">
               ninyus tīre 'plavāmbhodheḥ gurūktaya ivāmbudheḥ <br />
               dhyānena viṣṇubhūtaṃ taṃ bhagavān varuṇālayaḥ //
                <span class="ref">NsP_43.38</span></p>
            
            
            <p id="NsP_43.39">
               vinyasya tīre ratnāni gṛhītvā draṣṭum āyayau <br />
               tāvad bhagavatādiṣṭaḥ prahṛṣṭaḥ pannagāśanaḥ //
                <span class="ref">NsP_43.39</span></p>
            
            
            <p id="NsP_43.40">
               bandhanāhīn samabhyetya bhakṣayitvā punar yayau <br />
               athābabhāṣe prahlādaṃ gambhīradhvanir arṇavaḥ //
                <span class="ref">NsP_43.40</span></p>
            
            
            <p id="NsP_43.41">
               praṇamya divyarūpaḥ san samādhisthaṃ hareḥ priyam <br />
               prahlāda bhagavadbhakta puṇyātmann arṇavo 'smy aham //
                <span class="ref">NsP_43.41</span></p>
            
            
            <p id="NsP_43.42">
               cakṣurbhyām atha māṃ dṛṣṭvā pāvayārthinam āgatam <br />
               ity ambudhigiraḥ śrutvā sa mahātmā hareḥ priyaḥ //
                <span class="ref">NsP_43.42</span></p>
            
            
            <p id="NsP_43.43">
               udvīkṣya sahasā devaṃ taṃ natvāhāsurātmajaḥ <br />
               kadāgataṃ bhagavatā tam athāmbudhir abravīt //
                <span class="ref">NsP_43.43</span></p>
            
            
            <p id="NsP_43.44">
               yoginn ajñātavṛttas tvam aparāddhaṃ tavāsuraiḥ <br />
               baddhas tvam ahibhir daityair mayi kṣipto 'dya vaiṣṇava //
                <span class="ref">NsP_43.44</span></p>
            
            
            <p id="NsP_43.45">
               tatas tūrṇaṃ mayā tīre nyastas tvaṃ phaṇinaś ca tān <br />
               idānīm eva garuḍo bhakṣayitvā gato mahān //
                <span class="ref">NsP_43.45</span></p>
            
            
            <p id="NsP_43.46">
               mahātmann anugṛhṇīṣva tvaṃ māṃ satsaṅgam ārthinam <br />
               gṛhāṇemāni ratnāni pūjyas tvaṃ me harir yathā //
                <span class="ref">NsP_43.46</span></p>
            
            
            <p id="NsP_43.47">
               yady apy etair na te kṛtyaṃ ratnair dāsyāmy athāpy aham <br />
               dīpān nivedayaty eva bhāskarasyāpi bhaktimān //
                <span class="ref">NsP_43.47</span></p>
            
            
            <p id="NsP_43.48">
               tvam āpatsv api ghorāsu viṣṇunaiva hi rakṣitaḥ <br />
               tvādṛśā nirmalātmāno na santi bahavo 'rkavat //
                <span class="ref">NsP_43.48</span></p>
            
            
            <p id="NsP_43.49">
               bahunā kiṃ kṛtārtho 'smi yat tiṣṭhāmi tvayā saha <br />
               ālapāmi kṣaṇam api nekṣe hy etat phalopamām //
                <span class="ref">NsP_43.49</span></p>
            
            
            <p id="NsP_43.50">
               ity abdhinā stutaḥ śrīśamāhātmyavacanaiḥ svayam <br />
               yayau lajjāṃ praharṣaṃ ca prahlādo bhagavatpriyaḥ //
                <span class="ref">NsP_43.50</span></p>
            
            
            <p id="NsP_43.51">
               pratigṛhya sa ratnāni vatsalaḥ prāha vāridhim <br />
               mahātman sutarāṃ dhanyaḥ śete tvayi hi sa prabhuḥ //
                <span class="ref">NsP_43.51</span></p>
            
            
            <p id="NsP_43.52">
               kalpānte 'pi jagat kṛtsnaṃ grasitvā sa jaganmayaḥ <br />
               tvayy evaikārṇavībhūte śete kila mahātmani //
                <span class="ref">NsP_43.52</span></p>
            
            
            <p id="NsP_43.53">
               locanābhyāṃ jagannāthaṃ draṣṭum icchāmi vāridhe <br />
               tvaṃ paśyasi sadā dhanyas tatropāyaṃ prayaccha me //
                <span class="ref">NsP_43.53</span></p>
            
            
            <p id="NsP_43.54">
               uktveti pādāvanataṃ tūrṇam utthāpya sāgaraḥ <br />
               prahlādaṃ prāha yogīndra tvaṃ paśyasi sadā hṛdi //
                <span class="ref">NsP_43.54</span></p>
            
            
            <p id="NsP_43.55">
               draṣṭum icchasy athākṣibhyāṃ stuhi taṃ bhaktavatsalam <br />
               uktveti sindhuḥ prahlādam ātmanaḥ sa jale 'viśat //
                <span class="ref">NsP_43.55</span></p>
            
            
            <p id="NsP_43.56">
               gate nadīndre sthitvaiko hariṃ rātrau sa daityajaḥ <br />
               bhaktyāstaud iti manvānas taddarśanam asaṃbhavam //
                <span class="ref">NsP_43.56</span></p>
            
            prahlāda uvāca:
            
            <p id="NsP_43.57">
               vedāntavākyaśatamārutasaṃpravṛddha vairāgyavahniśikhayā paritāpya cittam <br />
               saṃśodhayanti yadavekṣaṇayogyatāyai dhīrāḥ sadaiva sa kathaṃ mama gocaraḥ syāt //
                <span class="ref">NsP_43.57</span></p>
            
            
            <p id="NsP_43.58">
               mātsaryaroṣasmaralobhamoha madādibhir vā sudṛḍhaiḥ suṣaḍbhiḥ <br />
               uparyuparyāvaraṇaiḥ subaddham andhaṃ mano me kva hariḥ kva vāham //
                <span class="ref">NsP_43.58</span></p>
            
            
            <p id="NsP_43.59">
               yaṃ dhātṛmukhyā vibudhā bhayeṣu śāntyarthinaḥ kṣīranidher upāntam <br />
               gatvottamastotrakṛtaḥ kathaṃcit paśyanti taṃ draṣṭum aho mamāśā //
                <span class="ref">NsP_43.59</span></p>
            
            
            <p id="NsP_43.60">
               ayogyam ātmānam itīśadarśane sa manyamānas tadanāptikātaraḥ <br />
               udvegaduḥkhārṇavamagnamānasaḥ srutāśrudhāro nṛpa mūrcchito 'patat //
                <span class="ref">NsP_43.60</span></p>
            
            
            <p id="NsP_43.61">
               atha kṣaṇāt sarvagataś caturbhujaḥ śubhākṛtir bhaktajanaikavallabhaḥ <br />
               duḥsthaṃ tam āśliṣya sudhāmayair bhujais tatraiva bhūpāvir abhūd dayānidhiḥ //
                <span class="ref">NsP_43.61</span></p>
            
            
            <p id="NsP_43.62">
               sa labdhasaṃjño 'tha tadaṅgasaṅgād unmīlitākṣaḥ sahasā dadarśa <br />
               prasannavaktraṃ kamalāyatākṣaṃ sudīrghabāhuṃ yamunāsavarṇam //
                <span class="ref">NsP_43.62</span></p>
            
            
            <p id="NsP_43.63">
               udāratejomayam aprameyaṃ gadāriśaṅkhāmbujacārucihnitam <br />
               sthitaṃ samāliṅgya vibhuṃ sa dṛṣṭvā prakampito vismayabhītiharṣaiḥ //
                <span class="ref">NsP_43.63</span></p>
            
            
            <p id="NsP_43.64">
               tat svapnam evātha sa manyamānaḥ svapne 'pi paśyāmi hariṃ kṛtārtham <br />
               iti praharṣārṇavamagnacetāḥ svānandamūrchāṃ sa punaś ca bheje //
                <span class="ref">NsP_43.64</span></p>
            
            
            <p id="NsP_43.65">
               tataḥ kṣitāv eva niviśya nāthaḥ kṛtvā tam aṅke svajanaikabandhuḥ <br />
               śanair vidhunvan karapallavena spṛśan muhur mātṛvad āliliṅga //
                <span class="ref">NsP_43.65</span></p>
            
            
            <p id="NsP_43.66">
               tataś cireṇa prahlādaḥ saṃmukhonmīlitekṣaṇaḥ <br />
               āluloke jagannāthaṃ vismayāviṣṭacetasā //
                <span class="ref">NsP_43.66</span></p>
            
            
            <p id="NsP_43.67">
               tataś cirāt taṃ saṃbhāvya dhīraḥ śrīśāṅkaśāyinam <br />
               ātmānaṃ sahasottasthau sadyaḥ sabhayasaṃbhramaḥ //
                <span class="ref">NsP_43.67</span></p>
            
            
            <p id="NsP_43.68">
               praṇāmāyāpatac corvyāṃ prasīdeti vadan muhuḥ <br />
               saṃbhramāt sa bahujño 'pi nānyāṃ pūjoktim asmarat //
                <span class="ref">NsP_43.68</span></p>
            
            
            <p id="NsP_43.69">
               tam athābhayahastena gadāśaṅkhāridhṛk prabhuḥ <br />
               gṛhītvā sthāpayām_asa prahlādaṃ sa dayānidhiḥ //
                <span class="ref">NsP_43.69</span></p>
            
            
            <p id="NsP_43.70">
               karābjasparśanāhlādagaladaśruṃ savepathum <br />
               bhūyo 'thāhlādayan svāmī taṃ jagādeti sāntvayan //
                <span class="ref">NsP_43.70</span></p>
            
            
            <p id="NsP_43.71">
               sabhayaṃ saṃbhramaṃ vatsa madgauravakṛtaṃ tyaja <br />
               naivaṃ priyo me bhakteṣu svādhīnapraṇayī bhava //
                <span class="ref">NsP_43.71</span></p>
            
            
            <p id="NsP_43.72">
               nityaṃ saṃpūrṇakāmasya janmāni vividhāni me <br />
               bhaktasarveṣṭadānāya tasmāt kiṃ te priyaṃ vada //
                <span class="ref">NsP_43.72</span></p>
            
            
            <p id="NsP_43.73">
               atha vyajijñapad viṣṇuṃ prahlādaḥ prāñjalir naman <br />
               salaulyam utphulladṛśā paśyann evaṃ ca tanmukham //
                <span class="ref">NsP_43.73</span></p>
            
            
            <p id="NsP_43.74">
               nāpy ayaṃ varadānāya kālo naiṣa prasīda me <br />
               tvaddarśanāmṛtāsvādād antarātmā na tṛpyati //
                <span class="ref">NsP_43.74</span></p>
            
            
            <p id="NsP_43.75">
               brahmādidevair durlakṣyaṃ tvām eva paśyataḥ prabho <br />
               tṛptiṃ neṣyati me cittaṃ kalpāyutaśatair api //
                <span class="ref">NsP_43.75</span></p>
            
            
            <p id="NsP_43.76">
               naivam etad dhy atṛptasya tvāṃ dṛṣṭvānyad vṛṇoti kim <br />
               tataḥ smitasudhāpūraiḥ pūrayan sa priyaṃ priyāt //
                <span class="ref">NsP_43.76</span></p>
            
            
            <p id="NsP_43.77">
               yojayan mokṣalakṣmyaiva taṃ jagāda jagatpatiḥ <br />
               satyaṃ maddarśanād anyad vatsa naivāsti te priyam //
                <span class="ref">NsP_43.77</span></p>
            
            
            <p id="NsP_43.78">
               kiṃcit te dātum iṣṭaṃ me matpriyārthaṃ vṛṇīṣva tat <br />
               prahlādo 'thābravīd dhīmān deva janmāntareṣv api //
                <span class="ref">NsP_43.78</span></p>
            
            
            <p id="NsP_43.79">
               dāsas tavāhaṃ bhūyāsaṃ garutmān iva bhaktimān <br />
               athāha nāthaḥ prahlādaṃ saṃkaṭaṃ khalv idaṃ kṛtam //
                <span class="ref">NsP_43.79</span></p>
            
            
            <p id="NsP_43.80">
               ahaṃ tavātmadānecchus tvaṃ tu bhṛtyatvam icchasi <br />
               varān anyāṃś ca varaya dhīman daityeśvarātmaja //
                <span class="ref">NsP_43.80</span></p>
            
            
            <p id="NsP_43.81">
               prahlādo 'pi punaḥ prāha bhaktakāmapradaṃ harim <br />
               prasīda sāstu me nātha tvadbhaktiḥ sāttvikī sthirā //
                <span class="ref">NsP_43.81</span></p>
            
            
            <p id="NsP_43.82">
               anayātha ca tvāṃ naumi nṛtyāmi tvatparaḥ sadā <br />
               athābhituṣṭo bhagavān priyam āha priyaṃvadam //
                <span class="ref">NsP_43.82</span></p>
            
            
            <p id="NsP_43.83">
               vatsa yad yad abhīṣṭaṃ te tat tad astu sukhī bhava <br />
               antarhite ca mayy atra mā khida tvaṃ mahāmate //
                <span class="ref">NsP_43.83</span></p>
            
            
            <p id="NsP_43.84">
               tvaccittān nāpayāsyāmi kṣīrābdher iva supriyāt <br />
               punar dvitridinais tvaṃ māṃ draṣṭā duṣṭavadhodyatam //
                <span class="ref">NsP_43.84</span></p>
            
            
            <p id="NsP_43.85">
               apūrvāviṣkṛtākāraṃ nṛsiṃhaṃ pāpabhīṣaṇam <br />
               uktvety ataḥ praṇamataḥ paśyataś cātilālasam //
                <span class="ref">NsP_43.85</span></p>
            
            
            <p id="NsP_43.86">
               atuṣṭasyaiva tasyeśo māyayāntar dadhe hariḥ <br />
               tato haṭhād adṛṣṭvā taṃ sarvato bhaktavatsalam //
                <span class="ref">NsP_43.86</span></p>
            
            
            <p id="NsP_43.87">
               hāhety aśruplutaḥ procya vavande sa cirād iti <br />
               śrūyamāṇe 'tha paritaḥ pratibuddhajanasvane //
                <span class="ref">NsP_43.87</span></p>
            
            
            <p id="NsP_43.88">
               utthāyābdhitaṭād dhīmān prahlādaḥ svapuraṃ yayau //
                <span class="ref">NsP_43.88</span></p>
            
            
            <p id="NsP_43.89">
               atha ditijasutaś ciraṃ prahṛṣṭaḥ smṛtibalataḥ paritas tam eva paśyan <br />
               harimanujagatiṃ tv alaṃ ca paśyan gurugṛham utpulakaḥ śanair avāpa //
                <span class="ref">NsP_43.89</span></p>
            
            
            <p>|| iti śrīnarasiṃhapurāṇe narasiṃhaprādurbhāve tricatvāriṃśo 'dhyāyaḥ || NarP 43 ||</p>
            
            </div>
         
         <div id="d1e33163">
            mārkaṇḍeya uvāca:
            
            <p id="NsP_44.1">
               athāgataṃ te prahlādaṃ dṛṣṭvā daityāḥ suvismitāḥ <br />
               śaśaṃsur daityapataye yaiḥ kṣiptaḥ sa mahārṇave //
                <span class="ref">NsP_44.1</span></p>
            
            
            <p id="NsP_44.2">
               svasthaṃ tam āgataṃ śrutvā daityarāḍ vismayākulaḥ <br />
               āhūyatāṃ ca ity āha krodhān mṛtyuvaśe sthitaḥ //
                <span class="ref">NsP_44.2</span></p>
            
            
            <p id="NsP_44.3">
               tathāsurair durānītaḥ samāsīnaṃ sa divyadṛk <br />
               āsannamṛtyuṃ daityendraṃ dadarśātyūrjitaśriyam //
                <span class="ref">NsP_44.3</span></p>
            
            
            <p id="NsP_44.4">
               nīlāṃśumiśramāṇikyadyuticchannavibhūṣaṇam <br />
               sadhūmāgnim iva vyāptam uccāsanacitisthitam //
                <span class="ref">NsP_44.4</span></p>
            
            
            <p id="NsP_44.5">
               daṃṣṭrotkaṭair ghoratarair ghanacchavibhir udbhaṭaiḥ <br />
               kumārgadarśibhir daityair yamadūtair ivāvṛtam //
                <span class="ref">NsP_44.5</span></p>
            
            
            <p id="NsP_44.6">
               dūrāt praṇamya pitaraṃ prāñjalis tu vyavasthitaḥ <br />
               athāhākaraṇakrodhaḥ sa khalo bhartsayan sutam //
                <span class="ref">NsP_44.6</span></p>
            
            
            <p id="NsP_44.7">
               bhagavatpriyam atyuccair mṛtyum evāśrayann iva <br />
               mūḍha re śṛṇu madvākyam etad evāntimaṃ dhruvam //
                <span class="ref">NsP_44.7</span></p>
            
            
            <p id="NsP_44.8">
               ito na tvāṃ pravakṣyāmi śrutvā kuru yathepsitam <br />
               uktveti drūtam ākṛṣya candrahāsāsim adbhutam //
                <span class="ref">NsP_44.8</span></p>
            
            
            <p id="NsP_44.9">
               saṃbhramād vīkṣitaḥ sarvaiś cālayann āha taṃ punaḥ <br />
               kva cāsti mūḍha te viṣṇuḥ sa tvām adya prarakṣatu //
                <span class="ref">NsP_44.9</span></p>
            
            
            <p id="NsP_44.10">
               tvayoktaṃ sa hi sarvatra kasmāt stambhe na dṛśyate <br />
               yadi paśyāmi taṃ viṣṇum adhunā stambhamadhyagam //
                <span class="ref">NsP_44.10</span></p>
            
            
            <p id="NsP_44.11">
               tarhi tvāṃ na vadhiṣyāmi bhaviṣyasi dvidhānyathā <br />
               prahlādo 'pi tathā dṛṣṭvā dadhyau taṃ parameśvaram //
                <span class="ref">NsP_44.11</span></p>
            
            
            <p id="NsP_44.12">
               puroktaṃ tadvacaḥ smṛtvā praṇanāma kṛtāñjaliḥ <br />
               tāvatprasphuṭitastambho vīkṣito daityasūnunā //
                <span class="ref">NsP_44.12</span></p>
            
            
            <p id="NsP_44.13">
               ādarśarūpe daityasya khaḍgajo yaḥ pratiṣṭhitaḥ <br />
               tanmadhye dṛśyate rūpaṃ bahuyojanam āyatam //
                <span class="ref">NsP_44.13</span></p>
            
            
            <p id="NsP_44.14">
               atiraudraṃ mahākāyaṃ dānavānāṃ bhayaṃkaram <br />
               mahānetraṃ mahāvaktraṃ mahādaṃṣṭraṃ mahābhujam //
                <span class="ref">NsP_44.14</span></p>
            
            
            <p id="NsP_44.15">
               mahānakhaṃ mahāpādaṃ kālāgnisadṛśānanam <br />
               karṇāntakṛtavistāravadanaṃ cātibhīṣaṇam //
                <span class="ref">NsP_44.15</span></p>
            
            
            <p id="NsP_44.16">
               kṛtvetthaṃ nārasiṃhaṃ tu yayau viṣṇus trivikramaḥ <br />
               narasiṃhaḥ stambhamadhyād nirgatya praṇanāda ca //
                <span class="ref">NsP_44.16</span></p>
            
            
            <p id="NsP_44.17">
               ninādaśravaṇād daityā narasiṃham aveṣṭayan <br />
               tān hatvā sakalāṃs tatra svapauruṣaparākramāt //
                <span class="ref">NsP_44.17</span></p>
            
            
            <p id="NsP_44.18">
               babhañja ca sabhāṃ divyāṃ hiraṇyakaśipor nṛpa <br />
               vārayām_asur abhyetya narasiṃhaṃ mahābhaṭāḥ //
                <span class="ref">NsP_44.18</span></p>
            
            
            <p id="NsP_44.19">
               te tu rājan kṣaṇād eva narasiṃhena vai hatāḥ <br />
               tataḥ śastrāṇi varṣanti narasiṃhe pratāpini //
                <span class="ref">NsP_44.19</span></p>
            
            
            <p id="NsP_44.20">
               sa tu kṣaṇena bhagavān hatvā tad balam ojasā <br />
               nanāda ca mahānādaṃ diśaḥ śabdena pūrayan //
                <span class="ref">NsP_44.20</span></p>
            
            
            <p id="NsP_44.21">
               tān mṛtān api vijñāya punar anyān mahāsuraḥ <br />
               aṣṭāśītisahasrāṇi hetihastān samādiśat //
                <span class="ref">NsP_44.21</span></p>
            
            
            <p id="NsP_44.22">
               te 'py āgatya vai taṃ devaṃ rurudhuḥ sarvato diśam <br />
               hatvā tān akhilān yuddhe yudhyamāno nanāda saḥ //
                <span class="ref">NsP_44.22</span></p>
            
            
            <p id="NsP_44.23">
               punaḥ sabhāṃ babhañjāsau hiraṇyakaśipoḥ śubhām <br />
               tān hatān api vijñāya krodhasaṃraktalocanaḥ //
                <span class="ref">NsP_44.23</span></p>
            
            
            <p id="NsP_44.24">
               tato hiraṇyakaśipur niścakrāma mahābalaḥ <br />
               uvāca ca mahīpāla dānavān baladarpitān //
                <span class="ref">NsP_44.24</span></p>
            
            
            <p id="NsP_44.25">
               hanyatāṃ hanyatām eva gṛhyatāṃ gṛhyatām ayam <br />
               ity evaṃ vadatas tasya pramukhe tu mahāsurān //
                <span class="ref">NsP_44.25</span></p>
            
            
            <p id="NsP_44.26">
               yudhyamānān raṇe hatvā narasiṃho nanāda ca <br />
               tato 'tidudruvur daityā hataśeṣā diśo diśaḥ //
                <span class="ref">NsP_44.26</span></p>
            
            
            <p id="NsP_44.27">
               yāvad dhatā yudhyamānā daityāḥ koṭisahasraśaḥ <br />
               narasiṃhena tāvac ca nabhobhāgaṃ gato raviḥ //
                <span class="ref">NsP_44.27</span></p>
            
            
            <p id="NsP_44.28">
               śastrāstravarṣacaturaṃ hiraṇyakaśipuṃ javāt <br />
               pragṛhya tu balād rājan narasiṃho mahābalaḥ //
                <span class="ref">NsP_44.28</span></p>
            
            
            <p id="NsP_44.29">
               saṃdhyākāle gṛhadvāri sthitvorau sthāpya taṃ ripum <br />
               vajratulyamahoraskaṃ hiraṇyakaśipuṃ ruṣā <br />
               nakhair kisalayam iva dārayaty āha so 'suraḥ //
                <span class="ref">NsP_44.29</span></p>
            
            
            <p id="NsP_44.30">
               yatrākhaṇḍaladantidantamusalāny ākhaṇḍitāny āhave dhārā yatra pinākapāṇiparaśor ākuṇṭhatām āgamat <br />
               tan me tāvad uro nṛsiṃhakarajair vyādīryate sāṃprataṃ daive durjanatāṃ gate tṛṇam api prāyo 'py avajñāyate //
                <span class="ref">NsP_44.30</span></p>
            
            
            <p id="NsP_44.31">
               evaṃ vadati daityendre dadāra narakesarī <br />
               hṛdayaṃ daityarājasya padmapatram iva dvipaḥ //
                <span class="ref">NsP_44.31</span></p>
            
            
            <p id="NsP_44.32">
               śakale dve tirobhūte nakharandhre mahātmane <br />
               tataḥ kva yāto duṣṭo 'sāv iti devo 'tivismitaḥ //
                <span class="ref">NsP_44.32</span></p>
            
            
            <p id="NsP_44.33">
               nirīkṣya sarvato rājan vṛthaitat karma me 'bhavat <br />
               iti saṃcintya rājendra narasiṃho mahābalaḥ //
                <span class="ref">NsP_44.33</span></p>
            
            
            <p id="NsP_44.34">
               vyadhūnayat karāv uccais tatas te śakale nṛpa <br />
               nakharandhrān nipatite bhūmau reṇusame hareḥ //
                <span class="ref">NsP_44.34</span></p>
            
            
            <p id="NsP_44.35">
               dṛṣṭvā vyatītasaṃroṣo jahāsa parameśvaraḥ <br />
               puṣpavarṣaṃ ca varṣanto narasiṃhasya mūrdhani //
                <span class="ref">NsP_44.35</span></p>
            
            
            <p id="NsP_44.36">
               devā sabrahmakāḥ sarve āgatāḥ prītisaṃyutāḥ <br />
               āgatya pūjayām_asur narasiṃhaṃ paraṃ prabhum //
                <span class="ref">NsP_44.36</span></p>
            
            
            <p id="NsP_44.37">
               brahmā ca daityarājānaṃ prahlādam abhiṣecayat <br />
               dharme ratiḥ samastānāṃ janānām abhavat tadā //
                <span class="ref">NsP_44.37</span></p>
            
            
            <p id="NsP_44.38">
               indro 'pi sarvadevais tu hariṇā sthāpito divi <br />
               narasiṃho 'pi bhagavān sarvalokahitāya vai //
                <span class="ref">NsP_44.38</span></p>
            
            
            <p id="NsP_44.39">
               śrīśailaśikharaṃ prāpya viśrutaḥ surapūjitaḥ <br />
               sthito bhaktahitārthāya abhaktānāṃ kṣamāya ca //
                <span class="ref">NsP_44.39</span></p>
            
            
            <p id="NsP_44.40">
               ity etan narasiṃhasya māhātmyaṃ yaḥ paṭhen naraḥ <br />
               śṛṇoti vā nṛpaśreṣṭha mucyate sarvapātakaiḥ //
                <span class="ref">NsP_44.40</span></p>
            
            
            <p id="NsP_44.41">
               naro vā yadi vā nārī śṛṇoty ākhyānam uttamam <br />
               vaidhavyād duḥkhaśokāc ca duṣṭasaṅgāt pramucyate //
                <span class="ref">NsP_44.41</span></p>
            
            
            <p id="NsP_44.42">
               duśśīlo 'pi durācāro duṣprajo doṣakarmakṛt <br />
               adharmiṣṭho 'nabhogī ca śṛṇvan śuddho bhaven naraḥ //
                <span class="ref">NsP_44.42</span></p>
            
            
            <p id="NsP_44.43">
               hariḥ sureśo naralokapūjito hitāya lokasya carācarasya <br />
               kṛtvā virūpaṃ ca purātmamāyayā hiraṇyakaṃ duḥkhakaraṃ nakhaiś chinat //
                <span class="ref">NsP_44.43</span></p>
            
            
            <p>|| iti śrīnarasiṃhapurāṇe narasiṃhaprādurbhāvo nāma catuścatvāriṃśo 'dhyāyaḥ || NarP
               44 ||</p>
            
            </div>
         
         <div id="d1e34000">
            mārkaṇḍeya uvāca:
            
            <p id="NsP_45.1">
               śṛṇu rājan samāsena vāmanasya parākramam <br />
               baliyāge hatā yena purā daityāḥ sahasraśaḥ //
                <span class="ref">NsP_45.1</span></p>
            
            
            <p id="NsP_45.2">
               virocanasutaḥ pūrvaṃ mahābalaparākramaḥ <br />
               trailokyaṃ bubhuje jitvā devān indrapurogamān //
                <span class="ref">NsP_45.2</span></p>
            
            
            <p id="NsP_45.3">
               tataḥ kṛśatarā devā babhūvus tena khaṇḍitāḥ <br />
               indraṃ kṛśataraṃ dṛṣṭvā naṣṭarājyaṃ nṛpottama //
                <span class="ref">NsP_45.3</span></p>
            
            
            <p id="NsP_45.4">
               aditir devamātā yā sātapyat paramaṃ tapaḥ <br />
               tuṣṭāva vāgbhir iṣṭābhiḥ praṇipatya janārdanam //
                <span class="ref">NsP_45.4</span></p>
            
            
            <p id="NsP_45.5">
               tataḥ stutyābhisaṃtuṣṭo devadevo janārdanaḥ <br />
               sthitvā tatpurato vācam uvāca madhusūdanaḥ //
                <span class="ref">NsP_45.5</span></p>
            
            
            <p id="NsP_45.6">
               tava putro bhaviṣyāmi subhage balibandhanaḥ <br />
               ity uktvā tāṃ gato viṣṇuḥ svagṛhaṃ sā samāyayau //
                <span class="ref">NsP_45.6</span></p>
            
            
            <p id="NsP_45.7">
               tataḥ kālena sā garbham avāpa nṛpa kaśyapāt <br />
               ajāyata sa viśveśo bhagavān vāmanākṛtiḥ //
                <span class="ref">NsP_45.7</span></p>
            
            
            <p id="NsP_45.8">
               tasmiñ jāte samāgatya brahmā lokapitāmahaḥ <br />
               jātakarmādikāḥ sarvāḥ kriyās tatra cakāra vai //
                <span class="ref">NsP_45.8</span></p>
            
            
            <p id="NsP_45.9">
               kṛtopanayano devo brahmacārī sanātanaḥ <br />
               aditiṃ capy anujñāpya yajñaśālāṃ baler yayau //
                <span class="ref">NsP_45.9</span></p>
            
            
            <p id="NsP_45.10">
               gacchataḥ pādavikṣepāc cacāla sakalā mahī <br />
               yajñabhāgān na gṛhṇanti dānavāś ca baler makhāt //
                <span class="ref">NsP_45.10</span></p>
            
            
            <p id="NsP_45.11">
               praśāntāś cāgnayas tatra ṛtvijo mantrataś cyutāḥ <br />
               viparītam idaṃ dṛṣṭvā śukram āha mahābalaḥ //
                <span class="ref">NsP_45.11</span></p>
            
            
            <p id="NsP_45.12">
               na gṛhṇanti mune kasmād *dhavirbhāgaṃ mahāsurāḥ <br />
               kasmāc ca vahnayaḥ śāntāḥ kasmād bhūś calati dvija //
                <span class="ref">NsP_45.12</span></p>
            
            
            <p id="NsP_45.13">
               kasmāc ca mantrato bhraṣṭā ṛtvijaḥ sakalā amī <br />
               ityukto balinā śukro dānavendraṃ vaco 'bravīt //
                <span class="ref">NsP_45.13</span></p>
            
            śukra uvāca:
            
            <p id="NsP_45.14">
               he bale śṛṇu me vākyaṃ tvayā devā nirākṛtāḥ <br />
               teṣāṃ rājyapradānāya adityām acyuto 'sura //
                <span class="ref">NsP_45.14</span></p>
            
            
            <p id="NsP_45.15">
               devadevo jagadyoniḥ saṃjāto vāmanākṛtiḥ <br />
               sa tv āgacchati te yajñaṃ tadpadanyāsakampitā //
                <span class="ref">NsP_45.15</span></p>
            
            
            <p id="NsP_45.16">
               calatīyaṃ mahī sarvā tenādyāsurabhūpate <br />
               tatsaṃnidhānād asurā na gṛhṇanti havir makhe //
                <span class="ref">NsP_45.16</span></p>
            
            
            <p id="NsP_45.17">
               tavāgnayo 'pi vai śāntā vāmanāgamanād dhi bhoḥ <br />
               ṛtvijaś ca na bhāsante homamantro bale 'dhunā //
                <span class="ref">NsP_45.17</span></p>
            
            
            <p id="NsP_45.18">
               asurāṇāṃ śriyo hanti surāṇāṃ bhūtir uttamā <br />
               ityuktaḥ sa baliḥ prāha śukraṃ nītimatāṃ varam //
                <span class="ref">NsP_45.18</span></p>
            
            
            <p id="NsP_45.19">
               śṛṇu brahman vaco me tvam āgate vāmane makhe <br />
               yan mayā cādya kartavyaṃ vāmanasyāsya dhīmataḥ //
                <span class="ref">NsP_45.19</span></p>
            
            
            <p id="NsP_45.20ab">
               tan me vada mahābhāga tvaṃ hi naḥ paramo guruḥ //
                <span class="ref">NsP_45.20ab</span></p>
            
            mārkaṇḍeya uvāca:
            
            <p id="NsP_45.20cd">
               iti saṃcoditaḥ śukraḥ sa rājñā balinā nṛpa //
                <span class="ref">NsP_45.20cd</span></p>
            
            
            <p id="NsP_45.21">
               tam uvāca baliṃ vākyaṃ mamāpi śṛṇu sāṃpratam <br />
               devānām upakārāya bhavatāṃ saṃkṣayāya ca //
                <span class="ref">NsP_45.21</span></p>
            
            
            <p id="NsP_45.22">
               sa nūnam āyāti bale tava yajñe na śaṃśayaḥ <br />
               āgate vāmane deve tvayā tasya mahātmanaḥ //
                <span class="ref">NsP_45.22</span></p>
            
            
            <p id="NsP_45.23">
               pratijñā naiva kartavyā dadāmy etat taveti vai <br />
               iti śrutvā vacas tasya balir balavatāṃ varaḥ //
                <span class="ref">NsP_45.23</span></p>
            
            
            <p id="NsP_45.24">
               uvāca tāṃ śubhāṃ vāṇīṃ śukram ātmapurohitam <br />
               āgate vāmane śukra yajñe me madhusūdane //
                <span class="ref">NsP_45.24</span></p>
            
            
            <p id="NsP_45.25">
               na śakyate pratikhyātuṃ dānaṃ prati mayā guro <br />
               anyeṣām api jantūnām ity uktaṃ te mayādhunā //
                <span class="ref">NsP_45.25</span></p>
            
            
            <p id="NsP_45.26">
               kiṃ punar vāsudevasya āgatasya tu śārṅgiṇaḥ <br />
               tvayā vighno na kartavyo vāmane 'trāgate dvija //
                <span class="ref">NsP_45.26</span></p>
            
            
            <p id="NsP_45.27">
               yad yad dravyaṃ prārthayate tat tad dravyaṃ dadāmy aham <br />
               kṛtārtho 'haṃ muniśreṣṭha yady āgacchati vāmanaḥ //
                <span class="ref">NsP_45.27</span></p>
            
            
            <p id="NsP_45.28">
               ity evaṃ vadatas tasya yajñaśālāṃ sa vāmanaḥ <br />
               āgatya praviveśātha praśaśaṃsa baler makham //
                <span class="ref">NsP_45.28</span></p>
            
            
            <p id="NsP_45.29">
               taṃ dṛṣṭvā sahasā rājan rājā daityādhipo baliḥ <br />
               upacāreṇa saṃpūjya vākyam etad uvāca ha //
                <span class="ref">NsP_45.29</span></p>
            
            
            <p id="NsP_45.30">
               yad yat prārthayase māṃ tvaṃ devadeva dhanādikam <br />
               tat sarvaṃ tava dāsyāmi māṃ yācasvādya vāmana //
                <span class="ref">NsP_45.30</span></p>
            
            
            <p id="NsP_45.31">
               ityukto vāmanas tatra nṛpendra balinā tadā <br />
               yācayām_asa deveśo bhūmer dehi padatrayam //
                <span class="ref">NsP_45.31</span></p>
            
            
            <p id="NsP_45.32">
               mamāgniśaraṇārthāya na me 'rthe 'sti prayojanam <br />
               ityukto vāmanenātha baliḥ prāha ca vāmanam //
                <span class="ref">NsP_45.32</span></p>
            
            
            <p id="NsP_45.33">
               padatrayeṇa cet tṛptir mayā dattaṃ padatrayam <br />
               evam ukte tu balinā vāmano balim abravīt //
                <span class="ref">NsP_45.33</span></p>
            
            
            <p id="NsP_45.34">
               dīyatāṃ me kare toyaṃ yadi dattaṃ padatrayam <br />
               ityukto devadevena tadā tatra svayaṃ baliḥ //
                <span class="ref">NsP_45.34</span></p>
            
            
            <p id="NsP_45.35">
               sajalaṃ hemakalaśaṃ gṛhītvotthāya bhaktitaḥ <br />
               yāvat sa vāmanakare toyaṃ dātum upasthitaḥ //
                <span class="ref">NsP_45.35</span></p>
            
            
            <p id="NsP_45.36">
               tāvac chukraḥ kalaśago jaladhārāṃ rorodha ha <br />
               tataś ca vāmanaḥ kruddhaḥ pavitrāgreṇa sattama //
                <span class="ref">NsP_45.36</span></p>
            
            
            <p id="NsP_45.37">
               udake kalaśadvāri tacchukrākṣim avedhayat <br />
               tato vyapagataḥ śukro viddhaikākṣo narottama //
                <span class="ref">NsP_45.37</span></p>
            
            
            <p id="NsP_45.38">
               toyadhārā nipatitā vāmanasya kare punaḥ <br />
               kare nipatite toye vāmano vavṛdhe kṣaṇāt //
                <span class="ref">NsP_45.38</span></p>
            
            
            <p id="NsP_45.39">
               pādenaikena vikrāntā tenaiva sakalā mahī <br />
               antarikṣaṃ dvitīyena dyaus tṛtīyena sattama //
                <span class="ref">NsP_45.39</span></p>
            
            
            <p id="NsP_45.40">
               anekān dānavān hatvā hṛtvā tribhuvanaṃ baleḥ <br />
               puraṃdarāya trailokyaṃ dattvā balim uvāca ha //
                <span class="ref">NsP_45.40</span></p>
            
            
            <p id="NsP_45.41">
               yasmāt te bhaktito dattaṃ toyam adya kare mama <br />
               tasmāt te sāṃprataṃ dattaṃ pātālatalam uttamam //
                <span class="ref">NsP_45.41</span></p>
            
            
            <p id="NsP_45.42">
               tatra gatvā mahābhāga bhuṅkṣva tvaṃ matprasādataḥ <br />
               vaivasvate 'ntare 'tīte punar indro bhaviṣyasi //
                <span class="ref">NsP_45.42</span></p>
            
            
            <p id="NsP_45.43">
               praṇamya ca tato gatvā talaṃ bhogam avāptavān //
                <span class="ref">NsP_45.43</span></p>
            
            
            <p id="NsP_45.44">
               śukro 'pi svargam āruhya prasādād vāmanasya vai <br />
               samāgatās tribhuvanaṃ rājan devasamanvitaḥ //
                <span class="ref">NsP_45.44</span></p>
            
            
            <p id="NsP_45.45">
               yaḥ smaret prātar utthāya vāmanasya kathām imām <br />
               sarvapāpavinirmukto viṣṇuloke mahīyate //
                <span class="ref">NsP_45.45</span></p>
            
            
            <p id="NsP_45.46">
               itthaṃ purā vāmanarūpam āsthito harir baler hṛtya jagattrayaṃ nṛpa <br />
               kṛtvā prasādaṃ ca divaukasāṃ pater dattvā trilokaṃ sa yayau mahodadhim //
                <span class="ref">NsP_45.46</span></p>
            
            
            <p>|| iti śrīnarasiṃhapurāṇe vāmanaprādurbhāve pañcacatvāriṃśo 'dhyāyaḥ || NarP 45 ||</p>
            
            </div>
         
         <div id="d1e34889">
            mārkaṇḍeya uvāca:
            
            <p id="NsP_46.1">
               ataḥ paraṃ pravakṣyāmi prādurbhāvaṃ hareḥ śubham <br />
               jāmadagnyaṃ purā yena kṣatram utsāditaṃ śṛṇu //
                <span class="ref">NsP_46.1</span></p>
            
            
            <p id="NsP_46.2">
               purā devagaṇair viṣṇuḥ stutaḥ kṣīrodadhau nṛpa <br />
               ṛṣibhiś ca mahābhāgair jamadagneḥ suto 'bhavat //
                <span class="ref">NsP_46.2</span></p>
            
            
            <p id="NsP_46.3">
               parśurāma iti khyātaḥ sarvalokeṣu sa prabhuḥ <br />
               duṣṭānāṃ nigrahaṃ kartum avatīrṇo mahītale //
                <span class="ref">NsP_46.3</span></p>
            
            
            <p id="NsP_46.4">
               kṛtavīryasutaḥ śrīmān kārtavīryo 'bhavat purā <br />
               dattātreyaṃ samārādhya cakravartitvam āptavān //
                <span class="ref">NsP_46.4</span></p>
            
            
            <p id="NsP_46.5">
               sa kadācin mahābhāgo jamadagnyāśramaṃ yayau <br />
               jamadagnis tu taṃ dṛṣṭvā caturaṅgabalānvitam //
                <span class="ref">NsP_46.5</span></p>
            
            
            <p id="NsP_46.6">
               uvāca madhuraṃ vākyaṃ kārtavīryaṃ nṛpottamam <br />
               mucyatām atra te senā atithis tvaṃ samāgataḥ <br />
               vanyādikaṃ mayā dattaṃ bhuktvā gaccha mahāmate //
                <span class="ref">NsP_46.6</span></p>
            
            
            <p id="NsP_46.7">
               pramucya senāṃ munivākyagauravāt sthito nṛpas tatra mahānubhāvaḥ <br />
               āmantrya rājānam alaṅghyakīrtir muniḥ sa dhenuṃ ca dudoha dogdhrīm //
                <span class="ref">NsP_46.7</span></p>
            
            
            <p id="NsP_46.8">
               hastyaśvaśālā vividhā narāṇāṃ gṛhāṇi citrāṇi ca toraṇāni <br />
               sāmantayogyāni śubhāni rājan samicchatāṃ yāni sukānanāni //
                <span class="ref">NsP_46.8</span></p>
            
            
            <p id="NsP_46.9">
               gṛhaṃ variṣṭhaṃ bahubhūmikaṃ punaḥ samanvitaṃ sādhuguṇair upaskaraiḥ <br />
               dugdhvā prakalpan munir āha pārthivaṃ gṛhaṃ kṛtaṃ te praviśeha rājan //
                <span class="ref">NsP_46.9</span></p>
            
            
            <p id="NsP_46.10">
               ime ca mantripravarā janās te gṛheṣu divyeṣu viśantu śīghram <br />
               hastyaśvajātyaś ca viśantu śālāṃ bhṛtyāś ca nīceṣu gṛheṣu santu //
                <span class="ref">NsP_46.10</span></p>
            
            
            <p id="NsP_46.11">
               ityuktamātre muninā nṛpo 'sau gṛhaṃ variṣṭhaṃ praviveśa rājā <br />
               anyeṣu cānyeṣu gṛheṣu satsu muniḥ punaḥ pārthivam ābabhāṣe //
                <span class="ref">NsP_46.11</span></p>
            
            
            <p id="NsP_46.12">
               snānapradānārtham idaṃ mayā te prakalpitaṃ strīśatam uttamaṃ nṛpa <br />
               snāhi tvam adyātra yathāprakāmaṃ yathā surendro divi nṛtyagītaiḥ //
                <span class="ref">NsP_46.12</span></p>
            
            
            <p id="NsP_46.13">
               sa snātavāṃs tatra surendravan nṛpo gītyādiśabdair madhuraiś ca vādyaiḥ <br />
               snātasya tasyāśu śubhe_2 ca vastre_2 dadau munir bhūpa vibhūṣite_2 dve //
                <span class="ref">NsP_46.13</span></p>
            
            
            <p id="NsP_46.14">
               paridhāya vastraṃ ca kṛtottarīyaḥ kṛtakriyo viṣṇupūjāṃ cakāra <br />
               muniś ca dugdhvānnamayaṃ mahāgiriṃ nṛpāya bhṛtyāya ca dattavān asau //
                <span class="ref">NsP_46.14</span></p>
            
            
            <p id="NsP_46.15">
               yāvat sa rājā bubhuje sabhṛtyas tāvac ca sūryo gatavān nṛpāstam <br />
               rātrau ca gītādivinodayuktaḥ śete sa rājā muninirmite gṛhe //
                <span class="ref">NsP_46.15</span></p>
            
            
            <p id="NsP_46.16">
               tataḥ prabhāte vimale svapnalabdham ivābhavat <br />
               bhūmibhāgaṃ tataḥ kaṃcid dṛṣṭvāsau cintayan nṛpaḥ //
                <span class="ref">NsP_46.16</span></p>
            
            
            <p id="NsP_46.17">
               kim iyaṃ tapasaḥ śaktir muner asya mahātmanaḥ <br />
               surabhyā vā mahābhāga brūhi me tvaṃ purohita //
                <span class="ref">NsP_46.17</span></p>
            
            
            <p id="NsP_46.18">
               ityuktaḥ kārtavīryeṇa tam uvāca purohitaḥ <br />
               muneḥ sāmarthyam apy asti siddhiś ceyaṃ hi gor nṛpa //
                <span class="ref">NsP_46.18</span></p>
            
            
            <p id="NsP_46.19">
               tathāpi sā na hartavyā tvayā lobhān narādhipa <br />
               yas tv etāṃ hartum icched vai tasya nāśo dhruvaṃ bhavet //
                <span class="ref">NsP_46.19</span></p>
            
            
            <p id="NsP_46.20">
               atha mantrivaraḥ prāha brāhmaṇo brāhmaṇapriyaḥ <br />
               rājakāryaṃ ne paśyed vai svapakṣasyaiva poṣaṇāt //
                <span class="ref">NsP_46.20</span></p>
            
            
            <p id="NsP_46.21">
               he rājaṃs tvayi tiṣṭhanti gṛhāṇi vividhāni ca <br />
               tathā suvarṇapātrāṇi śayanādīni ca striyaḥ //
                <span class="ref">NsP_46.21</span></p>
            
            
            <p id="NsP_46.22">
               tāṃ dhenuṃ prāpya rājendra līyamānāni tatkṣaṇāt <br />
               asmābhis tatra dṛṣṭāni nīyatāṃ dhenur uttamā //
                <span class="ref">NsP_46.22</span></p>
            
            
            <p id="NsP_46.23">
               tavaiva yogyā rājendra yadīcchasi mahāmate <br />
               gatavāham ānayiṣyāmi ājñāṃ me dehi bhūbhuja //
                <span class="ref">NsP_46.23</span></p>
            
            
            <p id="NsP_46.24">
               ityukto mantriṇā rājā tathety āha nṛpottama <br />
               sacivas tatra gatvātha surabhiṃ hartum ārabhat //
                <span class="ref">NsP_46.24</span></p>
            
            
            <p id="NsP_46.25">
               vārayām_asa sacivaṃ jamadagniḥ samantataḥ <br />
               rājayogyām imāṃ brahman dehi rājñe mahāmate //
                <span class="ref">NsP_46.25</span></p>
            
            
            <p id="NsP_46.26">
               tvaṃ tu śākaphalāhārī kiṃ dhenvā te prayojanam <br />
               ity uktvā tāṃ balād dhṛtvā netuṃ mantrī pracakrame //
                <span class="ref">NsP_46.26</span></p>
            
            
            <p id="NsP_46.27">
               punaḥ sabhāryaḥ sa munir vārayām_asa taṃ nṛpam <br />
               tato mantrī suduṣṭātmā muniṃ hatvā tu taṃ nṛpa //
                <span class="ref">NsP_46.27</span></p>
            
            
            <p id="NsP_46.28">
               brahmahā netum ārebhe vāyumārgeṇa sā gatā <br />
               rājā ca kṣubdhahṛdayo yayau māhiṣmatīṃ purīm //
                <span class="ref">NsP_46.28</span></p>
            
            
            <p id="NsP_46.29">
               munipatnī suduḥkhārtā rodayantī bhṛśaṃ tadā <br />
               trisaptakṛtvaḥ svāṃ kukṣiṃ tāḍayām_asa pārthiva //
                <span class="ref">NsP_46.29</span></p>
            
            
            <p id="NsP_46.30">
               tac chṛṇvann āgato rāmo gṛhītaparaśus tadā <br />
               puṣpādīni gṛhītvā tu vanān mātaram abravīt //
                <span class="ref">NsP_46.30</span></p>
            
            
            <p id="NsP_46.31">
               alam amba prahāreṇa nimittād viditaṃ mayā <br />
               haniṣyāmi durācāram arjunaṃ duṣṭamantriṇam //
                <span class="ref">NsP_46.31</span></p>
            
            
            <p id="NsP_46.32">
               tvayaikaviṃśavāreṇa yasmāt kukṣiś ca tāḍitā <br />
               triḥsaptakṛtvas tasmāt tu haniṣye bhuvi pārthivān //
                <span class="ref">NsP_46.32</span></p>
            
            
            <p id="NsP_46.33">
               iti kṛtvā pratijñāṃ sa gṛhītvā paraśuṃ yayau <br />
               māhiṣmatīṃ purīṃ prāpya kārtavīryam athāhvayat //
                <span class="ref">NsP_46.33</span></p>
            
            
            <p id="NsP_46.34">
               yuddhārtham āgataḥ so 'tha anekākṣauhiṇīyutaḥ <br />
               tayor yuddham abhūt tatra bhairavaṃ lomaharṣaṇam //
                <span class="ref">NsP_46.34</span></p>
            
            
            <p id="NsP_46.35">
               piśitāśijanānandaṃ śastrāstraśatasaṃkulam <br />
               tataḥ paraśurāmo 'bhūn mahābalaparākramaḥ //
                <span class="ref">NsP_46.35</span></p>
            
            
            <p id="NsP_46.36">
               paraṃ jyotir acintyātmā viṣṇuḥ kāraṇamūrtimān <br />
               kārtavīryabalaṃ sarvam anekaiḥ kṣatriyaiḥ saha //
                <span class="ref">NsP_46.36</span></p>
            
            
            <p id="NsP_46.37">
               hatvā nipātya bhūmau tu paramādbhutavikramaḥ <br />
               kārtavīryasya bāhūnāṃ vanaṃ ciccheda roṣavān <br />
               chinne bāhuvane tasya śiraś ciccheda bhārgavaḥ //
                <span class="ref">NsP_46.37</span></p>
            
            
            <p id="NsP_46.38">
               viṣṇuhastād vadhaṃ prāpya cakravartī sa pārthivaḥ <br />
               divyarūpadharaḥ śrīmān divyagandhānulepanaḥ //
                <span class="ref">NsP_46.38</span></p>
            
            
            <p id="NsP_46.39">
               divyaṃ vimānam āruhya viṣṇulokam avāptavān <br />
               krodhāt paraśurāmo 'pi mahābalaparākramaḥ //
                <span class="ref">NsP_46.39</span></p>
            
            
            <p id="NsP_46.40">
               triḥsaptakṛtvo bhūmyāṃ vai pārthivān nijaghāna saḥ <br />
               kṣatriyāṇāṃ vadhāt tena bhūmer bhāro 'vatāritaḥ //
                <span class="ref">NsP_46.40</span></p>
            
            
            <p id="NsP_46.41">
               bhūmiś ca sakalā dattā kaśyapāya mahātmane <br />
               ity eṣa jāmadagnyākhyaḥ prādurbhāvo mayoditaḥ //
                <span class="ref">NsP_46.41</span></p>
            
            
            <p id="NsP_46.42">
               yaś ca tac chṛṇuyād bhaktyā sarvapāpaiḥ pramucyate //
                <span class="ref">NsP_46.42</span></p>
            
            
            <p id="NsP_46.43">
               avatīrya bhūmau harir eṣa sākṣāt triḥsaptakṛtvaḥ kṣitipān nihatya sa <br />
               kṣātraṃ ca tejo pravibhajya rājan rāmaḥ sthito 'dyāpi girau mahendre //
                <span class="ref">NsP_46.43</span></p>
            
            
            <p>|| iti śrīnarasiṃhapurāṇe paraśurāmaprādurbhāvo nāma ṣaṭcatvāriṃśo 'dhyāyaḥ || NarP
               46 ||</p>
            
            </div>
         
         <div id="d1e35728">
            śrīmārkaṇḍeya uvāca:
            
            <p id="NsP_47.1">
               śṛṇu rājan pravakṣyāmi prādurbhāvaṃ hareḥ śubham <br />
               nihato rāvaṇo yena sagaṇo devakaṇṭakaḥ //
                <span class="ref">NsP_47.1</span></p>
            
            
            <p id="NsP_47.2">
               brahmaṇo mānasaḥ putraḥ pulastyo 'bhūn mahāmuniḥ <br />
               tasya vai viśravā nāma putro 'bhūt tasya rākṣasaḥ //
                <span class="ref">NsP_47.2</span></p>
            
            
            <p id="NsP_47.3">
               tasmāj jāto mahāvīro rāvaṇo lokarāvaṇaḥ <br />
               tapasā mahatā yuktaḥ sa tu lokān upādravat //
                <span class="ref">NsP_47.3</span></p>
            
            
            <p id="NsP_47.4">
               sendrā devā jitāstena gandharvāḥ kiṃnarās tathā <br />
               yakṣāś ca dānavāś caiva tena rājan vinirjitāḥ //
                <span class="ref">NsP_47.4</span></p>
            
            
            <p id="NsP_47.5">
               striyaś caiva surūpiṇyo hṛtās tena durātmanā <br />
               devādīnāṃ nṛpaśreṣṭha ratnāni vividhani ca //
                <span class="ref">NsP_47.5</span></p>
            
            
            <p id="NsP_47.6">
               raṇe kuberaṃ nijitya rāvaṇo baladarpitaḥ <br />
               tatpurīṃ jagṛhe laṅkāṃ vimānaṃ cāpi puṣpakam //
                <span class="ref">NsP_47.6</span></p>
            
            
            <p id="NsP_47.7">
               tasyāṃ puryāṃ daśagrīvo rakṣasām adhipo 'bhavat <br />
               putrāś ca bahavas tasya babhūvur amitaujasaḥ //
                <span class="ref">NsP_47.7</span></p>
            
            
            <p id="NsP_47.8">
               rākṣasāś ca tam āśritya mahābalaparākramāḥ <br />
               anekakoṭayo rājan laṅkāyāṃ nivasanti ye //
                <span class="ref">NsP_47.8</span></p>
            
            
            <p id="NsP_47.9">
               devān pitṝn manuṣyāṃś ca vidyādharagaṇān api <br />
               yakṣāṃś caiva tataḥ sarve ghātayanti divāniśam //
                <span class="ref">NsP_47.9</span></p>
            
            
            <p id="NsP_47.10">
               saṃtrastaṃ tadbhayād eva jagad āsīc carācaram <br />
               duḥkhābhibhūtam atyarthaṃ saṃbabhūva narādhipa //
                <span class="ref">NsP_47.10</span></p>
            
            
            <p id="NsP_47.11">
               etasminn eva kāle tu devāḥ sendrā maharṣayaḥ <br />
               siddhā vidyādharāś caiva gandharvāḥ kiṃnarās tathā //
                <span class="ref">NsP_47.11</span></p>
            
            
            <p id="NsP_47.12">
               guhyakā bhujagā yakṣā ye cānye svargavāsinaḥ <br />
               brahmāṇam agrataḥ kṛtvā śaṃkaraṃ ca narādhipa //
                <span class="ref">NsP_47.12</span></p>
            
            
            <p id="NsP_47.13">
               te yayur hatavikrāntāḥ kṣīrābdhes taṭam uttamam <br />
               tatrārādhya hariṃ devās tasthuḥ prāñjalayas tadā //
                <span class="ref">NsP_47.13</span></p>
            
            
            <p id="NsP_47.14">
               brahmā ca viṣṇum ārādhya gandhapuṣpādibhiḥ śubhaiḥ <br />
               prāñjaliḥ praṇato bhūtvā vāsudevam athāstuvan //
                <span class="ref">NsP_47.14</span></p>
            
            brahmovāca:
            
            <p id="NsP_47.15">
               namaḥ kṣīrābdhivāsāya nāgaparyaṅkaśāyine <br />
               namaḥ śrīkarasaṃspṛṣṭadivyapādāya viṣṇave //
                <span class="ref">NsP_47.15</span></p>
            
            
            <p id="NsP_47.16">
               namas te yoganidrāya yogāntarbhāvitāya ca <br />
               tārkṣyāsanāya devāya govindāya namo namaḥ //
                <span class="ref">NsP_47.16</span></p>
            
            
            <p id="NsP_47.17">
               namaḥ kṣīrābdhikallolaspṛṣṭamātrāya śārṅgiṇe <br />
               namo 'ravindapādāya padmanābhāya viṣṇave //
                <span class="ref">NsP_47.17</span></p>
            
            
            <p id="NsP_47.18">
               bhaktārcitasupādāya namo yogapriyāya vai <br />
               śubhāṅgāya sunetrāya mādhavāya namo namaḥ //
                <span class="ref">NsP_47.18</span></p>
            
            
            <p id="NsP_47.19">
               sukeśāya sunetrāya sulalāṭāya cakriṇe <br />
               suvaktrāya sukarṇāya śrīdharāya namo namaḥ //
                <span class="ref">NsP_47.19</span></p>
            
            
            <p id="NsP_47.20">
               suvakṣase sunābhāya padmanābhāya vai namaḥ <br />
               subhruve cārudehāya cārudantāya śārṅgiṇe //
                <span class="ref">NsP_47.20</span></p>
            
            
            <p id="NsP_47.21">
               cārujaṅghāya divyāya keśavāya namo namaḥ <br />
               sunakhāya suśāntāya suvidyāya gadābhṛte //
                <span class="ref">NsP_47.21</span></p>
            
            
            <p id="NsP_47.22">
               dharmapriyāya devāya vāmanāya namo namaḥ <br />
               asuraghnāya cogrāya rakṣoghnāya namo namaḥ //
                <span class="ref">NsP_47.22</span></p>
            
            
            <p id="NsP_47.23">
               devānām ārtināśāya bhīmakarmakṛte namaḥ <br />
               namas te lokanāthāya rāvaṇāntakṛte namaḥ //
                <span class="ref">NsP_47.23</span></p>
            
            mārkaṇḍeya uvāca:
            
            <p id="NsP_47.24">
               iti stuto hṛṣīkeśas tutoṣa parameṣṭhinā <br />
               svarūpaṃ darśayitvā tu pitāmaham uvāca ha //
                <span class="ref">NsP_47.24</span></p>
            
            
            <p id="NsP_47.25">
               kimarthaṃ tu suraiḥ sārdham āgatas tvaṃ pitāmaha <br />
               yat kāryaṃ brūhi me brahman yadarthaṃ saṃstutas tvayā //
                <span class="ref">NsP_47.25</span></p>
            
            
            <p id="NsP_47.26">
               ityukto devadevena viṣṇunā prabhaviṣṇunā <br />
               sarvadevagaṇaiḥ sārdhaṃ brahmā prāha janārdanam //
                <span class="ref">NsP_47.26</span></p>
            
            brahmovāca:
            
            <p id="NsP_47.27">
               nāśitaṃ tu jagat sarvaṃ rāvaṇena durātmanā <br />
               sendrāḥ parājitās tena bahuśo rakṣasā vibho //
                <span class="ref">NsP_47.27</span></p>
            
            
            <p id="NsP_47.28">
               rākṣasair bhakṣitā martyā yajñāś cāpi vidūṣitāḥ <br />
               devakanyā hṛtās tena balāc chatasahasraśaḥ //
                <span class="ref">NsP_47.28</span></p>
            
            
            <p id="NsP_47.29">
               tvām ṛte puṇḍarīkākṣa rāvaṇasya vadhaṃ prati <br />
               na samarthā yato devās tvam atas tadvadhaṃ kuru //
                <span class="ref">NsP_47.29</span></p>
            
            
            <p id="NsP_47.30">
               ityukto brahmaṇā viṣṇur brahmāṇam idam abravīt <br />
               śṛṇuṣvāvahito brahman yad vadāmi hitaṃ vacaḥ //
                <span class="ref">NsP_47.30</span></p>
            
            
            <p id="NsP_47.31">
               sūryavaṃśodbhavaḥ śrīmān rājāsīd bhuvi vīryavān <br />
               nāmnā daśarathakhyātas tasya putro bhavāmy aham //
                <span class="ref">NsP_47.31</span></p>
            
            
            <p id="NsP_47.32">
               rāvaṇasya vadhārthāya caturdhāṃśena sattama <br />
               svāṃśair vānararūpeṇa sakalā devatāgaṇāḥ //
                <span class="ref">NsP_47.32</span></p>
            
            
            <p id="NsP_47.33">
               vartāyantāṃ viśvakartaḥ syād evaṃ rāvaṇakṣayaḥ <br />
               ityukto devadevena brahmā lokapitāmahaḥ //
                <span class="ref">NsP_47.33</span></p>
            
            
            <p id="NsP_47.34">
               devāś ca te praṇamyātha merupṛṣṭhaṃ tadā yayuḥ <br />
               svāṃśair vānararūpeṇa avateruś ca bhūtale //
                <span class="ref">NsP_47.34</span></p>
            
            
            <p id="NsP_47.35">
               athāputro daśaratho munibhir vedapāragaiḥ <br />
               iṣṭiṃ tu kārayām_asa putraprāptikarīṃ nṛpaḥ //
                <span class="ref">NsP_47.35</span></p>
            
            
            <p id="NsP_47.36">
               tataḥ sauvarṇapātrasthaṃ havir ādāya pāyasam <br />
               vahniḥ kuṇḍāt samuttasthau nūnaṃ devena noditaḥ //
                <span class="ref">NsP_47.36</span></p>
            
            
            <p id="NsP_47.37">
               ādāya munayo mantrāc cakruḥ piṇḍadvayaṃ śubham <br />
               datte kauśalyakaikeyyor dve piṇḍe_2 mantramantrite_2 //
                <span class="ref">NsP_47.37</span></p>
            
            
            <p id="NsP_47.38">
               te piṇḍaprāśane kāle sumitrāyā mahāmate <br />
               piṇḍābhyām alpam alpaṃ tu subhāginyāḥ prayacchataḥ //
                <span class="ref">NsP_47.38</span></p>
            
            
            <p id="NsP_47.39">
               tatas tāḥ prāśayām_asū rājapatnyo yathāvidhi <br />
               piṇḍān devakṛtān prāśya prāpur garbhān aninditān //
                <span class="ref">NsP_47.39</span></p>
            
            
            <p id="NsP_47.40">
               evaṃ viṣṇur daśarathāj jātas tatpatniṣu triṣu <br />
               svāṃśair lokahitāyaiva caturdhā jagatīpate //
                <span class="ref">NsP_47.40</span></p>
            
            
            <p id="NsP_47.41">
               rāmaś ca lakṣmaṇaś caiva bharataḥ śatrughnaiva ca <br />
               jātakarmādikaṃ prāpya saṃskāraṃ munisaṃskṛtam //
                <span class="ref">NsP_47.41</span></p>
            
            
            <p id="NsP_47.42">
               mantrapiṇḍavaśād yogaṃ prāpya cerur yathārbhakāḥ <br />
               rāmaś ca lakṣmaṇaś caiva saha nityaṃ viceratuḥ //
                <span class="ref">NsP_47.42</span></p>
            
            
            <p id="NsP_47.43">
               janmādikṛtasaṃskārau pituḥ prītikarau nṛpa <br />
               vavṛdhāte mahāvīryau śrutiśabdātilakṣaṇau //
                <span class="ref">NsP_47.43</span></p>
            
            
            <p id="NsP_47.44">
               bharataḥ kaikayo rājan bhrātrā saha gṛhe 'vasat <br />
               vedaśāstrāṇi bubudhe śastraśāstraṃ nṛpottama //
                <span class="ref">NsP_47.44</span></p>
            
            
            <p id="NsP_47.45">
               etasminn eva kāle tu viśvāmitro mahātapā <br />
               yāgena yaṣṭum ārebhe vidhinā madhusūdanam //
                <span class="ref">NsP_47.45</span></p>
            
            
            <p id="NsP_47.46">
               sa tu vighnena yāgo 'bhūd rākṣasair bahuśaḥ purā <br />
               netuṃ sa yāgarākṣārthaṃ saṃprāpto rāmalakṣmaṇau //
                <span class="ref">NsP_47.46</span></p>
            
            
            <p id="NsP_47.47">
               viśvāmitro nṛpaśreṣṭha tatpitur mandiraṃ śubham <br />
               daśarathas tu taṃ dṛṣṭvā pratyutthāya mahāmatiḥ //
                <span class="ref">NsP_47.47</span></p>
            
            
            <p id="NsP_47.48">
               arghyapādyādividhina viśvāmitram apūjayat <br />
               sa pūjito muniḥ prāha rājānaṃ rājasaṃmnidhau //
                <span class="ref">NsP_47.48</span></p>
            
            
            <p id="NsP_47.49">
               śṛṇu rājan daśaratha yadartham aham āgataḥ <br />
               tat kāryaṃ nṛpaśārdūla kathayāmi tavāgrataḥ //
                <span class="ref">NsP_47.49</span></p>
            
            
            <p id="NsP_47.50">
               rākṣasair nāśito yāgo bahuśo me durāsadaiḥ <br />
               yajñasya rakṣaṇārthaṃ me dehi tvaṃ rāmalakṣmaṇau //
                <span class="ref">NsP_47.50</span></p>
            
            
            <p id="NsP_47.51">
               rājā daśarathaḥ śrutvā viśvāmitravaco nṛpa <br />
               viṣaṇṇavadano bhūtva viśvāmitram uvāca ha //
                <span class="ref">NsP_47.51</span></p>
            
            
            <p id="NsP_47.52">
               bālābhyāṃ mama putrābhyāṃ kiṃ te kāryaṃ bhaviṣyati <br />
               ahaṃ tvayā sahāgatya śaktyā rakṣāmi te makham //
                <span class="ref">NsP_47.52</span></p>
            
            
            <p id="NsP_47.53">
               rājñas tu vacanaṃ śrutvā rājānaṃ munir abravīt <br />
               rāmo 'pi śaknute nūnaṃ sarvān nāśayituṃ nṛpa //
                <span class="ref">NsP_47.53</span></p>
            
            
            <p id="NsP_47.54">
               rāmeṇaiva hi te śakyā na tvayā rākṣasā nṛpa <br />
               ato me dehi rāmaṃ ca na cintāṃ kartum arhasi //
                <span class="ref">NsP_47.54</span></p>
            
            
            <p id="NsP_47.55">
               ityukto muninā tena viśvāmitreṇa dhīmatā <br />
               tuṣṇīṃ sthitvā kṣaṇaṃ rājā munivaryam uvāca ha //
                <span class="ref">NsP_47.55</span></p>
            
            
            <p id="NsP_47.56">
               yad bravīmi muniśreṣṭha prasannas tvaṃ nibodha me <br />
               rājīvalocanaṃ rāmam ahaṃ dāsye sahānujam //
                <span class="ref">NsP_47.56</span></p>
            
            
            <p id="NsP_47.57">
               kiṃ tv asya jananī brahman adṛṣṭvainaṃ mariṣyati <br />
               ato 'haṃ caturaṅgeṇa balena sahito mune //
                <span class="ref">NsP_47.57</span></p>
            
            
            <p id="NsP_47.58">
               āgatya rākṣasān hanmīty evaṃ me manasi sthitam <br />
               viśvāmitraḥ punaḥ prāha rājānam amitaujasam //
                <span class="ref">NsP_47.58</span></p>
            
            
            <p id="NsP_47.59">
               nājño rāmo nṛpaśreṣṭha sa sarvajñaḥ samaḥ kṣamaḥ <br />
               śeṣanārāyaṇāv etau tava putrau na saṃśayaḥ //
                <span class="ref">NsP_47.59</span></p>
            
            
            <p id="NsP_47.60">
               duṣṭānāṃ nigrahārthāya śiṣṭānāṃ pālanāya ca <br />
               avatīrṇau na saṃdeho gṛhe tava narādhipa //
                <span class="ref">NsP_47.60</span></p>
            
            
            <p id="NsP_47.61">
               na mātrā na tvayā rājan śokaḥ kāryo 'tra cāṇv api <br />
               niḥkṣepe ca mahārāja arpayiṣyāmi te sutau //
                <span class="ref">NsP_47.61</span></p>
            
            
            <p id="NsP_47.62">
               ityukto daśarathas tena viśvāmitreṇa dhīmatā <br />
               tacchāpabhīto manasā nīyatām ity abhāṣata //
                <span class="ref">NsP_47.62</span></p>
            
            
            <p id="NsP_47.63">
               kṛcchrāt pitrā vinirmuktaṃ rāmam ādāya sānujam <br />
               tataḥ siddhāśramaṃ rājan saṃpratasthe sa kauśikaḥ //
                <span class="ref">NsP_47.63</span></p>
            
            
            <p id="NsP_47.64">
               taṃ prasthitam athālokya rājā daśarathas tadā <br />
               anuvrajyābravīd etad vaco daśarathas tadā //
                <span class="ref">NsP_47.64</span></p>
            
            
            <p id="NsP_47.65">
               aputro 'haṃ purā brahman bahubhiḥ kāmyakarmabhiḥ <br />
               muniprasādād adhunā putravān asmi sattama //
                <span class="ref">NsP_47.65</span></p>
            
            
            <p id="NsP_47.66">
               manasā tadviyogaṃ tu na śakṣyāmi viśeṣataḥ <br />
               tvam eva jānāsi mune nītvā śīghraṃ prayaccha me //
                <span class="ref">NsP_47.66</span></p>
            
            
            <p id="NsP_47.67">
               ity evam ukto rājānaṃ viśvāmitro 'bravīt punaḥ <br />
               samāptayajñaś ca punar neṣye rāmaṃ ca lakṣmaṇam //
                <span class="ref">NsP_47.67</span></p>
            
            
            <p id="NsP_47.68">
               satyapūrvaṃ tu dāsyāmi na cintāṃ kartum arhasi <br />
               ityuktaḥ preṣayām_asa rāmaṃ lakṣmaṇasaṃyutam //
                <span class="ref">NsP_47.68</span></p>
            
            
            <p id="NsP_47.69">
               anicchann api rājāsau muniśāpabhayān nṛpaḥ <br />
               viśvāmitras tu tau gṛhya ayodhyāyā yayau śanaiḥ //
                <span class="ref">NsP_47.69</span></p>
            
            
            <p id="NsP_47.70">
               sarayvās tīram āsādya gacchann eva sa kauśikaḥ <br />
               tayoḥ prītyā sa rājendra dve vidye prathamaṃ dadau //
                <span class="ref">NsP_47.70</span></p>
            
            
            <p id="NsP_47.71">
               valām ativalāṃ caiva samantre ca sasaṃgrahe <br />
               kṣutpipāsāpanayane punaś caiva mahāmatiḥ //
                <span class="ref">NsP_47.71</span></p>
            
            
            <p id="NsP_47.72">
               astragrāmam aśeṣaṃ tu śikṣayitvā tu tau tadā <br />
               āśramāni ca divyāni munīnāṃ bhāvitātmanām //
                <span class="ref">NsP_47.72</span></p>
            
            
            <p id="NsP_47.73">
               darśayitvā uṣitvā ca puṇyasthāneṣu sattamaḥ <br />
               gaṅgām uttīrya śoṇasya tīram āsādya paścimam //
                <span class="ref">NsP_47.73</span></p>
            
            
            <p id="NsP_47.74">
               munidhārmikasiddhāṃś ca paśyantau rāmalakṣmaṇau <br />
               ṛṣibhyaś ca varān prāpya tena nītau nṛpātmajau //
                <span class="ref">NsP_47.74</span></p>
            
            
            <p id="NsP_47.75">
               tāṭakāyā vanaṃ ghoraṃ mṛtyor mukham ivāparam <br />
               gate tatra nṛpaśreṣṭha viśvāmitro mahātapāḥ //
                <span class="ref">NsP_47.75</span></p>
            
            
            <p id="NsP_47.77">
               rāmam akliṣṭakarmāṇam idaṃ vacanam abravīt rāma rāma mahābāho tāṭakā nāma rākṣasī <br />
               rāvaṇasya niyogena vasaty asmin mahāvane tayā manuṣyā bahavo muniputrā mṛgās tathā //
                <span class="ref">NsP_47.77</span></p>
            
            
            <p id="NsP_47.78">
               nihatā bhakṣitāś caiva tasmāt tāṃ vadha sattama <br />
               ity evamukto muninā rāmas taṃ munim abravīt //
                <span class="ref">NsP_47.78</span></p>
            
            
            <p id="NsP_47.79">
               kathaṃ hi strīvadhaṃ kuryām aham adya mahāmune <br />
               strīvadhe tu mahāpāpaṃ pravadanti manīṣiṇaḥ //
                <span class="ref">NsP_47.79</span></p>
            
            
            <p id="NsP_47.80">
               iti rāmavacaḥ śrutvā viśvāmitra uvāca tam <br />
               tasyās tu nidhanād rāma janāḥ sarve nirākulāḥ //
                <span class="ref">NsP_47.80</span></p>
            
            
            <p id="NsP_47.81">
               bhavanti satataṃ tasmāt tasyāḥ puṇyaprado vadhaḥ <br />
               ity evaṃ vādini munau viśvāmitre niśācarī //
                <span class="ref">NsP_47.81</span></p>
            
            
            <p id="NsP_47.82">
               āgatā sumahāghorā tāṭakā vivṛtānanā <br />
               muninā prerito rāmas tāṃ dṛṣṭvā vivṛtānanām //
                <span class="ref">NsP_47.82</span></p>
            
            
            <p id="NsP_47.83">
               udyataikabhujayaṣṭim āyatīṃ śroṇilambipuruṣāntramekhalām <br />
               tāṃ vilokya vanitāvadhe ghṛṇāṃ patriṇā saha mumoca rāghavaḥ //
                <span class="ref">NsP_47.83</span></p>
            
            
            <p id="NsP_47.84">
               śaraṃ saṃdhāya vegena tena tasyā uraḥsthalam <br />
               vipāṭitaṃ dvidhā rājan sā papāta mamāra ca //
                <span class="ref">NsP_47.84</span></p>
            
            
            <p id="NsP_47.85">
               ghātayitvā tu tām evaṃ tāv ānīya munis tu tau <br />
               prāpayām_asa taṃ tatra nānāṛṣiniṣevitam //
                <span class="ref">NsP_47.85</span></p>
            
            
            <p id="NsP_47.86">
               nānādrumalatākīrṇaṃ nānāpuṣpopaśobhitam <br />
               nānānirjharatoyāḍhyaṃ vindhyaśailāntarasthitam //
                <span class="ref">NsP_47.86</span></p>
            
            
            <p id="NsP_47.87">
               śākamūlaphalopetaṃ divyaṃ siddhāśramaṃ svakam <br />
               rakṣārthaṃ tāv ubhau sthāpya śikṣayitvā viśeṣataḥ //
                <span class="ref">NsP_47.87</span></p>
            
            
            <p id="NsP_47.88">
               tataś cārabdhavān yāgaṃ viśvāmitro mahātapāḥ <br />
               dīkṣāṃ praviṣṭe ca munau viśvāmitre mahātmani //
                <span class="ref">NsP_47.88</span></p>
            
            
            <p id="NsP_47.89">
               yajñe tu vitate tatra karma kurvanti ṛtvijaḥ <br />
               mārīcaś ca subāhuś ca bahavaś cānyarākṣasāḥ //
                <span class="ref">NsP_47.89</span></p>
            
            
            <p id="NsP_47.90">
               āgatā yāganāśāya rāvaṇena niyojitāḥ <br />
               tān āgatān sa vijñāya rāmaḥ kamalalocanaḥ //
                <span class="ref">NsP_47.90</span></p>
            
            
            <p id="NsP_47.91">
               śareṇa pātayām_asa subāhuṃ dharaṇītale <br />
               asṛkpravāhaṃ varṣantaṃ mārīcaṃ bhallakena tu //
                <span class="ref">NsP_47.91</span></p>
            
            
            <p id="NsP_47.92">
               pratāḍya nītavān abdhiṃ yathā parṇaṃ tu vāyunā <br />
               śeṣāṃs tu hatavān rāmo lakṣmaṇāś ca niśācarān //
                <span class="ref">NsP_47.92</span></p>
            
            
            <p id="NsP_47.93">
               rāmeṇa rakṣitamakho viśvāmitro mahāyaśāḥ <br />
               samāpya yāgaṃ vidhivat pūjayām_asa ṛtvijān //
                <span class="ref">NsP_47.93</span></p>
            
            
            <p id="NsP_47.94">
               sadasyān api saṃpūjya yathārhaṃ ca hy ariṃdama <br />
               rāmaṃ ca lakṣmaṇaṃ caiva pūjayām_asa bhaktitaḥ //
                <span class="ref">NsP_47.94</span></p>
            
            
            <p id="NsP_47.95">
               tato devagaṇas tuṣṭo yajñabhāgena sattama <br />
               vavarṣa puṣpavarṣaṃ tu rāmadevasya mūrdhani //
                <span class="ref">NsP_47.95</span></p>
            
            
            <p id="NsP_47.96">
               nivārya rākṣasabhayaṃ kārayitvā tu tanmakham <br />
               śrutvā nānākathāḥ puṇyā rāmo bhrātṛsamanvitaḥ //
                <span class="ref">NsP_47.96</span></p>
            
            
            <p id="NsP_47.97">
               tena nīto vinītātmā ahalyā yatra tiṣṭhati <br />
               vyabhicārān mahendreṇa bhartrā śaptā hi sā purā //
                <span class="ref">NsP_47.97</span></p>
            
            
            <p id="NsP_47.98">
               pāṣāṇabhūtā rājendra tasya rāmasya darśanāt <br />
               ahalyā muktaśāpā ca jagāma gautamaṃ prati //
                <span class="ref">NsP_47.98</span></p>
            
            
            <p id="NsP_47.99">
               viśvāmitras tatas tatra cintayām_asa vai kṣaṇam <br />
               kṛtadāro mayā neyo rāmaḥ kamalalocanaḥ //
                <span class="ref">NsP_47.99</span></p>
            
            
            <p id="NsP_47.100">
               iti saṃcintya tau gṛhya viśvāmitro mahātapāḥ <br />
               śiṣyaiḥ parivṛto 'nekair jagāma mithilāṃ prati //
                <span class="ref">NsP_47.100</span></p>
            
            
            <p id="NsP_47.101">
               nānādeśād athāyātā janakasya niveśanam <br />
               rājaputrā mahāvīryāḥ pūrvaṃ sītābhikāṅkṣiṇaḥ //
                <span class="ref">NsP_47.101</span></p>
            
            
            <p id="NsP_47.102">
               tān dṛṣṭvā pūjayitvā tu janakaś ca yathārhataḥ <br />
               yat sītāyāḥ samutpannaṃ dhanur māheśvaraṃ mahat //
                <span class="ref">NsP_47.102</span></p>
            
            
            <p id="NsP_47.103">
               arcitaṃ gandhamālābhī ramyaśobhāsamanvite <br />
               raṅge mahati vistīrṇe sthāpayām_asa tad dhanuḥ //
                <span class="ref">NsP_47.103</span></p>
            
            
            <p id="NsP_47.104">
               uvāca ca nṛpān sarvāṃs tadoccair janako nṛpaḥ <br />
               ākarṣaṇād idaṃ yena dhanur bhagnaṃ nṛpātmajāḥ //
                <span class="ref">NsP_47.104</span></p>
            
            
            <p id="NsP_47.105">
               tasyeyaṃ dharmato bhāryā sītā sarvāṅgaśobhanā <br />
               ity evaṃ śrāvite tena janakena mahātmanā //
                <span class="ref">NsP_47.105</span></p>
            
            
            <p id="NsP_47.106">
               kramād ādāya te tat tu sajyīkartum athābhavan <br />
               dhanuṣā tāḍitāḥ sarve kramāt tena mahīpate //
                <span class="ref">NsP_47.106</span></p>
            
            
            <p id="NsP_47.107">
               vidhūya patitā rājan vilajjās tatra pārthivāḥ <br />
               teṣu bhagneṣu janakas tad dhanus tryambakaṃ nṛpa //
                <span class="ref">NsP_47.107</span></p>
            
            
            <p id="NsP_47.108">
               saṃsthāpya sthitavān vīro rāmāgamanakāṅkṣayā <br />
               viśvāmitras tataḥ prāpto mithilādhipater gṛham //
                <span class="ref">NsP_47.108</span></p>
            
            
            <p id="NsP_47.109">
               janako 'pi ca taṃ dṛṣṭvā viśvāmitraṃ gṛhāgatam <br />
               rāmalakṣmaṇasaṃyuktaṃ śiṣyaiś cābhigataṃ tadā //
                <span class="ref">NsP_47.109</span></p>
            
            
            <p id="NsP_47.110">
               taṃ pūjayitvā vidhivat prājñaṃ viprānuyāyinam <br />
               rāmaṃ raghupatiṃ cāpi lāvaṇyādiguṇair yutam //
                <span class="ref">NsP_47.110</span></p>
            
            
            <p id="NsP_47.111">
               śīlācāraguṇopetaṃ lakṣmaṇaṃ ca mahāmatim <br />
               pūjayitvā yathānyāyaṃ janakaḥ prītamānasaḥ //
                <span class="ref">NsP_47.111</span></p>
            
            
            <p id="NsP_47.112">
               hemapīṭhe sukhāsīnaṃ śiṣyaiḥ pūrvāparair vṛtam <br />
               viśvāmitram uvācātha kiṃ kartavyaṃ mayeti saḥ //
                <span class="ref">NsP_47.112</span></p>
            
            mārkaṇḍeya uvāca:
            
            <p id="NsP_47.113">
               iti śrutvā vacas tasya muniḥ prāha mahīpatim <br />
               eṣa rāmo mahārāja viṣṇuḥ sākṣān mahīpatiḥ //
                <span class="ref">NsP_47.113</span></p>
            
            
            <p id="NsP_47.114">
               rakṣārthaṃ viṣṭapānāṃ tu jāto daśarathātmajaḥ <br />
               asmai sītāṃ prayaccha tvaṃ devakanyām iva sthitām //
                <span class="ref">NsP_47.114</span></p>
            
            
            <p id="NsP_47.115">
               asyā vivāhe rājendra dhanurbhaṅgam ūdīritam <br />
               tad ānaya bhavadhanur arcayasva janādhipa //
                <span class="ref">NsP_47.115</span></p>
            
            
            <p id="NsP_47.116">
               tathety uktvā ca rājā hi bhavacāpaṃ tad adbhutam <br />
               anekabhūbhujāṃ bhaṅgi sthāpayām_asa pūrvavat //
                <span class="ref">NsP_47.116</span></p>
            
            
            <p id="NsP_47.117">
               tato daśarathasuto viśvāmitreṇa coditaḥ <br />
               teṣāṃ madhyāt samutthāya rāmaḥ kamalalocanaḥ //
                <span class="ref">NsP_47.117</span></p>
            
            
            <p id="NsP_47.118">
               praṇamya viprān devāṃś ca dhanur ādāya tat tadā <br />
               sajyaṃ kṛtvā mahābāhur jyāghoṣam akarot tadā //
                <span class="ref">NsP_47.118</span></p>
            
            
            <p id="NsP_47.119">
               ākṛṣyamāṇaṃ tu balāt tena bhagnaṃ mahad dhanuḥ <br />
               sītā ca mālam ādāya śubhāṃ rāmasya mūrdhani //
                <span class="ref">NsP_47.119</span></p>
            
            
            <p id="NsP_47.120">
               kṣiptvā saṃvarayām_asa sarvakṣatriyasaṃnidhau <br />
               tatas te kṣatriyāḥ kruddhā rāmam āsādya sarvataḥ //
                <span class="ref">NsP_47.120</span></p>
            
            
            <p id="NsP_47.121">
               mumucuḥ śarajālāni garjayanto mahābalāḥ <br />
               tān nirīkṣya tato rāmo dhanur ādāya vegavān //
                <span class="ref">NsP_47.121</span></p>
            
            
            <p id="NsP_47.122">
               jyāghoṣatalaghoṣeṇa kampayām_asa tān nṛpān <br />
               ciccheda śarajālāni teṣāṃ svāstrai rathāṃs tataḥ //
                <span class="ref">NsP_47.122</span></p>
            
            
            <p id="NsP_47.123">
               dhanūṃṣi ca patākāś ca rāmaś ciccheda līlayā <br />
               saṃnahya svabalaṃ sarvaṃ mithilādhipatis tataḥ //
                <span class="ref">NsP_47.123</span></p>
            
            
            <p id="NsP_47.124">
               jāmātaraṃ raṇe rakṣan pārṣṇigrāho babhūva ha <br />
               lakṣmaṇas ca mahāvīro vidrāvya yudhi tān nṛpān //
                <span class="ref">NsP_47.124</span></p>
            
            
            <p id="NsP_47.125">
               hastyaśvāñ jagṛhe teṣāṃ syandanāni bahūni ca <br />
               vāhanāni parityajya palāyanaparān nṛpān //
                <span class="ref">NsP_47.125</span></p>
            
            
            <p id="NsP_47.126">
               tān nihantuṃ ca dhāvat sa pṛṣṭhato lakṣmaṇas tadā <br />
               mithilādhipatis taṃ ca vārayām_asa kauśikaḥ //
                <span class="ref">NsP_47.126</span></p>
            
            
            <p id="NsP_47.127">
               jitasenaṃ mahāvīraṃ rāmaṃ bhrātrā samanvitam <br />
               ādāya prativeśātha janakaḥ svagṛhaṃ śubham //
                <span class="ref">NsP_47.127</span></p>
            
            
            <p id="NsP_47.128">
               dūtaṃ ca preṣayām_asa tadā daśarathāya saḥ <br />
               śrutvā dūtamukhāt sarvaṃ viditārthaḥ saḥ pārthivaḥ //
                <span class="ref">NsP_47.128</span></p>
            
            
            <p id="NsP_47.129">
               sabhāryaḥ sasutaḥ śrīmān hastyaśvarathavāhanaḥ <br />
               mithilām ājagāmāśu svabalena samanvitaḥ //
                <span class="ref">NsP_47.129</span></p>
            
            
            <p id="NsP_47.130">
               janako 'py asya satkāraṃ kṛtvā svāṃ ca sutāṃ tataḥ <br />
               vidhivat kṛtaśulkāṃ tāṃ dadau rāmāya pārthiva //
                <span class="ref">NsP_47.130</span></p>
            
            
            <p id="NsP_47.131">
               aparāś ca sutās tisro rūpavatyaḥ svalaṃkṛtāḥ <br />
               tribhyas tu lakṣmaṇādibhyaḥ svakanyā vidhivad dadau //
                <span class="ref">NsP_47.131</span></p>
            
            
            <p id="NsP_47.132">
               evaṃ kṛtavivāho 'sau rāmaḥ kamalalocanaḥ <br />
               bhrātṛbhir mātṛbhiḥ sārdhaṃ pitrā balavatā saha //
                <span class="ref">NsP_47.132</span></p>
            
            
            <p id="NsP_47.133">
               dināni katicit tatra sthito vividhabhojanaiḥ <br />
               tato 'yodhyāpurīṃ gantum utsukaṃ sasutaṃ nṛpam <br />
               dṛṣṭvā daśarathaṃ rājā sītāyāḥ pradadau vasu //
                <span class="ref">NsP_47.133</span></p>
            
            
            <p id="NsP_47.134">
               ratnāni divyāni bahūni dattvā rāmāya vastrāṇy atiśobhanāni <br />
               hastyaśvadāsān api karmayogyān dāsījanāṃś ca pravarāḥ striyaś ca //
                <span class="ref">NsP_47.134</span></p>
            
            
            <p id="NsP_47.135">
               sītāṃ suśīlāṃ bahuratnabhūṣitāṃ rathaṃ samāropya sutāṃ surūpām <br />
               vedādighoṣair bahumaṅgalaiś ca saṃpreṣayāṃ āsa sa pārthivo balī //
                <span class="ref">NsP_47.135</span></p>
            
            
            <p id="NsP_47.136">
               preṣayitvā sutāṃ diyāṃ natvā daśarathaṃ nṛpam <br />
               viśvāmitraṃ namaskṛtya janakaḥ saṃnivṛttavān //
                <span class="ref">NsP_47.136</span></p>
            
            
            <p id="NsP_47.137">
               tasya patnyo mahābhāgāḥ śikṣayitvā sutāṃ tadā <br />
               bhartṛbhaktiṃ kuru śubhe śvaśrūṇāṃ śvaśurasya ca //
                <span class="ref">NsP_47.137</span></p>
            
            
            <p id="NsP_47.138">
               śvaśrūṇām arpayitvā tāṃ nivṛttā viviśuḥ puram <br />
               tatas tu rāmaṃ gacchantam ayodhyāṃ prabalānvitam //
                <span class="ref">NsP_47.138</span></p>
            
            
            <p id="NsP_47.139">
               śrutvā paraśurāmo vai panthānaṃ saṃrurodha ha <br />
               taṃ dṛṣṭvā rājapuruṣāḥ sarve te dīnamānasāḥ //
                <span class="ref">NsP_47.139</span></p>
            
            
            <p id="NsP_47.140">
               āsīd daśarathaś cāpi duḥkhaśokapariplutaḥ <br />
               sabhāryaḥ saparīvāro bhārgavasya bhayān nṛpa //
                <span class="ref">NsP_47.140</span></p>
            
            
            <p id="NsP_47.141">
               tato 'bravīj janān sarvān rājānaṃ ca suduḥkhitam <br />
               vasiṣṭhaś corjitatapā brahmacārī mahāmuniḥ //
                <span class="ref">NsP_47.141</span></p>
            
            vasiṣṭha uvāca:
            
            <p id="NsP_47.142">
               yuṣmābhir atra rāmārthaṃ na kāryaṃ duḥkham aṇv api //
                <span class="ref">NsP_47.142</span></p>
            
            
            <p id="NsP_47.143">
               pitrā vā mātṛbhir vāpi anyair bhṛtyajanair api <br />
               ayaṃ hi nṛpate rāma sākṣād viṣṇus tu te gṛhe //
                <span class="ref">NsP_47.143</span></p>
            
            
            <p id="NsP_47.144">
               jagataḥ pālanārthāya janmaprāpto na saṃśayaḥ <br />
               yasya saṃkīrtyaṃ nāmāpi bhavabhītiḥ praṇaśyati //
                <span class="ref">NsP_47.144</span></p>
            
            
            <p id="NsP_47.145">
               brahma mūrtaṃ svayaṃ yatra bhayādes tatra kā kathā <br />
               yatra saṃkīrtyate rāmakathāmātram api prabho //
                <span class="ref">NsP_47.145</span></p>
            
            
            <p id="NsP_47.146">
               nopasargabhayaṃ tatra nākālamaraṇaṃ nṛṇām <br />
               ityukte bhārgavo rāmo rāmam āhāgrataḥ sthitam //
                <span class="ref">NsP_47.146</span></p>
            
            
            <p id="NsP_47.147">
               tyaja tvaṃ rāmasaṃjñāṃ tu mayā vā saṃgaraṃ kuru <br />
               ityukte rāghavaḥ prāha bhārgavaṃ taṃ pathi sthitam //
                <span class="ref">NsP_47.147</span></p>
            
            
            <p id="NsP_47.148">
               rāmasaṃjñāṃ kutas tyakṣye tvayā yotsye sthiro bhava <br />
               ity uktvā taṃ pṛthak sthitvā rāmo rājīvalocanaḥ //
                <span class="ref">NsP_47.148</span></p>
            
            
            <p id="NsP_47.149">
               jyāghoṣam akarod vīro vīrasyaivāgratas tadā <br />
               tataḥ paraśurāmasya dehān niṣkramya vaiṣṇavam //
                <span class="ref">NsP_47.149</span></p>
            
            
            <p id="NsP_47.150">
               paśyatāṃ sarvabhūtānāṃ tejo rāmamukhe 'viśat <br />
               dṛṣṭvā taṃ bhārgavo rāmaḥ prasannavadano 'bravīt //
                <span class="ref">NsP_47.150</span></p>
            
            
            <p id="NsP_47.151">
               rāma rāma mahābāho rāmas tvaṃ nātra saṃśayaḥ <br />
               viṣṇur eva bhavāñ jāto jñāto 'sy adya mayā vibho //
                <span class="ref">NsP_47.151</span></p>
            
            
            <p id="NsP_47.152">
               gaccha vīra yathākāmaṃ devakāryaṃ ca vai kuru <br />
               duṣṭānāṃ nidhanaṃ kṛtvā śiṣṭāṃś ca paripālaya //
                <span class="ref">NsP_47.152</span></p>
            
            
            <p id="NsP_47.153">
               yāhi tvaṃ svecchayā rāma ahaṃ gacche tapovanam <br />
               ity uktvā pūjitas tais tu munibhāvena bhārgavaḥ //
                <span class="ref">NsP_47.153</span></p>
            
            
            <p id="NsP_47.154">
               mahendrādriṃ jagāmātha tapase dhṛtamānasaḥ <br />
               tatas tu jātaharṣās te janā daśarathaś ca ha //
                <span class="ref">NsP_47.154</span></p>
            
            
            <p id="NsP_47.155">
               purīm ayodhyāṃ saṃprāpya rāmeṇa saha pārthivaḥ <br />
               divyaśobhāṃ purīṃ kṛtvā sarvato bhadraśālinīm //
                <span class="ref">NsP_47.155</span></p>
            
            
            <p id="NsP_47.156">
               pratyutthāya tataḥ paurāḥ śaṅkhatūryādibhiḥ svanaiḥ <br />
               viśantaṃ rāmam āgatya kṛtadāraṃ raṇe 'jitam //
                <span class="ref">NsP_47.156</span></p>
            
            
            <p id="NsP_47.157">
               taṃ vīkṣya harṣitāḥ santo viviśus tena vai purīm <br />
               tau dṛṣṭvā sa muniḥ prāptau rāmaṃ lakṣmaṇam antike //
                <span class="ref">NsP_47.157</span></p>
            
            
            <p id="NsP_47.158">
               daśarathāya tatpitre mātṛbhyaś ca viśeṣataḥ <br />
               tau samarpya muniśreṣṭhas tena rājñā ca pūjitaḥ <br />
               viśvāmitraś ca sahasā pratigantuṃ mano dadhe //
                <span class="ref">NsP_47.158</span></p>
            
            
            <p id="NsP_47.159">
               samarpya rāmaṃ sa muniḥ sahānujaṃ sabhāryam agre pitur ekavallabham <br />
               punaḥ punaḥ śrāvya hasan mahāmatir jagāma siddhāśramam evam ātmanaḥ //
                <span class="ref">NsP_47.159</span></p>
            
            
            <p>|| iti śrīnarasiṃhapurāṇe rāmaprādurbhāve saptacatvāriṃśo 'dhyāyaḥ || NarP 47 ||</p>
            
            </div>
         
         <div id="d1e38779">
            mārkaṇḍeya uvāca:
            
            <p id="NsP_48.1">
               kṛtadāro mahātejā rāmaḥ kamalalocanaḥ <br />
               pitre sumahatīṃ prītiṃ janānām upapādayan //
                <span class="ref">NsP_48.1</span></p>
            
            
            <p id="NsP_48.2">
               ayodhyāyāṃ sthito rāmaḥ sarvabhogasamanvitaḥ <br />
               prītyā nandaty ayodhyāyāṃ rāme raghupatau nṛpa //
                <span class="ref">NsP_48.2</span></p>
            
            
            <p id="NsP_48.3">
               bhrātā śatrughnasahito bharato mātulaṃ yayau <br />
               tato daśaratho rājā prasamīkṣya suśobhanam //
                <span class="ref">NsP_48.3</span></p>
            
            
            <p id="NsP_48.4">
               yuvānaṃ balinaṃ yogyaṃ bhūpasiddhyai sutaṃ kavim <br />
               abhiṣicya rājyabhāraṃ rāme saṃsthāpya vaiṣṇavam //
                <span class="ref">NsP_48.4</span></p>
            
            
            <p id="NsP_48.5">
               padaṃ prāptuṃ mahad yatnaṃ kariṣyāmīty acintayat <br />
               saṃcintya tatparo rājā sarvadikṣu samādiśat //
                <span class="ref">NsP_48.5</span></p>
            
            
            <p id="NsP_48.6">
               prājñān bhṛtyān mahīpālān mantrigaṇaś ca tvarānvitaḥ <br />
               rāmābhiṣekadravyāṇi ṛṣiproktāni yāni vai //
                <span class="ref">NsP_48.6</span></p>
            
            
            <p id="NsP_48.7">
               tāni bhṛtyāḥ samāhṛtya śīghram āgantum arhatha <br />
               dūtāmātyāḥ samādeśāt sarvadikṣu narādhipān //
                <span class="ref">NsP_48.7</span></p>
            
            
            <p id="NsP_48.8">
               āhūya tān samāhṛtya śīghram āgantum arhatha <br />
               ayodhyāpuram atyarthaṃ sarvaśobhāsamanvitam //
                <span class="ref">NsP_48.8</span></p>
            
            
            <p id="NsP_48.9">
               janāḥ kuruta sarvatra nṛtyagītādinanditam <br />
               puravāsijanānandaṃ deśavāsimanaḥpriyam //
                <span class="ref">NsP_48.9</span></p>
            
            
            <p id="NsP_48.10">
               rāmābhiṣekaṃ vipulaṃ śvo bhaviṣyati jānatha <br />
               śrutvetthaṃ mantriṇaḥ prāhus taṃ nṛpaṃ praṇipatya ca //
                <span class="ref">NsP_48.10</span></p>
            
            
            <p id="NsP_48.11">
               śobhanaṃ te mataṃ rājan yad idaṃ paribhāṣitam <br />
               rāmābhiṣekam asmākaṃ sarveṣāṃ ca priyaṃkaram //
                <span class="ref">NsP_48.11</span></p>
            
            
            <p id="NsP_48.12">
               ityukto daśarathas tais tān sarvān punar abravīt <br />
               ānīyantāṃ drutaṃ sarve saṃbhārā mama śāsanāt //
                <span class="ref">NsP_48.12</span></p>
            
            
            <p id="NsP_48.13">
               sarvataḥ sārabhūtā ca purī ceyaṃ samantataḥ <br />
               adya śobhānvitā kāryā kartavyaṃ yāgamaṇḍalam //
                <span class="ref">NsP_48.13</span></p>
            
            
            <p id="NsP_48.14">
               ity evamuktā rājñā te mantriṇaḥ śīghrakāriṇaḥ <br />
               tathaiva cakrus te sarve punaḥ punar udīritāḥ //
                <span class="ref">NsP_48.14</span></p>
            
            
            <p id="NsP_48.15">
               prāptaharṣaḥ sa rājā ca śubhaṃ dinam udīkṣayan <br />
               kauśalyā lakṣmaṇaś caiva sumitrā nāgaro janaḥ //
                <span class="ref">NsP_48.15</span></p>
            
            
            <p id="NsP_48.16">
               rāmābhiṣekam ākarṇya mudaṃ prāpyātiharṣitaḥ <br />
               śvaśruśvaśurayoḥ samyak śuśrūṣaṇaparā tu sā //
                <span class="ref">NsP_48.16</span></p>
            
            
            <p id="NsP_48.17">
               mudānvitā sitā sītā bhartur ākarṇya śobhanam <br />
               śvobhāviny abhiṣeke tu rāmasya viditātmanaḥ //
                <span class="ref">NsP_48.17</span></p>
            
            
            <p id="NsP_48.18">
               dāsī tu mantharānāmnī kaikeyyāḥ kubjarūpiṇī <br />
               svāṃ svāminīṃ tu kaikeyīm idaṃ vacanam abravīt //
                <span class="ref">NsP_48.18</span></p>
            
            
            <p id="NsP_48.19">
               śṛṇu rājñi mabhābhāge vacanaṃ mama śobhanam <br />
               tvatpatis tu mahārājas tava nāśāya codyataḥ //
                <span class="ref">NsP_48.19</span></p>
            
            
            <p id="NsP_48.20">
               rāmo 'sau kauśalīputraḥ śvo bhaviṣyati bhūpatiḥ <br />
               vasuvāhanakośādi rājyaṃ ca sakalaṃ śubhe //
                <span class="ref">NsP_48.20</span></p>
            
            
            <p id="NsP_48.21">
               bhaviṣyaty adya rāmasya bharatasya na kiṃcana <br />
               bharato 'pi gato dūraṃ mātulasya gṛhaṃ prati //
                <span class="ref">NsP_48.21</span></p>
            
            
            <p id="NsP_48.22">
               hā kaṣṭaṃ mandabhāgyāsi sāpatnyād duḥkhitā bhṛśam <br />
               saivam ākarṇya kaikeyī kubjām idam athābravīt //
                <span class="ref">NsP_48.22</span></p>
            
            
            <p id="NsP_48.23">
               paśya me dakṣatāṃ kubje adyaiva tvaṃ vicakṣaṇe <br />
               yathā tu sakalaṃ rājyaṃ bharatasya bhaviṣyati //
                <span class="ref">NsP_48.23</span></p>
            
            
            <p id="NsP_48.24">
               rāmasya vanavāsaś ca tathā yatnaṃ karomy aham <br />
               ity uktvā mantharāṃ sā tu unmucya svāṅgabhūṣaṇam //
                <span class="ref">NsP_48.24</span></p>
            
            
            <p id="NsP_48.25">
               vastraṃ puṣpāṇi conmucya sthūlavāsodharābhavat <br />
               nirmālyapuṣpadhṛk kaṣṭā kaśmalāṅgī virūpiṇī //
                <span class="ref">NsP_48.25</span></p>
            
            
            <p id="NsP_48.26">
               bhasmadhūlyādinirdigdhā bhasmadhūlyā tathā śrite <br />
               bhūbhāge śāntadīpe sā saṃdhyākāle suduḥkhitā //
                <span class="ref">NsP_48.26</span></p>
            
            
            <p id="NsP_48.27">
               lalāṭe śvetacailaṃ tu baddhvā suṣvāpa bhāminī <br />
               mantribhiḥ saha kāryāṇi saṃmantrya sakalāni tu //
                <span class="ref">NsP_48.27</span></p>
            
            
            <p id="NsP_48.28">
               puṇyāhaḥsvastimāṅgalyaiḥ sthāpya rāmaṃ tu maṇḍale <br />
               ṛṣibhis tu vasiṣṭhādyaiḥ sārdhaṃ saṃbhāramaṇḍape //
                <span class="ref">NsP_48.28</span></p>
            
            
            <p id="NsP_48.29">
               vṛddhijāgaraṇīyaiś ca sarvatas tūryanādite <br />
               gītanṛtyasamakīrṇe śaṅkhakāhalaniḥsvanaiḥ //
                <span class="ref">NsP_48.29</span></p>
            
            
            <p id="NsP_48.30">
               svayaṃ daśarathas tatra sthitvā pratyāgataḥ punaḥ <br />
               kaikeyyā veśmano dvāraṃ jaradbhiḥ parirakṣitam //
                <span class="ref">NsP_48.30</span></p>
            
            
            <p id="NsP_48.31">
               rāmābhiṣekaṃ kaikeyīṃ vaktukāmaḥ sa pārthivaḥ <br />
               kaikeyībhavanaṃ vīkṣya sāndhakāram athābravīt //
                <span class="ref">NsP_48.31</span></p>
            
            
            <p id="NsP_48.32">
               andhakāram idaṃ kasmād adya te mandire priye <br />
               rāmābhiṣekaṃ harṣāya antyajā api menire //
                <span class="ref">NsP_48.32</span></p>
            
            
            <p id="NsP_48.33">
               gṛhālaṃkaraṇaṃ kurvanty adya lokā manoharam <br />
               tvayādya na kṛtaṃ kasmād ity uktvā ca mahīpatiḥ //
                <span class="ref">NsP_48.33</span></p>
            
            
            <p id="NsP_48.34">
               jvālayitvā gṛhe dīpān praviveśa gṛhaṃ nṛpaḥ <br />
               aśobhanāṅgīṃ kaikeyīṃ svapatnīṃ patitāṃ bhuvi //
                <span class="ref">NsP_48.34</span></p>
            
            
            <p id="NsP_48.35">
               dṛṣṭvā daśarathaḥ prāha tasyāḥ priyam idaṃ tv iti <br />
               āśliṣyotthāya tāṃ rājā śṛṇu me paramaṃ vacaḥ //
                <span class="ref">NsP_48.35</span></p>
            
            
            <p id="NsP_48.36">
               svamātur adhikāṃ nityaṃ yas te bhaktiṃ karoti vai <br />
               tasyābhiṣekaṃ rāmasya śvo bhaviṣyati śobhane //
                <span class="ref">NsP_48.36</span></p>
            
            
            <p id="NsP_48.37">
               ityuktā pārthivenāpi kiṃcin novāca sā śubhā <br />
               muñcantī dīrgham uṣṇaṃ ca roṣocchvāsaṃ muhur muhuḥ //
                <span class="ref">NsP_48.37</span></p>
            
            
            <p id="NsP_48.38">
               tasthāv āśliṣya hastābhyāṃ pārthivaḥ prāha roṣitām <br />
               kiṃ te kaikeyi duḥkhasya kāraṇaṃ vada śobhane //
                <span class="ref">NsP_48.38</span></p>
            
            
            <p id="NsP_48.39">
               vastrābharaṇaratnādi yad yad icchasi śobhane <br />
               tat tvaṃ gṛhṇīṣva niḥśaṅkaṃ bhāṇḍārāt sukhinī bhava //
                <span class="ref">NsP_48.39</span></p>
            
            
            <p id="NsP_48.40">
               bhāṇḍāreṇa mama śubhe śvo 'rthasiddhir bhaviṣyati <br />
               yadābhiṣekaṃ saṃprāpte rāme rājīvalocane //
                <span class="ref">NsP_48.40</span></p>
            
            
            <p id="NsP_48.41">
               bhāṇḍāgārasya me dvāraṃ mayā muktaṃ nirargalam <br />
               bhaviṣyati punaḥ pūrṇaṃ rāme rājyaṃ praśāsati //
                <span class="ref">NsP_48.41</span></p>
            
            
            <p id="NsP_48.42">
               bahu mānaya rāmasya abhiṣekaṃ mahātmanaḥ <br />
               ityuktā rājavaryeṇa kaikeyī pāpalakṣaṇā //
                <span class="ref">NsP_48.42</span></p>
            
            
            <p id="NsP_48.43">
               kumatir nirghṛṇā duṣṭā kubjayā śikṣitābravīt <br />
               rājānaṃ svapatiṃ vākyaṃ krūram atyantaniṣṭhuram //
                <span class="ref">NsP_48.43</span></p>
            
            
            <p id="NsP_48.44">
               ratnādi sakalaṃ yat te tan mamaiva na saṃśayaḥ <br />
               devāsuramahāyuddhe prītyā yan me varadvayam //
                <span class="ref">NsP_48.44</span></p>
            
            
            <p id="NsP_48.45">
               purā dattaṃ tvayā rājaṃs tad idānīṃ prayaccha me <br />
               ityuktaḥ pārthivaḥ prāha kaikeyīm aśubhāṃ tadā //
                <span class="ref">NsP_48.45</span></p>
            
            
            <p id="NsP_48.46">
               adattam apy ahaṃ dāsye tava nānyasya vā śubhe <br />
               kiṃ me pratiśrutaṃ pūrvaṃ dattam eva mayā tava //
                <span class="ref">NsP_48.46</span></p>
            
            
            <p id="NsP_48.47">
               śubhāṅgī bhava kalyāṇi tyaja kopam anarthakam <br />
               rāmābhiṣekajaṃ harṣaṃ bhajottiṣṭha sukhī bhava //
                <span class="ref">NsP_48.47</span></p>
            
            
            <p id="NsP_48.48">
               ityuktā rājavaryeṇa kaikeyī kalahapriyā <br />
               uvāca paruṣaṃ vākyaṃ rājño maraṇakāraṇam //
                <span class="ref">NsP_48.48</span></p>
            
            
            <p id="NsP_48.49">
               varadvayaṃ pūrvadattaṃ yadi dāsyasi me vibho <br />
               śvobhūte gacchatu vanaṃ rāmo 'yaṃ kośalātmajaḥ //
                <span class="ref">NsP_48.49</span></p>
            
            
            <p id="NsP_48.50">
               dvādaśābdaṃ nivasatu tvadvākyād daṇḍake vane <br />
               abhiṣekaṃ ca rājyaṃ ca bharatasya bhaviṣyati //
                <span class="ref">NsP_48.50</span></p>
            
            
            <p id="NsP_48.51">
               ity ākarṇya sa kaikeyyā vacanaṃ ghoram apriyam <br />
               papāta bhuvi niḥsaṃjño rājā sāpi vibhūṣitā //
                <span class="ref">NsP_48.51</span></p>
            
            
            <p id="NsP_48.52">
               rātriśeṣaṃ nayitvā tu prabhāte sā mudāvatī <br />
               dūtaṃ sumantram āhaivaṃ rāma ānīyatām iti //
                <span class="ref">NsP_48.52</span></p>
            
            
            <p id="NsP_48.53">
               rāmas tu kṛtapuṇyāhaḥ kṛtasvastyayano dvijaiḥ <br />
               yāgamaṇḍapamadhyasthaḥ śaṅkhatūryaravānvitaḥ //
                <span class="ref">NsP_48.53</span></p>
            
            
            <p id="NsP_48.54">
               tam āsādya tato dūtaḥ praṇipatya puraḥsthitaḥ <br />
               rāma rāma mahābāho ājñāpayati te pitā //
                <span class="ref">NsP_48.54</span></p>
            
            
            <p id="NsP_48.55">
               drutam uttiṣṭha gaccha tvaṃ yatra tiṣṭhati te pitā <br />
               ityuktas tena dūtena śīghram utthāya rāghavaḥ //
                <span class="ref">NsP_48.55</span></p>
            
            
            <p id="NsP_48.56">
               anujñāpya dvijān prāptaḥ kaikeyyā bhavanaṃ prati <br />
               praviśantaṃ gṛhaṃ rāmaṃ kaikeyī prāha nirghṛṇā //
                <span class="ref">NsP_48.56</span></p>
            
            
            <p id="NsP_48.57">
               pitus tava mataṃ vatsa idaṃ te prabravīmy aham <br />
               vane vasa mahābāho gatvā tvaṃ dvādaśābdakam //
                <span class="ref">NsP_48.57</span></p>
            
            
            <p id="NsP_48.58">
               adyaiva gamyatāṃ vīra tapase dhṛtamānasaḥ <br />
               na cintyam anyathā vatsa ādarāt kuru me vacaḥ //
                <span class="ref">NsP_48.58</span></p>
            
            
            <p id="NsP_48.59">
               etac chrutvā pitur vākyaṃ rāmaḥ kamalalocanaḥ <br />
               tathety ājñāṃ gṛhītvāsau namaskṛtya ca tāv ubhau //
                <span class="ref">NsP_48.59</span></p>
            
            
            <p id="NsP_48.60">
               niṣkramya tadgṛhād rāmo dhanur ādāya veśmataḥ <br />
               kauśalyāṃ ca namaskṛtya sumitrāṃ gantum udyataḥ //
                <span class="ref">NsP_48.60</span></p>
            
            
            <p id="NsP_48.61">
               tac chrutvā tu tataḥ paurā duḥkhaśokapariplutāḥ <br />
               vivyathuś cātha saumitriḥ kaikeyīṃ prati roṣitaḥ //
                <span class="ref">NsP_48.61</span></p>
            
            
            <p id="NsP_48.62">
               tatas taṃ rāghavo dṛṣṭvā lakṣmaṇaṃ raktalocanam <br />
               vārayām_asa dharmajño dharmavāgbhir mahāmatiḥ //
                <span class="ref">NsP_48.62</span></p>
            
            
            <p id="NsP_48.63">
               tatas tu tatra ye vṛddhās tān praṇamya munīṃś ca saḥ <br />
               rāmo rathaṃ khinnasūtaṃ prasthānāyāruroha vai //
                <span class="ref">NsP_48.63</span></p>
            
            
            <p id="NsP_48.64">
               ātmīyaṃ sakalaṃ dravyaṃ brāhmaṇebhyo nṛpātmajaḥ <br />
               śraddhayā parayā dattvā vastrāṇi vividhāni ca //
                <span class="ref">NsP_48.64</span></p>
            
            
            <p id="NsP_48.65">
               tisraḥ śvaśrūḥ samāmantrya śvaśuraṃ ca visaṃjñitam <br />
               muñcantam aśrudhārāṇi netrayoḥ śokajāni ca //
                <span class="ref">NsP_48.65</span></p>
            
            
            <p id="NsP_48.66">
               paśyatī sarvataḥ sītā cāruroha tathā ratham <br />
               ratham āruhya gacchantaṃ sītayā saha rāghavam //
                <span class="ref">NsP_48.66</span></p>
            
            
            <p id="NsP_48.67">
               dṛṣṭvā sumitrā vacanaṃ lakṣmaṇaṃ cāha duḥkhitā <br />
               rāmaṃ daśarathaṃ viddhi māṃ viddhi janakātmajām //
                <span class="ref">NsP_48.67</span></p>
            
            
            <p id="NsP_48.68">
               ayodhyām aṭavīṃ viddhi vraja tābhyāṃ guṇākara <br />
               mātraivamukto dharmātmā stanakṣīrārdradehayā //
                <span class="ref">NsP_48.68</span></p>
            
            
            <p id="NsP_48.69">
               tāṃ natvā cāruyānaṃ tam āruroha sa lakṣmaṇaḥ <br />
               gacchato lakṣmaṇo bhrātā sītā caiva pativratā //
                <span class="ref">NsP_48.69</span></p>
            
            
            <p id="NsP_48.70">
               rāmasya pṛṣṭhato yātau purād dhīrau mahāmate <br />
               vidhicchinnābhiṣekaṃ taṃ rāmaṃ rājīvalocanam //
                <span class="ref">NsP_48.70</span></p>
            
            
            <p id="NsP_48.71">
               ayodhyāyā viniṣkrāntam anuyātāḥ purohitāḥ <br />
               mantriṇaḥ pauramukhyāś ca duḥkhena mahatānvitāḥ //
                <span class="ref">NsP_48.71</span></p>
            
            
            <p id="NsP_48.72">
               taṃ ca prāpya hi gacchantaṃ rāmam ūcur idaṃ vacaḥ <br />
               rāma rāma mahābāho gantuṃ nārhasi śobhana //
                <span class="ref">NsP_48.72</span></p>
            
            
            <p id="NsP_48.73">
               rājann atra nivartasva vihāyāsmān kva gacchasi <br />
               ityukto rāghavas tais tu tān uvāca dṛḍhavrataḥ //
                <span class="ref">NsP_48.73</span></p>
            
            
            <p id="NsP_48.74">
               gacchadhvaṃ mantriṇaḥ paurā gacchadhvaṃ ca purodhasaḥ <br />
               pitrādeśaṃ mayā kāryam abhiyāsyāmi vai vanam //
                <span class="ref">NsP_48.74</span></p>
            
            
            <p id="NsP_48.75">
               dvādaśābdaṃ vrataṃ caitan nītvāhaṃ daṇḍake vane <br />
               āgacchāmi pituḥ pādaṃ mātṝṇāṃ draṣṭum añjasā //
                <span class="ref">NsP_48.75</span></p>
            
            
            <p id="NsP_48.76">
               ity uktvā tāñ jagāmātha rāmaḥ satyaparāyaṇaḥ <br />
               taṃ gacchantaṃ punar yātāḥ pṛṣṭhato duḥkhitā janāḥ //
                <span class="ref">NsP_48.76</span></p>
            
            
            <p id="NsP_48.77">
               punaḥ prāha sa kākutstho gacchadhvaṃ nagarīm imām <br />
               mātṝś ca pitaraṃ caiva śatrughnaṃ nagarīm imām //
                <span class="ref">NsP_48.77</span></p>
            
            
            <p id="NsP_48.78">
               prajāḥ samastās tatrasthā rājyaṃ bharatam eva ca <br />
               pālayadhvaṃ mahābhāgās tapase yāmy ahaṃ vanam //
                <span class="ref">NsP_48.78</span></p>
            
            
            <p id="NsP_48.79">
               atha lakṣmaṇam āhedaṃ vacanaṃ rāghavas tadā <br />
               sītām arpaya rājānaṃ janakaṃ mithileśvaram //
                <span class="ref">NsP_48.79</span></p>
            
            
            <p id="NsP_48.80">
               pitṛmātṛvaśe tiṣṭha gaccha lakṣmaṇa yāmy aham <br />
               ityuktaḥ prāha dharmātmā lakṣmaṇo bhrātṛvatsalaḥ //
                <span class="ref">NsP_48.80</span></p>
            
            
            <p id="NsP_48.81">
               maivam ājñāpaya vibho mām adya karuṇākara <br />
               gantum icchasi yatra tvam avaśyaṃ tatra yāmy aham //
                <span class="ref">NsP_48.81</span></p>
            
            
            <p id="NsP_48.82">
               ityukto lakṣmaṇenāsau sītāṃ tām āha rāghavaḥ <br />
               sīte gaccha mamādeśāt pitaraṃ prati śobhane //
                <span class="ref">NsP_48.82</span></p>
            
            
            <p id="NsP_48.83">
               sumitrāyā gṛhe cāpi kauśalyāyāḥ sumadhyame <br />
               nivartasva hi tāvat tvaṃ yāvad āgamanaṃ mama //
                <span class="ref">NsP_48.83</span></p>
            
            
            <p id="NsP_48.84">
               ityuktā rāghavenāpi sītā prāha kṛtāñjaliḥ <br />
               yatra gatvā vane vāsaṃ tvaṃ karoṣi mahābhuja //
                <span class="ref">NsP_48.84</span></p>
            
            
            <p id="NsP_48.85">
               tatra gatvā tvayā sārdhaṃ vasāmy aham ariṃdama <br />
               viyogaṃ no sahe rājaṃs tvayā satyavatā kvacit //
                <span class="ref">NsP_48.85</span></p>
            
            
            <p id="NsP_48.86">
               atas tvāṃ prārthayiṣyāmi dayāṃ kuru mama prabho <br />
               gantum icchasi yatra tvam avaśyaṃ tatra yāmy aham //
                <span class="ref">NsP_48.86</span></p>
            
            
            <p id="NsP_48.87">
               nānāyānair upagatāñ janān vīkṣya sa pṛṣṭhataḥ <br />
               yoṣitāṃ ca gaṇān rāmo vārayām_asa dharmavit //
                <span class="ref">NsP_48.87</span></p>
            
            
            <p id="NsP_48.88">
               nivṛttya sthīyatāṃ svairam ayodhyāyāṃ janāḥ striyaḥ <br />
               gatvāhaṃ daṇḍakāraṇyaṃ tapase dhṛtamānasaḥ //
                <span class="ref">NsP_48.88</span></p>
            
            
            <p id="NsP_48.89">
               katipayābdād āyāsye nānyathā satyam īritam <br />
               lakṣmaṇena saha bhrātrā vaidehyā ca svabhāryayā //
                <span class="ref">NsP_48.89</span></p>
            
            
            <p id="NsP_48.90">
               janān nivartya rāmo 'sau jagāma ca guhāśramam <br />
               guhas tu rāmabhakto 'sau svabhāvād eva vaiṣṇavaḥ //
                <span class="ref">NsP_48.90</span></p>
            
            
            <p id="NsP_48.91">
               kṛtāñjalipuṭo bhūtvā kiṃ kartavyam iti sthitaḥ <br />
               mahatā tapasaānītā guruṇā yā hi vaḥ purā //
                <span class="ref">NsP_48.91</span></p>
            
            
            <p id="NsP_48.92">
               bhāgīrathena yā bhūmiṃ sarvapāpaharā śubhā <br />
               nānāmunijanair juṣṭā kūrmamatsyasamākulā //
                <span class="ref">NsP_48.92</span></p>
            
            
            <p id="NsP_48.93">
               gaṅgā tuṅgormimālāḍhyā sphaṭikābhajalāvahā <br />
               guhopanītanāvā tu tāṃ gaṅgāṃ sa mahādyutiḥ //
                <span class="ref">NsP_48.93</span></p>
            
            
            <p id="NsP_48.94">
               uttīrya bhagavān rāmo bharadvājāśramaṃ subham <br />
               prayāge tu tatas tasmin snātvā tīrthe yathāvidhi //
                <span class="ref">NsP_48.94</span></p>
            
            
            <p id="NsP_48.95">
               lakṣmaṇena saha bhrātrā rāghavaḥ sītayā saha <br />
               bharadvājāśrame tatra viśrāntas tena pūjitaḥ //
                <span class="ref">NsP_48.95</span></p>
            
            
            <p id="NsP_48.96">
               tataḥ prabhāte vimale tam anujñāpya rāghavaḥ <br />
               bharadvājoktamārgeṇa citrakūṭaṃ śanair yayau //
                <span class="ref">NsP_48.96</span></p>
            
            
            <p id="NsP_48.97">
               nānādrumalatākīrṇaṃ puṇyatīrtham anuttamam <br />
               tāpasaṃ veṣam āsthāya jahnukanyām atītya vai //
                <span class="ref">NsP_48.97</span></p>
            
            
            <p id="NsP_48.98">
               gate rāme sabhārye tu saha bhrātrā sasārathau <br />
               ayodhyām avasan bhūpa naṣṭasobhāṃ suduḥkhitāḥ //
                <span class="ref">NsP_48.98</span></p>
            
            
            <p id="NsP_48.99">
               naṣṭasaṃjño daśarathaḥ śrutvā vacanam apriyam <br />
               rāmapravāsajananaṃ kaikeyyā mukhaniḥsṛtam //
                <span class="ref">NsP_48.99</span></p>
            
            
            <p id="NsP_48.100">
               labdhasaṃjñaḥ kṣaṇād rājā rāma rāmeti cukruśe <br />
               kaikeyy uvāca bhūpālaṃ bharataṃ cābhiṣecaya //
                <span class="ref">NsP_48.100</span></p>
            
            
            <p id="NsP_48.101">
               sītālakṣmaṇasaṃyukto rāmacandro vanaṃ gataḥ <br />
               putraśokābhisaṃtapto rājā daśarathas tadā //
                <span class="ref">NsP_48.101</span></p>
            
            
            <p id="NsP_48.102">
               vihāya dehaṃ duḥkhena devalokaṃ gatas tadā <br />
               tatas tasya mahāpuryyām ayodhyāyām ariṃdama //
                <span class="ref">NsP_48.102</span></p>
            
            
            <p id="NsP_48.103">
               rurudur duḥkhaśokārtā janāḥ sarve ca yoṣitaḥ <br />
               kauśalyā ca sumitrā ca kaikeyī kaṣṭakāriṇī //
                <span class="ref">NsP_48.103</span></p>
            
            
            <p id="NsP_48.104">
               parivārya mṛtaṃ tatra rurudus tāḥ patiṃ tataḥ <br />
               tataḥ purohitas tatra vasiṣṭhaḥ sarvadharmavit //
                <span class="ref">NsP_48.104</span></p>
            
            
            <p id="NsP_48.105">
               tailadroṇyāṃ vinikṣipya mṛtaṃ rajakalevaram <br />
               dūtaṃ vai preṣayām_asa sahamantrigaṇaiḥ sthitaḥ //
                <span class="ref">NsP_48.105</span></p>
            
            
            <p id="NsP_48.106">
               sa gatvā yatra bharataḥ śatrughnena saha sthitaḥ <br />
               tatra prāpya tathā vārtā saṃnivartya nṛpātmajau //
                <span class="ref">NsP_48.106</span></p>
            
            
            <p id="NsP_48.107">
               tāv ānīya tataḥ śīghram ayodhyāṃ punar āgataḥ <br />
               krūrāṇi dṛṣṭvā bharato nimittāni ca vai pathi //
                <span class="ref">NsP_48.107</span></p>
            
            
            <p id="NsP_48.108">
               viparītaṃ tv ayodhyāyām iti mene sa pārthivaḥ <br />
               niḥśobhāṃ nirgataśrīkāṃ duḥkhaśokānvitāṃ purīm //
                <span class="ref">NsP_48.108</span></p>
            
            
            <p id="NsP_48.109">
               kaikeyyagnivinirdagdhām ayodhyāṃ praviveśa saḥ <br />
               duḥkhānvitā janāḥ sarve tau dṛṣṭvā rurudur bhṛśam //
                <span class="ref">NsP_48.109</span></p>
            
            
            <p id="NsP_48.110">
               hā tāta rāma hā sīte lakṣmaṇeti punaḥ punaḥ <br />
               ruroda bharatas tatra śatrughnaś ca suduḥkhitaḥ //
                <span class="ref">NsP_48.110</span></p>
            
            
            <p id="NsP_48.111">
               kaikeyyās tatkṣaṇāc chrutvā cukrodha bharatas tadā <br />
               duṣṭā tvaṃ duṣṭacittā ca yayā rāmaḥ pravāsitaḥ //
                <span class="ref">NsP_48.111</span></p>
            
            
            <p id="NsP_48.112">
               lakṣmaṇena saha bhrātrā rāghavaḥ sītayā vanam <br />
               sāhasaṃ kiṃ kṛtaṃ duṣṭe tvayā sadyo 'lpabhāgyayā //
                <span class="ref">NsP_48.112</span></p>
            
            
            <p id="NsP_48.113">
               udvāsya sītayā rāmaṃ lakṣmaṇena mahātmanā <br />
               mamaiva putraṃ rājānaṃ karotv iti matis tava //
                <span class="ref">NsP_48.113</span></p>
            
            
            <p id="NsP_48.114">
               duṣṭāyā naṣṭabhāgyāyāḥ putro 'haṃ bhāgyavarjitaḥ <br />
               bhrātrā rāmeṇa rahito nāhaṃ rājyaṃ karomi vai //
                <span class="ref">NsP_48.114</span></p>
            
            
            <p id="NsP_48.115">
               yatra rāmo naravyāghraḥ padmapatrāyatekṣaṇaḥ <br />
               dharmajño sarvaśāstrajño matimān bandhuvatsalaḥ //
                <span class="ref">NsP_48.115</span></p>
            
            
            <p id="NsP_48.116">
               sītā ca yatra vaidehī niyamavratacāriṇī <br />
               pativratā mahābhāgā sarvalakṣaṇasaṃyutā //
                <span class="ref">NsP_48.116</span></p>
            
            
            <p id="NsP_48.117">
               lakṣmaṇaś ca mahāvīryo guṇavān bhrātṛvatsalaḥ <br />
               tatra yāsyāmi kaikeyi mahat pāpaṃ tvayā kṛtam //
                <span class="ref">NsP_48.117</span></p>
            
            
            <p id="NsP_48.118">
               rāma eva mama bhrātā jyeṣṭho matimatāṃ varaḥ <br />
               sa eva rājā duṣṭātme bhṛtyo 'haṃ tasya vai sadā //
                <span class="ref">NsP_48.118</span></p>
            
            
            <p id="NsP_48.119">
               ity uktvā mātaraṃ tatra ruroda bhṛśaduḥkhitaḥ <br />
               hā rājan pṛthivīpāla māṃ vihāya suduḥkhitam //
                <span class="ref">NsP_48.119</span></p>
            
            
            <p id="NsP_48.120">
               kva gato 'sy adya vai tāta kiṃ karomīha tad vada <br />
               bhrātā pitrā samaḥ kvāste jyeṣṭho me karunākaraḥ //
                <span class="ref">NsP_48.120</span></p>
            
            
            <p id="NsP_48.121">
               sītā ca mātṛtulyā me kva gato lakṣmaṇaś ca ha <br />
               ity evaṃ vilapantaṃ taṃ bharataṃ mantribhiḥ saha //
                <span class="ref">NsP_48.121</span></p>
            
            
            <p id="NsP_48.122">
               vasiṣṭho bhagavān āha kālakarmavibhāgavit <br />
               uttiṣṭhottiṣṭha vatsa tvaṃ na śokaṃ kartum arhasi //
                <span class="ref">NsP_48.122</span></p>
            
            
            <p id="NsP_48.123">
               karmakālavaśād eva pitā te svargam āsthitaḥ <br />
               tasya saṃskārakāryāṇi karmāṇi kuru śobhana //
                <span class="ref">NsP_48.123</span></p>
            
            
            <p id="NsP_48.124">
               rāmo 'pi duṣṭanāśāya śiṣṭānāṃ pālanāya ca <br />
               avatīrṇo jagatsvāmī svāṃśena bhuvi mādhavaḥ //
                <span class="ref">NsP_48.124</span></p>
            
            
            <p id="NsP_48.125">
               prāyas tatrāsti rāmeṇa kartavyaṃ lakṣmaṇena ca <br />
               yatrāsau bhagavān vīraḥ karmaṇā tena coditaḥ //
                <span class="ref">NsP_48.125</span></p>
            
            
            <p id="NsP_48.126">
               tat kṛtvā punar āyāti rāmaḥ kamalalocanaḥ <br />
               ityukto bharatas tena vasiṣṭhena mahātmanā //
                <span class="ref">NsP_48.126</span></p>
            
            
            <p id="NsP_48.127">
               saṃskāraṃ lambhayām_asa vidhidṛṣṭena karmaṇā <br />
               agnihotrāgninā dagdhvā pitur dehaṃ vidhānataḥ //
                <span class="ref">NsP_48.127</span></p>
            
            
            <p id="NsP_48.128">
               snātvā sarayvāḥ salile kṛtvā tasyodakakriyām <br />
               śatrughnena saha śrīmān mātṛbhir bāndhavaiḥ saha //
                <span class="ref">NsP_48.128</span></p>
            
            
            <p id="NsP_48.129">
               tasyaurdhvadehikaṃ kṛtvā mantriṇā mantrināyakaḥ <br />
               hastyaśvarathapattībhiḥ saha prāyān mahāmatiḥ //
                <span class="ref">NsP_48.129</span></p>
            
            
            <p id="NsP_48.130">
               bharato rāmam anveṣṭuṃ rāmamārgeṇa sattamaḥ <br />
               tam āyāntaṃ mahāsenaṃ rāmasyānuvirodhinam //
                <span class="ref">NsP_48.130</span></p>
            
            
            <p id="NsP_48.131">
               matvā taṃ bharataṃ śatruṃ rāmabhakto guhas tadā <br />
               svaṃ sainyaṃ vartulaṃ kṛtvā saṃnaddhaḥ kavacī rathī //
                <span class="ref">NsP_48.131</span></p>
            
            
            <p id="NsP_48.132">
               mahābalaparīvāro rurodha bharataṃ pathi //
                <span class="ref">NsP_48.132</span></p>
            
            
            <p id="NsP_48.133">
               sabhrātṛkaṃ sabhāryaṃ me rāmaṃ svāminam uttamam <br />
               prāpayas tvaṃ vanaṃ duṣṭa sāṃprataṃ hantum icchasi //
                <span class="ref">NsP_48.133</span></p>
            
            
            <p id="NsP_48.134">
               gamiṣyasi durātmaṃs tvaṃ senayā saha durmate <br />
               ityukto bharatas tatra guhena nṛpanandanaḥ //
                <span class="ref">NsP_48.134</span></p>
            
            
            <p id="NsP_48.135">
               tam uvāca vinītātmā rāmāyātha kṛtāñjaliḥ <br />
               yathā tvaṃ rāmabhakto 'si tathāham api bhaktimān //
                <span class="ref">NsP_48.135</span></p>
            
            
            <p id="NsP_48.136">
               proṣite mayi kaikeyyā kṛtam etan mahāmate <br />
               rāmasyānayanārthāya vrajāmy adya mahāmate //
                <span class="ref">NsP_48.136</span></p>
            
            
            <p id="NsP_48.137">
               satyapūrvaṃ gamiṣyāmi panthānaṃ dehi me guha <br />
               iti viśvāsam ānīya jāhnavīṃ tena tāritaḥ //
                <span class="ref">NsP_48.137</span></p>
            
            
            <p id="NsP_48.138">
               naukāvṛndair anekais tu snātvāsau jāhnavījale <br />
               bharadvājāśramaṃ prāpto bharatas taṃ mahāmunim //
                <span class="ref">NsP_48.138</span></p>
            
            
            <p id="NsP_48.139">
               praṇamya śirasā tasmai yathāvṛttam uvāca ha <br />
               bharadvājo 'pi taṃ prāha kālena kṛtam īdṛśam //
                <span class="ref">NsP_48.139</span></p>
            
            
            <p id="NsP_48.140">
               duḥkhaṃ na tāvat kartavyaṃ rāmārthe 'pi tvayādhunā <br />
               vartate citrakūṭe 'sau rāmaḥ satyaparākramaḥ //
                <span class="ref">NsP_48.140</span></p>
            
            
            <p id="NsP_48.141">
               tvayi tatra gate vāpi prāyo 'sau nāgamiṣyati <br />
               tathāpi tatra gaccha tvaṃ yas asau vakti tat kuru //
                <span class="ref">NsP_48.141</span></p>
            
            
            <p id="NsP_48.142">
               rāmas tu sītayā sārdhaṃ vanakhaṇḍe sthitaḥ śubhe <br />
               lakṣmaṇas tu mahāvīryo duṣṭālokanatatparaḥ //
                <span class="ref">NsP_48.142</span></p>
            
            
            <p id="NsP_48.143">
               ityukto bharatas tatra bhāradvājena dhīmatā <br />
               uttīrya yamunāṃ yātaś citrakūṭaṃ mahān agam //
                <span class="ref">NsP_48.143</span></p>
            
            
            <p id="NsP_48.144">
               sthito 'sau dṛṣṭavān dūrāt sadhūlīṃ cottarāṃ diśam <br />
               rāmāya kathayitvāsa tadādeśāt tu lakṣmaṇaḥ //
                <span class="ref">NsP_48.144</span></p>
            
            
            <p id="NsP_48.145">
               vṛkṣam āruhya medhāvī vīkṣamāṇaḥ prayatnataḥ <br />
               sa tato dṛṣṭavān hṛṣṭām āyāntīṃ mahatīṃ camūm //
                <span class="ref">NsP_48.145</span></p>
            
            
            <p id="NsP_48.146">
               hastyaśvarathasaṃyuktāṃ dṛṣṭvā rāmam athābravīt <br />
               he bhrātas tvaṃ mahābāho sītāpārśve sthiro bhava //
                <span class="ref">NsP_48.146</span></p>
            
            
            <p id="NsP_48.147">
               bhūpo 'sti balavān kaścid *dhastyaśvarathapattibhiḥ <br />
               ity ākarṇya vacas tasya lakṣmaṇasya mahātmanaḥ //
                <span class="ref">NsP_48.147</span></p>
            
            
            <p id="NsP_48.148">
               rāmas tam abravīd vīro vīraṃ satyaparākramaḥ <br />
               prāyeṇa bharato 'smākaṃ draṣṭum āyāti lakṣmaṇa //
                <span class="ref">NsP_48.148</span></p>
            
            
            <p id="NsP_48.149">
               ity evaṃ vadatas tasya rāmasya viditātmanaḥ <br />
               ārāt saṃsthāpya senāṃ tāṃ bharato vinayānvitaḥ //
                <span class="ref">NsP_48.149</span></p>
            
            
            <p id="NsP_48.150">
               brāhmaṇair mantribhiḥ sārdhaṃ rudann āgatya pādayoḥ <br />
               rāmasya nipapātātha vaidehyā lakṣmaṇasya ca //
                <span class="ref">NsP_48.150</span></p>
            
            
            <p id="NsP_48.151">
               mantriṇo mātṛvargaś ca snigdhabandhusuhṛjjanāḥ <br />
               parivārya tato rāmaṃ ruruduḥ śokakātarāḥ //
                <span class="ref">NsP_48.151</span></p>
            
            
            <p id="NsP_48.152">
               svaryātaṃ pitaraṃ jñātvā tato rāmo mahāmatiḥ <br />
               lakṣmaṇena saha bhrātrā vaidehyātha samanvitaḥ //
                <span class="ref">NsP_48.152</span></p>
            
            
            <p id="NsP_48.153">
               snātvā malāpahe tīrthe dattvā ca salilāñ jalim <br />
               mātrādīn abhivādyātha rāmo duḥkhasamanvitaḥ //
                <span class="ref">NsP_48.153</span></p>
            
            
            <p id="NsP_48.154">
               uvāca bharataṃ rājan duḥkhena mahatānvitam <br />
               ayodhyāṃ gaccha bharata itaḥ śīghraṃ mahāmate //
                <span class="ref">NsP_48.154</span></p>
            
            
            <p id="NsP_48.155">
               rājñā vihīnāṃ nagarīṃ anāthāṃ paripālaya <br />
               ityukto bharato prāha rāmaṃ rājīvalocanam //
                <span class="ref">NsP_48.155</span></p>
            
            
            <p id="NsP_48.156">
               tvām ṛte puruṣavyāghra na yāsye 'ham ito dhruvam <br />
               yatra tvaṃ tatra yāsyāmi vaidehī lakṣmaṇo yathā //
                <span class="ref">NsP_48.156</span></p>
            
            
            <p id="NsP_48.157">
               ity ākarṇya punaḥ prāha bharataṃ purataḥ sthitam <br />
               nṛṇāṃ pitṛsamo jyeṣṭhaḥ svadharmam anuvartinām //
                <span class="ref">NsP_48.157</span></p>
            
            
            <p id="NsP_48.158">
               yathā na laṅghyaṃ vacanaṃ mayā pitṛmukheritam <br />
               tathā tvayā na laṅghyaṃ syād vacanaṃ mama sattama //
                <span class="ref">NsP_48.158</span></p>
            
            
            <p id="NsP_48.159">
               matsamīpād ito gatvā prajās tvaṃ paripālaya <br />
               dvādaśābdikam etan me vrataṃ pitṛmukheritam //
                <span class="ref">NsP_48.159</span></p>
            
            
            <p id="NsP_48.160">
               tad araṇye caritvā tu āgamisyāmi te 'ntikam <br />
               gaccha tiṣṭha mamādeśe na duḥkhaṃ kartum arhasi //
                <span class="ref">NsP_48.160</span></p>
            
            
            <p id="NsP_48.161">
               ityukto bharataḥ prāha bāṣpaparyākulekṣaṇaḥ <br />
               yathā pitā tathā tvaṃ me nātra karyā vicāraṇā //
                <span class="ref">NsP_48.161</span></p>
            
            
            <p id="NsP_48.162">
               tavādeśān mayā kāryaṃ dehi tvaṃ pāduke_2 mama <br />
               nandigrāme vasiṣye 'haṃ pāduke_2 dvādaśābdikam //
                <span class="ref">NsP_48.162</span></p>
            
            
            <p id="NsP_48.163">
               tvadveṣam eva madveṣaṃ tvadvrataṃ me mahāvratam <br />
               tvaṃ dvādaśābdikād ūrdhvaṃ yadi nāyāsi sattama //
                <span class="ref">NsP_48.163</span></p>
            
            
            <p id="NsP_48.164">
               tato havir yathā cāgnau pradhakṣyāmi kalevaram <br />
               ity evaṃ śapathaṃ kṛtvā bharato hi suduḥkhitaḥ //
                <span class="ref">NsP_48.164</span></p>
            
            
            <p id="NsP_48.165">
               bahu pradakṣiṇaṃ kṛtvā namaskṛtya ca rāghavam <br />
               pāduke_2 śirasā sthāpya bharataḥ prasthitaḥ śanaiḥ //
                <span class="ref">NsP_48.165</span></p>
            
            
            <p id="NsP_48.166">
               sa kurvan bhrātur ādeśaṃ nandigrāme sthito vaśī <br />
               tapasvī niyatāhāraḥ śākamūlaphalāśanaḥ //
                <span class="ref">NsP_48.166</span></p>
            
            
            <p id="NsP_48.167">
               jaṭākalāpaṃ śirasā ca bibhrat tvacaś ca vārkṣīḥ kila vanyabhojī <br />
               rāmasya vākyādarato hṛdi sthitaṃ babhāra bhūbhāram aninditātmā //
                <span class="ref">NsP_48.167</span></p>
            
            
            <p>|| iti śrīnarasiṃhapurāṇe śrīrāmaprādurbhāve aṣṭacatvāriṃśo 'dhyāyaḥ || NarP 48 ||</p>
            
            </div>
         
         <div id="d1e41979">
            mārkaṇḍeya uvāca:
            
            <p id="NsP_49.1">
               gate 'tha bharate tasmin rāmaḥ kamalalocanaḥ <br />
               lakṣmaṇena saha bhrātrā bhāryayā sītayā saha //
                <span class="ref">NsP_49.1</span></p>
            
            
            <p id="NsP_49.2">
               śākamūlaphalāhāro vicacāra mahāvane <br />
               kadācil lakṣmaṇam ṛte rāmadevaḥ pratāpavān //
                <span class="ref">NsP_49.2</span></p>
            
            
            <p id="NsP_49.3">
               citrakūṭavanoddeśe vaidehyutsaṅgam āśritaḥ <br />
               suṣvāpa sa muhūrtaṃ tu tataḥ kāko durātmavān //
                <span class="ref">NsP_49.3</span></p>
            
            
            <p id="NsP_49.4">
               sītābhimukham abhyetya vidadāra stanāntaram <br />
               vidārya vṛkṣam āruhya sthito 'sau vāyasādhamaḥ //
                <span class="ref">NsP_49.4</span></p>
            
            
            <p id="NsP_49.5">
               tataḥ prabuddho rāmo 'sau dṛṣṭvā raktaṃ stanāntare <br />
               śokāviṣṭāṃ tu sītāṃ tām uvāca kamalekṣaṇaḥ //
                <span class="ref">NsP_49.5</span></p>
            
            
            <p id="NsP_49.6">
               vada stanāntare bhadre tava raktasya kāraṇam <br />
               ityuktā sā ca taṃ prāha bhartāraṃ vinayānvitā //
                <span class="ref">NsP_49.6</span></p>
            
            
            <p id="NsP_49.7">
               paśya rājendra vṛkṣāgre vāyasaṃ duṣṭaceṣṭitam <br />
               anenaiva kṛtaṃ karma supte tvayi mahāmate //
                <span class="ref">NsP_49.7</span></p>
            
            
            <p id="NsP_49.8">
               rāmo 'pi dṛṣṭavān kākaṃ tasmin krodham athākarot <br />
               iṣīkāstraṃ samādhaya brahmāstreṇābhimantritam //
                <span class="ref">NsP_49.8</span></p>
            
            
            <p id="NsP_49.9">
               kākam uddiśya cikṣepa so 'py adhāvad bhayānvitaḥ <br />
               sa tv indrasya suto rājann indralokaṃ viveśa ha //
                <span class="ref">NsP_49.9</span></p>
            
            
            <p id="NsP_49.10">
               rāmāstraṃ prajvalad dīptaṃ tasyānu praviveśa vai <br />
               viditārthaś ca devendro devaiḥ saha samanvitaḥ //
                <span class="ref">NsP_49.10</span></p>
            
            
            <p id="NsP_49.11">
               niṣkrāmayac ca taṃ duṣṭaṃ rāghavasyāpakāriṇam <br />
               tato 'sau sarvadevais tu devalokād bahiḥ kṛtaḥ //
                <span class="ref">NsP_49.11</span></p>
            
            
            <p id="NsP_49.12">
               punaḥ so 'py apatad rāmaṃ rājānaṃ śaraṇaṃ gataḥ <br />
               pāhi rāma mahābāho ajñānād apakāriṇam //
                <span class="ref">NsP_49.12</span></p>
            
            
            <p id="NsP_49.13">
               iti bruvantaṃ taṃ prāha rāmaḥ kamalalocanaḥ <br />
               amoghaṃ ca mamaivāstram aṅgam ekaṃ prayaccha vai //
                <span class="ref">NsP_49.13</span></p>
            
            
            <p id="NsP_49.14">
               tato jīvasi duṣṭa tvam apakāro mahān kṛtaḥ <br />
               ityukto 'sau svakaṃ netram ekam astrāya dattavān //
                <span class="ref">NsP_49.14</span></p>
            
            
            <p id="NsP_49.15">
               astraṃ tannetram ekaṃ tu bhasmīkṛtya samāyayau <br />
               tataḥ prabhṛti kākānāṃ sarveṣām ekanetratā //
                <span class="ref">NsP_49.15</span></p>
            
            
            <p id="NsP_49.16">
               cakṣuṣaikena paśyanti hetunā tena pārthiva <br />
               uṣitvā tatra suciraṃ citrakūṭe sa rāghavaḥ //
                <span class="ref">NsP_49.16</span></p>
            
            
            <p id="NsP_49.17">
               jagāma daṇḍakāraṇyaṃ nānāmuniniṣevitam <br />
               sabhrātṛkaḥ sabhāryaś ca tāpasaṃ veṣam āsthitaḥ //
                <span class="ref">NsP_49.17</span></p>
            
            
            <p id="NsP_49.18">
               dhanuḥparvasupāṇiśca seṣudhiś ca mahābalaḥ <br />
               tato dadarśa tatrasthān ambubhakṣān mahāmunīn //
                <span class="ref">NsP_49.18</span></p>
            
            
            <p id="NsP_49.19">
               aśmakuṭṭān anekāṃś ca dantolūkhalinas tathā <br />
               pañcāgnimadhyagān anyān anyān ugratapaś carān //
                <span class="ref">NsP_49.19</span></p>
            
            
            <p id="NsP_49.20">
               tān dṛṣṭvā praṇipatyoccai rāmas taiś cābhinanditaḥ <br />
               tato 'khilaṃ vanaṃ dṛṣṭvā rāmaḥ sākṣāj janārdanaḥ //
                <span class="ref">NsP_49.20</span></p>
            
            
            <p id="NsP_49.21">
               bhrātṛbhāryāsahāyaś ca saṃpratasthe mahāmatiḥ <br />
               darśayitvā tu sītāyai vanaṃ kusumitaṃ śubham //
                <span class="ref">NsP_49.21</span></p>
            
            
            <p id="NsP_49.22">
               nānāścaryasamāyuktaṃ śanair gacchan sa dṛṣṭavān <br />
               kṛṣṇāṅgaṃ raktanetraṃ tu sthūlaśailasamānakam //
                <span class="ref">NsP_49.22</span></p>
            
            
            <p id="NsP_49.23">
               śubhradaṃṣṭraṃ mahābāhuṃ saṃdhyāghanaśiroruham <br />
               meghasvanaṃ sāparādhaṃ śaraṃ saṃdhāya rāghavaḥ //
                <span class="ref">NsP_49.23</span></p>
            
            
            <p id="NsP_49.24">
               vivyādha rākṣasaṃ krodhāl lakṣmaṇena saha prabhuḥ <br />
               anyair avadhyaṃ hatvā taṃ girigarte mahātanum //
                <span class="ref">NsP_49.24</span></p>
            
            
            <p id="NsP_49.25">
               śilābhiś chādya gatavāñ śarabhaṅgāśramaṃ tataḥ <br />
               taṃ natvā tatra viśramya tatkathātuṣṭamānasaḥ //
                <span class="ref">NsP_49.25</span></p>
            
            
            <p id="NsP_49.26">
               tīkṣṇāśramam upāgamya dṛṣṭavāṃs taṃ mahāmunim <br />
               tenādiṣṭena mārgeṇa gatvāgastyaṃ dadarśa ha //
                <span class="ref">NsP_49.26</span></p>
            
            
            <p id="NsP_49.27">
               khaḍgaṃ tu vimalaṃ tasmād avāpa raghunandanaḥ <br />
               iṣudhi cākṣayaśaraṃ cāpaṃ caiva tu vaiṣṇavam //
                <span class="ref">NsP_49.27</span></p>
            
            
            <p id="NsP_49.28">
               tato 'gastyāśramād rāmo bhrātṛbhāryāsamanvitaḥ <br />
               godāvaryāḥ samīpe tu pañcavaṭyām uvāsa saḥ //
                <span class="ref">NsP_49.28</span></p>
            
            
            <p id="NsP_49.29">
               tato jaṭāyur abhyetya rāmaṃ kamalalocanam <br />
               natvā svakulam ākhyāya sthitavān gṛdhranāyakaḥ //
                <span class="ref">NsP_49.29</span></p>
            
            
            <p id="NsP_49.30">
               rāmo 'pi tatra taṃ dṛṣṭvā ātmavṛttaṃ viśeṣataḥ <br />
               kathayitvā tu taṃ prāha sītāṃ rakṣa mahāmate //
                <span class="ref">NsP_49.30</span></p>
            
            
            <p id="NsP_49.31">
               ityukto 'sau jaṭāyus tu rāmam āliṅgya sādaram <br />
               kāryārthaṃ tu gate rāme bhrātrā saha vanāntaram //
                <span class="ref">NsP_49.31</span></p>
            
            
            <p id="NsP_49.32">
               ahaṃ rakṣyāmi te bhāryāṃ sthīyatām atra śobhana <br />
               ity uktvā gatavān rāmaṃ gṛdhrarājaḥ svam āśramam //
                <span class="ref">NsP_49.32</span></p>
            
            
            <p id="NsP_49.33">
               samīpe dakṣiṇe bhāge nānāpakṣiniṣevite <br />
               vasantaṃ rāghavaṃ tatra sītayā saha sundaram //
                <span class="ref">NsP_49.33</span></p>
            
            
            <p id="NsP_49.34">
               manmathākārasadṛśaṃ kathayantaṃ mahākathāḥ <br />
               kṛtvā māyāmayaṃ rūpaṃ lāvaṇyaguṇasaṃyutam //
                <span class="ref">NsP_49.34</span></p>
            
            
            <p id="NsP_49.35">
               madanākrāntahṛdayā kadācid rāvaṇānujā <br />
               gāyantī susvaraṃ gītaṃ śanair āgatya rākṣasī //
                <span class="ref">NsP_49.35</span></p>
            
            
            <p id="NsP_49.36">
               dadarśa rāmam āsīnaṃ kānane sītayā saha <br />
               atha śūrpaṇakhā ghorā māyārūpadharā śubhā //
                <span class="ref">NsP_49.36</span></p>
            
            
            <p id="NsP_49.37">
               niḥśaṅkā duṣṭacittā sā rāghavaṃ pratyabhāṣata <br />
               bhaja māṃ kānta kalyāṇīṃ bhajantīṃ kāminīm iha //
                <span class="ref">NsP_49.37</span></p>
            
            
            <p id="NsP_49.38">
               bhajamānāṃ tyajed yas tu tasya doṣo mahān bhavet <br />
               ityuktaḥ śūrpaṇakhayā rāmas tām āha pārthivaḥ //
                <span class="ref">NsP_49.38</span></p>
            
            
            <p id="NsP_49.39">
               kalatravān ahaṃ bāle kanīyāṃsaṃ bhajasva me <br />
               iti śrutvā tataḥ prāha rākṣasī kāmarūpiṇī //
                <span class="ref">NsP_49.39</span></p>
            
            
            <p id="NsP_49.40">
               atīva nipuṇā cāhaṃ ratikarmaṇi rāghava <br />
               tyaktvainām anabhijñāṃ tvaṃ sītāṃ māṃ bhaja śobhanam //
                <span class="ref">NsP_49.40</span></p>
            
            
            <p id="NsP_49.41">
               ity ākarṇya vacaḥ prāha rāmas tāṃ dharmatatparaḥ <br />
               parastriyaṃ na gacche 'haṃ tvam ito gaccha lakṣmaṇam //
                <span class="ref">NsP_49.41</span></p>
            
            
            <p id="NsP_49.42">
               tasya nātra vane bhāryā tvām asau saṃgrahīṣyati <br />
               ityuktā sā punaḥ prāha rāmaṃ rājīvalocanam //
                <span class="ref">NsP_49.42</span></p>
            
            
            <p id="NsP_49.43">
               yathā syāl lakṣmaṇo bhartā tathā tvaṃ dehi patrakam <br />
               tathaivam uktvā matimān rāmaḥ kamalalocanaḥ //
                <span class="ref">NsP_49.43</span></p>
            
            
            <p id="NsP_49.44">
               chindhy asyā nāsikām iti moktavyā nātra saṃśayaḥ <br />
               iti rāmo mahārājo likhya patraṃ pradattavān //
                <span class="ref">NsP_49.44</span></p>
            
            
            <p id="NsP_49.45">
               sā gṛhītvā tu tatpatraṃ gatvā tasmān mudānvitā <br />
               gatvā dattavatī tadval lakṣmaṇāya mahātmane //
                <span class="ref">NsP_49.45</span></p>
            
            
            <p id="NsP_49.46">
               tāṃ dṛṣṭvā lakṣmaṇaḥ prāha rākṣasīṃ kāmarūpiṇīm <br />
               na laṅghyaṃ raghavavaco mayā tiṣṭhātmakaśmale //
                <span class="ref">NsP_49.46</span></p>
            
            
            <p id="NsP_49.47">
               tāṃ pragṛhya tataḥ khaḍgam udyamya vimalaṃ sudhīḥ <br />
               tena tatkarṇanāsāṃ tu viccheda tilakāṇḍavat //
                <span class="ref">NsP_49.47</span></p>
            
            
            <p id="NsP_49.48">
               chinnanāsā tataḥ sā tu ruroda bhṛśaduḥkhitā <br />
               hā daśāsya mama bhrātaḥ sarvadevavimardaka //
                <span class="ref">NsP_49.48</span></p>
            
            
            <p id="NsP_49.49">
               hā kaṣṭaṃ kumbhakarṇādyā-yātā me cāpadā parā <br />
               hā hā kaṣṭaṃ guṇanidhe vibhīṣaṇa mahāmate //
                <span class="ref">NsP_49.49</span></p>
            
            
            <p id="NsP_49.50">
               ity evam ārtā rudatī sā gatvā kharadūṣaṇau <br />
               triśirasaṃ ca sā dṛṣṭvā nivedyātmaparābhavam //
                <span class="ref">NsP_49.50</span></p>
            
            
            <p id="NsP_49.51">
               rāmam āha janasthāne bhrātrā saha mahābalam <br />
               jñātvā te rāghavaṃ kruddhāḥ preṣayām_asur ūrjitān //
                <span class="ref">NsP_49.51</span></p>
            
            
            <p id="NsP_49.52">
               caturdaśasahasrāṇi rākṣasānāṃ balīyasām <br />
               agre nijagmus tenaiva rakṣasāṃ nāyakās trayaḥ //
                <span class="ref">NsP_49.52</span></p>
            
            
            <p id="NsP_49.53">
               rāvaṇena niyuktās te puraiva tu mahābalāḥ <br />
               mahābalaparīvārā janasthānam upāgatāḥ //
                <span class="ref">NsP_49.53</span></p>
            
            
            <p id="NsP_49.54">
               krodhena mahatāviṣṭā dṛṣṭvā tāṃ chinnanāsikām <br />
               rudatīm aśrudigdhāṅgīṃ bhaginīṃ rāvaṇasya tu //
                <span class="ref">NsP_49.54</span></p>
            
            
            <p id="NsP_49.55">
               rāmo 'pi tadbalaṃ dṛṣṭvā rākṣasānāṃ balīyasām <br />
               saṃsthāpya lakṣmaṇaṃ tatra sītāyā rakṣaṇaṃ prati //
                <span class="ref">NsP_49.55</span></p>
            
            
            <p id="NsP_49.56">
               gatvā tu prahitais tatra rākṣasair baladarpitaiḥ <br />
               caturdaśasahasraṃ tu rākṣasānāṃ mahābalam //
                <span class="ref">NsP_49.56</span></p>
            
            
            <p id="NsP_49.57">
               kṣaṇena nihataṃ tena śarair agniśikhopamaiḥ <br />
               kharaś ca nihatas tena dūṣaṇaś ca mahābalaḥ //
                <span class="ref">NsP_49.57</span></p>
            
            
            <p id="NsP_49.58">
               triśirāś ca mahāroṣād raṇe rāmeṇa pātitaḥ <br />
               hatvā tān rākṣasān duṣṭān rāmaś cāśramam āviśat //
                <span class="ref">NsP_49.58</span></p>
            
            
            <p id="NsP_49.59">
               śūrpaṇakhā ca rudatī rāvaṇāntikam āgatā <br />
               chinnanāsāṃ ca tāṃ dṛṣṭvā rāvaṇo bhaginīṃ tadā //
                <span class="ref">NsP_49.59</span></p>
            
            
            <p id="NsP_49.60">
               mārīcaṃ prāha durbuddhiḥ sītāharaṇakarmaṇi <br />
               puṣpakeṇa vimānena gatvāhaṃ tvaṃ ca mātula //
                <span class="ref">NsP_49.60</span></p>
            
            
            <p id="NsP_49.61">
               janasthānasamīpe tu sthitvā tatra mamājñayā <br />
               sauvarṇamṛgarūpaṃ tvam āsthāya tu śanaiḥ śanaiḥ //
                <span class="ref">NsP_49.61</span></p>
            
            
            <p id="NsP_49.62">
               gaccha tvaṃ tatra kāryārthaṃ yatra sītā vyavasthitā <br />
               dṛṣṭvā sā mṛgapotaṃ tvāṃ sauvarṇaṃ tvayi mātula //
                <span class="ref">NsP_49.62</span></p>
            
            
            <p id="NsP_49.63">
               spṛhāṃ kariṣyate rāmaṃ preṣayiṣyati bandhane <br />
               tadvākyāt tatra gachantaṃ dhāvasva gahane vane //
                <span class="ref">NsP_49.63</span></p>
            
            
            <p id="NsP_49.64">
               lakṣmaṇasyāpakarṣārthaṃ vaktavyaṃ vāgudīraṇam <br />
               tataḥ puṣpakam āruhya māyārūpeṇa cāpy aham //
                <span class="ref">NsP_49.64</span></p>
            
            
            <p id="NsP_49.65">
               tāṃ sītām aham āneṣye tasyām āsaktamānasaḥ <br />
               tvam api svecchayā paścād āgamiṣyasi śobhana //
                <span class="ref">NsP_49.65</span></p>
            
            
            <p id="NsP_49.66">
               ityukte rāvaṇenātha mārīco vākyam abravīt <br />
               tvam eva gaccha pāpiṣṭha nāhaṃ gacchāmi tatra vai //
                <span class="ref">NsP_49.66</span></p>
            
            
            <p id="NsP_49.67">
               puraivānena rāmeṇa vyathito 'haṃ muner makhe <br />
               ityuktavati mārīce rāvaṇaḥ krodhamūrcchitaḥ //
                <span class="ref">NsP_49.67</span></p>
            
            
            <p id="NsP_49.68">
               mārīcaṃ hantum ārebhe mārīco 'py āha rāvaṇam <br />
               tava hastavadhād vīra rāmeṇa maraṇaṃ varam //
                <span class="ref">NsP_49.68</span></p>
            
            
            <p id="NsP_49.69">
               ahaṃ gamiṣyāmi tatra yatra tvaṃ netum icchasi <br />
               atha puṣpakam āruhya janasthānam upāgataḥ //
                <span class="ref">NsP_49.69</span></p>
            
            
            <p id="NsP_49.70">
               mārīcas tatra sauvarṇaṃ mṛgam āsthāya cāgrataḥ <br />
               jagāma yatra sā sītā vartate janakātmajā //
                <span class="ref">NsP_49.70</span></p>
            
            
            <p id="NsP_49.71">
               sauvarṇaṃ mṛgapotaṃ tu dṛṣṭvā sītā yaśasvinī <br />
               bhāvikarmavaśād rāmam uvāca patim ātmanaḥ //
                <span class="ref">NsP_49.71</span></p>
            
            
            <p id="NsP_49.72">
               gṛhītvā dehi sauvarṇaṃ mṛgapotaṃ nṛpātmaja <br />
               ayodhāyāṃ tu madgehe krīḍanārtham idaṃ mama //
                <span class="ref">NsP_49.72</span></p>
            
            
            <p id="NsP_49.73">
               tayaivam ukto rāmas tu lakṣmaṇaṃ sthāpya tatra vai <br />
               rakṣaṇārthaṃ tu sītāyā gato 'sau mṛgapṛṣṭhatah //
                <span class="ref">NsP_49.73</span></p>
            
            
            <p id="NsP_49.74">
               rāmeṇa cānuyāto 'sau abhyadhāvad vane mṛgaḥ <br />
               tataḥ sareṇa vivyādha rāmas taṃ mṛgapotakam //
                <span class="ref">NsP_49.74</span></p>
            
            
            <p id="NsP_49.75">
               hā lakṣmaṇeti coktvāsau nipapāta mahītale <br />
               mārīcaḥ parvatākāras tena naṣṭo babhūva saḥ //
                <span class="ref">NsP_49.75</span></p>
            
            
            <p id="NsP_49.76">
               ākarṇya rudataḥ śabdaṃ sītā lakṣmaṇam abravīt <br />
               gaccha lakṣmaṇa putra tvaṃ yatrāyaṃ śabda utthitaḥ //
                <span class="ref">NsP_49.76</span></p>
            
            
            <p id="NsP_49.77">
               bhrātur jyeṣṭhasya tat tvaṃ vai rudataḥ śrūyate dhvaniḥ <br />
               prāyo rāmasya saṃdehaṃ lakṣaye 'ham mahātmanaḥ //
                <span class="ref">NsP_49.77</span></p>
            
            
            <p id="NsP_49.78">
               ityuktaḥ sa tathā prāha lakṣmaṇas tām aninditām <br />
               na hi rāmasya saṃdeho na bhayaṃ vidyate kvacit //
                <span class="ref">NsP_49.78</span></p>
            
            
            <p id="NsP_49.79">
               iti bruvānaṃ taṃ sītā bhāvikarmabalād bhṛtam <br />
               lakṣmaṇaṃ prāha vaidehī viruddhavacanaṃ tadā //
                <span class="ref">NsP_49.79</span></p>
            
            
            <p id="NsP_49.80">
               mṛte rāme tu mām icchann atas tvaṃ na gamiṣyasi <br />
               ityuktaḥ sa vinītātmā asahann apriyaṃ vacaḥ //
                <span class="ref">NsP_49.80</span></p>
            
            
            <p id="NsP_49.81">
               jagāma rāmam anveṣṭuṃ tadā pārthivanandanaḥ <br />
               saṃnyāsaveṣam āsthāya rāvaṇo 'pi durātmavān //
                <span class="ref">NsP_49.81</span></p>
            
            
            <p id="NsP_49.82">
               sa sītāpārśvam āsādya vacanaṃ cedam uktavān <br />
               āgato bharataḥ śrīmān ayodhyāyā mahāmatiḥ //
                <span class="ref">NsP_49.82</span></p>
            
            
            <p id="NsP_49.83">
               rāmeṇa saha saṃbhāṣya sthitavāṃs tatra kānane <br />
               māṃ ca preṣitavān rāmo vimānam idam āruha //
                <span class="ref">NsP_49.83</span></p>
            
            
            <p id="NsP_49.84">
               ayodhyāṃ yāti rāmas tu bharatena prasāditaḥ <br />
               mṛgabālaṃ tu vaidehi krīḍārthaṃ te gṛhītavān //
                <span class="ref">NsP_49.84</span></p>
            
            
            <p id="NsP_49.85">
               kleśitāsi mahāraṇye bahukālaṃ tvam īdṛśam <br />
               saṃprāptarājyas te bhartā rāmaḥ sa rucirānanaḥ //
                <span class="ref">NsP_49.85</span></p>
            
            
            <p id="NsP_49.86">
               lakṣmaṇaś ca vinītātmā vimānam idam āruha <br />
               ityuktā sā tathā gatvā nītā tena mahātmanā //
                <span class="ref">NsP_49.86</span></p>
            
            
            <p id="NsP_49.87">
               āruroha vimānaṃ tu chadmanā preritā satī <br />
               taj jagāma tataḥ śīghraṃ vimānaṃ dakṣiṇāṃ diśam //
                <span class="ref">NsP_49.87</span></p>
            
            
            <p id="NsP_49.88">
               tataḥ sītā suduḥkhārtā vilalāpa suduḥkhitā <br />
               vimāne khe 'pi rodantyāś cakre sparśaṃ na rākṣasaḥ //
                <span class="ref">NsP_49.88</span></p>
            
            
            <p id="NsP_49.89">
               rāvaṇaḥ svena rūpeṇa babhūvātha mahātanuḥ <br />
               daśagrīvaṃ mahākāyaṃ dṛṣṭvā sītā suduḥkhitā //
                <span class="ref">NsP_49.89</span></p>
            
            
            <p id="NsP_49.90">
               hā rāma vañcitādyāhaṃ kenāpi cchadmarūpiṇā <br />
               rakṣasā ghorarūpeṇa trāyasveti bhayārditā //
                <span class="ref">NsP_49.90</span></p>
            
            
            <p id="NsP_49.91">
               he lakṣmaṇa mahābāho māṃ hi duṣṭena rakṣasā <br />
               drutam āgatya rakṣasva nīyamānām athākulām //
                <span class="ref">NsP_49.91</span></p>
            
            
            <p id="NsP_49.92">
               evaṃ pralapamānāyāḥ sītāyās tan mahat svanam <br />
               ākarṇya gṛdhrarājas tu jaṭāyus tatra cāgataḥ //
                <span class="ref">NsP_49.92</span></p>
            
            
            <p id="NsP_49.93">
               tiṣṭha rāvaṇa duṣṭātman muñca muñcātra maithilīm <br />
               ity uktvā yuyudhe tena jaṭāyus tatra vīryavān //
                <span class="ref">NsP_49.93</span></p>
            
            
            <p id="NsP_49.94">
               pakṣābhyāṃ tāḍayām_asa jaṭāyus tasya vakṣasi <br />
               tāḍayantaṃ tu taṃ matvā balavān iti rāvaṇaḥ //
                <span class="ref">NsP_49.94</span></p>
            
            
            <p id="NsP_49.95">
               tuṇḍacañcuprahārais tu bhṛśaṃ tena prapīḍitaḥ <br />
               tata utthāpya vegena candrahāsam asiṃ mahat //
                <span class="ref">NsP_49.95</span></p>
            
            
            <p id="NsP_49.96">
               jaghāna tena duṣṭātmā jaṭāyuṃ dharmacāriṇam <br />
               nipapāta mahīpṛṣṭhe jaṭāyuḥ kṣīṇacetanaḥ //
                <span class="ref">NsP_49.96</span></p>
            
            
            <p id="NsP_49.97">
               uvāca ca daśagrīvaṃ duṣṭātman na tvayā hataḥ <br />
               candrahāsasya vīryeṇa hato 'haṃ rākṣasādhama //
                <span class="ref">NsP_49.97</span></p>
            
            
            <p id="NsP_49.98">
               nirāyudhaṃ ko hanen mūḍha sāyudhas tvām ṛte janaḥ <br />
               sītāpaharaṇaṃ viddhi mṛtyus te duṣṭa rākṣasa //
                <span class="ref">NsP_49.98</span></p>
            
            
            <p id="NsP_49.99">
               duṣṭa rāvaṇa rāmas tvāṃ vadhiṣyati na saṃśayaḥ <br />
               rudatī duḥkhaśokārtā jaṭāyuṃ prāha maithilī //
                <span class="ref">NsP_49.99</span></p>
            
            
            <p id="NsP_49.100">
               matkṛte maraṇam yasmāt tvayā prāptaṃ dvijottama <br />
               tasmād rāmaprasādena viṣṇulokam avāpsyasi //
                <span class="ref">NsP_49.100</span></p>
            
            
            <p id="NsP_49.101">
               yāvad rāmeṇa saṅgas te bhaviṣyati mahādvija <br />
               tāvat tiṣṭhantu te prāṇā ity uktvā tu khagottamam //
                <span class="ref">NsP_49.101</span></p>
            
            
            <p id="NsP_49.102">
               tatas tāny arpitāny aṅgād bhūṣaṇāni vimucya sā <br />
               śīghraṃ nibadhya vastreṇa rāmahastaṃ gamiṣyatha //
                <span class="ref">NsP_49.102</span></p>
            
            
            <p id="NsP_49.103">
               ity uktvā pātayām_asa bhūmau sītā suduḥkhitā <br />
               evaṃ hṛtvā sa sītāṃ tu jaṭāyuṃ pātya bhūtale //
                <span class="ref">NsP_49.103</span></p>
            
            
            <p id="NsP_49.104">
               puṣpakeṇa gataḥ śīghraṃ laṅkāṃ duṣṭaniśācaraḥ <br />
               aśokavanikāmadhye sthāpayitvā sa maithilīm //
                <span class="ref">NsP_49.104</span></p>
            
            
            <p id="NsP_49.105">
               imām atraiva rakṣadhvaṃ rākṣasyo vikṛtānanāḥ <br />
               ity ādiśya gṛhaṃ yāto rāvaṇo rākṣaseśvaraḥ //
                <span class="ref">NsP_49.105</span></p>
            
            
            <p id="NsP_49.106">
               laṅkānivāsinaś cocur ekāntaṃ ca parasparam <br />
               asyāḥ puryā vināśārthaṃ sthāpiteyaṃ durātmanā //
                <span class="ref">NsP_49.106</span></p>
            
            
            <p id="NsP_49.107">
               rākṣasībhir virūpābhī rakṣyamāṇā samantataḥ <br />
               sītā ca duḥkhitā tatra smarantī rāmam eva sā //
                <span class="ref">NsP_49.107</span></p>
            
            
            <p id="NsP_49.108">
               uvāsa sā suduḥkhārtā duḥkhitā rudatī bhṛśam <br />
               yathā jñānakhale devī haṃsayānā sarasvatī //
                <span class="ref">NsP_49.108</span></p>
            
            
            <p id="NsP_49.109">
               sugrīvabhṛtyā harayaś caturaś ca yadṛcchayā <br />
               vastrabaddhaṃ tayotsṛṣṭaṃ gṛhītvā bhūṣaṇaṃ drutam //
                <span class="ref">NsP_49.109</span></p>
            
            
            <p id="NsP_49.110">
               svabhartre vinivedyocuḥ sugrīvāya mahātmane <br />
               araṇye 'bhūn mahāyuddhaṃ jaṭāyo rāvaṇasya ca //
                <span class="ref">NsP_49.110</span></p>
            
            
            <p id="NsP_49.111">
               atha rāmaś ca taṃ hatvā mārīcaṃ māyayāgatam <br />
               nivṛtto lakṣaṇaṃ dṛṣṭvā tena gatvā svam āśramam //
                <span class="ref">NsP_49.111</span></p>
            
            
            <p id="NsP_49.112">
               sītām apaśyan duḥkhārtaḥ praruroda sa rāghavaḥ <br />
               lakṣmaṇaś ca mahātejā ruroda bhṛśaduḥkhitaḥ //
                <span class="ref">NsP_49.112</span></p>
            
            
            <p id="NsP_49.113">
               bahuprakāram asvasthaṃ rudantaṃ rāghavaṃ tadā <br />
               bhūtale patitaṃ dhīmān utthāpyāśvāsya lakṣmaṇaḥ //
                <span class="ref">NsP_49.113</span></p>
            
            
            <p id="NsP_49.114">
               uvāca vacanaṃ prāptaṃ tadā yat tac chṛṇuṣva me <br />
               ativelaṃ mahārāja na śokaṃ kartum arhasi //
                <span class="ref">NsP_49.114</span></p>
            
            
            <p id="NsP_49.115">
               uttiṣṭhottiṣṭha śīghraṃ tvaṃ sītāṃ mṛgayituṃ prabho <br />
               ity evaṃ vadatā tena lakṣmaṇena mahātmanā //
                <span class="ref">NsP_49.115</span></p>
            
            
            <p id="NsP_49.116">
               utthāpito narapatir duḥkhito duḥkhitena tu <br />
               bhrātrā saha jagāmātha sītāṃ mṛgayituṃ vanam //
                <span class="ref">NsP_49.116</span></p>
            
            
            <p id="NsP_49.117">
               vanāni sarvāṇi viśodhya rāghavo girīn samastān girisānugocarān <br />
               tathā munīnām api cāśramān bahūṃs tṛṇādivallīgahaneṣu bhūmiṣu //
                <span class="ref">NsP_49.117</span></p>
            
            
            <p id="NsP_49.118">
               nadītaṭe bhūvivare guhāyāṃ nirīkṣamāṇo 'pi mahānubhāvaḥ <br />
               priyām apaśyan bhṛśaduḥkhitas tadā jaṭāyuṣaṃ vīkṣya ca ghātitaṃ nṛpaḥ //
                <span class="ref">NsP_49.118</span></p>
            
            
            <p id="NsP_49.119">
               aho bhavān kena hatas tvam īdṛśīṃ daśām avāpto 'si mṛto 'si jīvasi <br />
               mamādya sarvaṃ samaduḥkhitasya bhoḥ patnīviyogād iha cāgatasya vai //
                <span class="ref">NsP_49.119</span></p>
            
            
            <p id="NsP_49.120">
               ityuktamātre vihago 'tha kṛcchrād uvāca vācaṃ madhurāṃ tadānīm <br />
               śṛṇuṣva rājan mama vṛttam atra vadāmi dṛṣṭaṃ ca kṛtaṃ ca sadyaḥ //
                <span class="ref">NsP_49.120</span></p>
            
            
            <p id="NsP_49.121">
               daśānanas tām apanīya māyayā sītāṃ samāropya vimānam uttamam <br />
               jagāma khe dakṣiṇadiṅmukho 'sau sītā ca mātā vilalāpa duḥkhitā //
                <span class="ref">NsP_49.121</span></p>
            
            
            <p id="NsP_49.122">
               ākarṇya sītāsvanam āgato 'haṃ sītāṃ vimoktuṃ svabalena rāghava <br />
               yuddhaṃ ca tenāham atīva kṛtvā hataḥ punaḥ khaḍgabalena rakṣasā //
                <span class="ref">NsP_49.122</span></p>
            
            
            <p id="NsP_49.123">
               vaidehivākyād iha jīvatā mayā dṛṣṭo bhavān svargam ito gamiṣye <br />
               mā rāma śokaṃ kuru bhūmipāla jahy adya duṣṭaṃ sagaṇaṃ tu nairṛtam //
                <span class="ref">NsP_49.123</span></p>
            
            
            <p id="NsP_49.124">
               rāmo jaṭāyuṣetyuktaḥ punas taṃ cāha śokataḥ <br />
               svasty astu te dvijavara gatis tu paramāstu te //
                <span class="ref">NsP_49.124</span></p>
            
            
            <p id="NsP_49.125">
               tato jaṭāyuḥ svaṃ dehaṃ vihāya gatavān divam <br />
               vimānena tu ramyeṇa sevyamāno 'psarogaṇaiḥ //
                <span class="ref">NsP_49.125</span></p>
            
            
            <p id="NsP_49.126">
               rāmo 'pi dagdhvā taddehaṃ snāto dattvā jalāñjalim <br />
               bhrātrā sa gacchan duḥkhārto rākṣasīṃ pathi dṛṣṭavān //
                <span class="ref">NsP_49.126</span></p>
            
            
            <p id="NsP_49.127">
               udvamantīṃ maholkābhāṃ vivṛtāsyāṃ bhayaṃkarīm <br />
               kṣayaṃ nayantīṃ jantūn vai pātayitvā gato ruṣā //
                <span class="ref">NsP_49.127</span></p>
            
            
            <p id="NsP_49.128">
               gacchan vanāntaraṃ rāmaḥ sa kabandhaṃ dadarśa ha <br />
               virūpaṃ jaṭharamukhaṃ dīrghabāhuṃ ghanastanam //
                <span class="ref">NsP_49.128</span></p>
            
            
            <p id="NsP_49.129">
               rundhānaṃ rāmamārgaṃ tu dṛṣṭvā taṃ dagdhavāñ śanaiḥ <br />
               dagdho 'sau divyarūpī tu khastho rāmam abhāṣata //
                <span class="ref">NsP_49.129</span></p>
            
            
            <p id="NsP_49.130">
               rāma rāma mahābāho tvayā mama mahāmate <br />
               virūpaṃ nāśitaṃ vira muniśāpāc cirāgatam //
                <span class="ref">NsP_49.130</span></p>
            
            
            <p id="NsP_49.131">
               tridivaṃ yāmi dhanyo 'smi tvatprasādān na saṃśayaḥ <br />
               tvaṃ sītāprāptaye sakhyaṃ kuru sūryasutena bhoḥ //
                <span class="ref">NsP_49.131</span></p>
            
            
            <p id="NsP_49.132">
               vānarendreṇa gatvā tu sugrīve svaṃ nivedya vai <br />
               bhaviṣyati nṛpaśreṣṭha ṛṣyamūkagiriṃ vraja //
                <span class="ref">NsP_49.132</span></p>
            
            
            <p id="NsP_49.133">
               ity ukvā tu gate tasmin rāmo lakṣmaṇasaṃyutaḥ <br />
               siddhais tu munibhiḥ śūnyam āśramaṃ praviveśa ha //
                <span class="ref">NsP_49.133</span></p>
            
            
            <p id="NsP_49.134">
               tatrasthāṃ tāpasīṃ dṛṣṭvā tayā saṃlāpya saṃsthitaḥ <br />
               śabarīṃ munimukhyānāṃ sa paryāhatakalmaṣām //
                <span class="ref">NsP_49.134</span></p>
            
            
            <p id="NsP_49.135">
               tayā saṃpūjito rāmo badarādibhir īśvaraḥ <br />
               sāpy enaṃ pūjayitvā tu svām avasthāṃ nivedya vai //
                <span class="ref">NsP_49.135</span></p>
            
            
            <p id="NsP_49.136">
               sītāṃ tvaṃ prāpsyasīty uktvā praviśyāgniṃ divaṃgatā <br />
               divaṃ prasthāpya tāṃ cāpi jagāmānyatra rāghavaḥ //
                <span class="ref">NsP_49.136</span></p>
            
            
            <p id="NsP_49.137">
               tato vinītena guṇānvitena bhrātrā sameto jagadekanāthaḥ <br />
               priyāviyogena suduḥkhitātmā jagāma yāmyāṃ sa tu rāmadevaḥ //
                <span class="ref">NsP_49.137</span></p>
            
            
            <p>|| iti śrīnarasiṃhapurāṇe rāmaprādurbhāve ekonapañcāśo 'dhyāyaḥ || NarP 49 ||</p>
            
            </div>
         
         <div id="d1e44611">
            mārkaṇḍeya uvāca:
            
            <p id="NsP_50.1">
               vālinā kṛtavairo 'tha durgavartī harīśvaraḥ <br />
               sugrīvo dṛṣṭavān dūrād dṛṣṭvāha pavanātmajam //
                <span class="ref">NsP_50.1</span></p>
            
            
            <p id="NsP_50.2">
               kasyemau sudhanuḥpāṇī cīravalkaladhāriṇau <br />
               paśyantau sarasīṃ divyāṃ padmotpalasamāvṛtām //
                <span class="ref">NsP_50.2</span></p>
            
            
            <p id="NsP_50.3">
               nānārūpadharāv etau tāpasaṃ veṣam āsthitau <br />
               vālidūtāv iha prāptāv iti niścitya sūryajaḥ //
                <span class="ref">NsP_50.3</span></p>
            
            
            <p id="NsP_50.4">
               utpapāta bhayatrastaḥ ṛṣyamūkād vanāntaram <br />
               vānaraiḥ sahitaḥ sarvair agastyāśramam uttamam //
                <span class="ref">NsP_50.4</span></p>
            
            
            <p id="NsP_50.5">
               tatra sthitvā sa sugrīvaḥ prāha vāyusutaṃ punaḥ <br />
               hanūman pṛccha śīghraṃ tvaṃ gaccha tāpasaveṣadhṛk //
                <span class="ref">NsP_50.5</span></p>
            
            
            <p id="NsP_50.6">
               kau hi kasya sutau jātau kimarthaṃ tatra saṃsthitau <br />
               jñātvā satyaṃ mama brūhi vāyuputra mahāmate //
                <span class="ref">NsP_50.6</span></p>
            
            
            <p id="NsP_50.7">
               ityukto hanumān gatvā pampātaṭam anuttamam <br />
               bikṣurūpī sa taṃ prāha rāmaṃ bhrātrā samanvitam //
                <span class="ref">NsP_50.7</span></p>
            
            
            <p id="NsP_50.8">
               ko bhavān iha saṃprāptas tathyaṃ brūhi mahāmate <br />
               araṇye nirjane ghore kutas tvaṃ kiṃ prayojanam //
                <span class="ref">NsP_50.8</span></p>
            
            
            <p id="NsP_50.9">
               evaṃ vadantaṃ taṃ prāha lakṣmaṇo bhrātur ājñayā <br />
               pravakṣyāmi nibodha tvaṃ rāmavṛttāntam āditaḥ //
                <span class="ref">NsP_50.9</span></p>
            
            
            <p id="NsP_50.10">
               rājā daśaratho nāma babhūva bhuvi viśrutaḥ <br />
               tasya putro mahābuddhe rāmo jyeṣṭho mamāgrajaḥ //
                <span class="ref">NsP_50.10</span></p>
            
            
            <p id="NsP_50.11">
               asyābhiṣeka ārabdhaḥ kaikeyyā tu nivāritaḥ <br />
               pitur ājñām ayaṃ kurvan rāmo bhrātā mamāgrajaḥ //
                <span class="ref">NsP_50.11</span></p>
            
            
            <p id="NsP_50.12">
               mayā saha viniṣkramya sītayā saha bhāryayā <br />
               praviṣṭo daṇḍakāraṇyaṃ nānāmunisamākulam //
                <span class="ref">NsP_50.12</span></p>
            
            
            <p id="NsP_50.13">
               janasthāne nivasato rāmasyāsya mahātmanaḥ <br />
               bhāryā sītā tatra vane kenāpi pāpmanā hṛtā //
                <span class="ref">NsP_50.13</span></p>
            
            
            <p id="NsP_50.14">
               sītām anveṣayan vīro rāmaḥ kamalalocanaḥ <br />
               ihāyātas tvayā dṛṣṭa iti vṛttāntam īritam //
                <span class="ref">NsP_50.14</span></p>
            
            
            <p id="NsP_50.15">
               śrutvā tato vacas tasya lakṣmaṇasya mahātmanaḥ <br />
               avyañjitātmā viśvāsād *dhanūmān mārutātmajaḥ //
                <span class="ref">NsP_50.15</span></p>
            
            
            <p id="NsP_50.16">
               tvaṃ me svāmī iti vadan rāmaṃ raghupatiṃ tadā <br />
               āśvāsyānīya sugrīvaṃ tayoḥ sakhyam akārayat //
                <span class="ref">NsP_50.16</span></p>
            
            
            <p id="NsP_50.17">
               śirasy āropya pādābjaṃ rāmasya viditātmanaḥ <br />
               sugrīvo vānarendras tu uvāca madhurākṣaram //
                <span class="ref">NsP_50.17</span></p>
            
            
            <p id="NsP_50.18">
               adyaprabhṛti rājendra tvaṃ me svāmī na saṃśayaḥ <br />
               ahaṃ tu tava bhṛtyaś ca vānaraiḥ sahitaḥ prabho //
                <span class="ref">NsP_50.18</span></p>
            
            
            <p id="NsP_50.19">
               tvacchatrur mama śatruḥ syād adyaprabhṛti rāghava <br />
               mitraṃ te mama sanmitraṃ tvadduḥkhaṃ tan mamāpi ca //
                <span class="ref">NsP_50.19</span></p>
            
            
            <p id="NsP_50.20">
               tvatprītir eva matprītir ity uktvā punar āha tam <br />
               vālī nāma mama jyeṣṭho mahābalaparākramaḥ //
                <span class="ref">NsP_50.20</span></p>
            
            
            <p id="NsP_50.21">
               bhāryāpahārī duṣṭātmā madanāsaktamānasaḥ <br />
               tvām ṛte puruṣavyāghra nāsti hantādya vālinam //
                <span class="ref">NsP_50.21</span></p>
            
            
            <p id="NsP_50.22">
               yugapat saptatālāṃs tu tarūn yo vai vadhiṣyati <br />
               sa taṃ vadhiṣyatīty uktaṃ purāṇajñair nṛpātmaja //
                <span class="ref">NsP_50.22</span></p>
            
            
            <p id="NsP_50.23">
               tatpriyārthaṃ hi rāmo 'pi śrīmāṃś chittvā mahātarūn <br />
               ardhākṛṣṭena bāṇena yugapad raghunandanaḥ //
                <span class="ref">NsP_50.23</span></p>
            
            
            <p id="NsP_50.24">
               viddhvā mahātarūn rāmaḥ sugrīvaṃ prāha pārthivam <br />
               vālinā gaccha yudhyasva kṛtacihno raveḥ suta //
                <span class="ref">NsP_50.24</span></p>
            
            
            <p id="NsP_50.25">
               ityuktaḥ kṛtacihno 'yaṃ yuddhaṃ cakre 'tha vālinā <br />
               rāmo 'pi tatra gatvātha śareṇaikena vālinam //
                <span class="ref">NsP_50.25</span></p>
            
            
            <p id="NsP_50.26">
               vivyādha vīryavān vālī papāta ca mamāra ca <br />
               vitrastaṃ vāliputraṃ tu aṅgadaṃ vinayānvitam //
                <span class="ref">NsP_50.26</span></p>
            
            
            <p id="NsP_50.27">
               raṇaśauṇḍaṃ yauvarājye niyuktvā rāghavas tadā <br />
               tāṃ ca tārāṃ tathā dattvā rāmaś ca ravisūnave //
                <span class="ref">NsP_50.27</span></p>
            
            
            <p id="NsP_50.28">
               sugrīvaṃ prāha dharmātmā rāmaḥ kamalalocanaḥ <br />
               rājyam anveṣaya svaṃ tvaṃ kapīnāṃ punar āvraja //
                <span class="ref">NsP_50.28</span></p>
            
            
            <p id="NsP_50.29">
               tvaṃ sītānveṣaṇe yatnaṃ kuru śīghraṃ harīśvara <br />
               ityuktaḥ prāha sugrīvo rāmaṃ lakṣmaṇasaṃyutam //
                <span class="ref">NsP_50.29</span></p>
            
            
            <p id="NsP_50.30">
               prāvṛṭkālo mahān prāptaḥ sāṃprataṃ raghunandana <br />
               vānarāṇāṃ gatir nāsti vane varṣati vāsave //
                <span class="ref">NsP_50.30</span></p>
            
            
            <p id="NsP_50.31">
               gate tasmiṃs tu rājendra prāpte śaradi nirmale <br />
               cārān saṃpreṣayiṣyāmi vānarān dikṣu rāghava //
                <span class="ref">NsP_50.31</span></p>
            
            
            <p id="NsP_50.32">
               ity uktvā rāmacandraṃ sa taṃ praṇamya kapīśvaraḥ <br />
               pampāpuraṃ praviśyātha reme tārāsamanvitaḥ //
                <span class="ref">NsP_50.32</span></p>
            
            
            <p id="NsP_50.33">
               rāmo 'pi vidhivad bhrātrā śailasānau mahāvane <br />
               nivāsaṃ kṛtavān śaile nīlakaṇṭhe mahāmatiḥ //
                <span class="ref">NsP_50.33</span></p>
            
            
            <p id="NsP_50.34">
               prāvṛṭkāle gate kṛcchrāt prāpte śaradi rāghavaḥ <br />
               sītāviyogād vyathitaḥ saumitriṃ prāha lakṣmaṇam //
                <span class="ref">NsP_50.34</span></p>
            
            
            <p id="NsP_50.35">
               ullaṅghitas tu samayaḥ sugrīveṇa tato ruṣā <br />
               lakṣmaṇaṃ prāha kākutstho bhrātaraṃ bhrātṛvatsalaḥ //
                <span class="ref">NsP_50.35</span></p>
            
            
            <p id="NsP_50.36">
               gaccha lakṣmaṇa duṣṭo 'sau nāgataḥ kapināyakaḥ <br />
               gate tu varṣākāle 'haṃ āgamiṣyāmi te 'ntikam //
                <span class="ref">NsP_50.36</span></p>
            
            
            <p id="NsP_50.37">
               anekair vānaraiḥ sārdham ity uktvāsau tadā gataḥ <br />
               tatra gaccha tvarāyukto yatrāste kapināyakaḥ //
                <span class="ref">NsP_50.37</span></p>
            
            
            <p id="NsP_50.38">
               taṃ duṣṭaṃ agrataḥ kṛtvā harisenāsamanvitam <br />
               ramantaṃ tārayā sārdhaṃ śīghram ānaya māṃ prati //
                <span class="ref">NsP_50.38</span></p>
            
            
            <p id="NsP_50.39">
               nātrāgacchati sugrīvo yady asau prāptabhūtikaḥ <br />
               tadā tvayaivaṃ vaktavyaḥ sugrīvo 'nṛtabhāṣakaḥ //
                <span class="ref">NsP_50.39</span></p>
            
            
            <p id="NsP_50.40">
               vālihantā śaro duṣṭa kare me 'dyāpi tiṣṭhati <br />
               smṛtvaitad ācara kape rāmavākyaṃ hitaṃ tava //
                <span class="ref">NsP_50.40</span></p>
            
            
            <p id="NsP_50.41">
               ityuktas tu tathety uktvā rāmaṃ natvā ca lakṣmaṇaḥ <br />
               pampāpuraṃ jagāmātha sugrīvo yatra tiṣṭhati <br />
               dṛṣṭvā sa tatra sugrīvaṃ kapirājaṃ babhāṣa vai //
                <span class="ref">NsP_50.41</span></p>
            
            
            <p id="NsP_50.42">
               tārābhogaviṣaktas tvaṃ rāmakāryaparāṅmukhaḥ <br />
               kiṃ tvayā vismṛtaṃ sarvaṃ rāmāgre samayaṃ kṛtam //
                <span class="ref">NsP_50.42</span></p>
            
            
            <p id="NsP_50.43">
               sītām anviṣya dāsyāmi yatra kvāpīti durmate <br />
               hatvā tu vālinaṃ rājyaṃ yena dattaṃ purā tava //
                <span class="ref">NsP_50.43</span></p>
            
            
            <p id="NsP_50.44">
               tvām ṛte ko 'vamanyeta kapīndra pāpacetasa <br />
               pratiśrutya ca rāmasya bhāryāhīnasya bhūpate //
                <span class="ref">NsP_50.44</span></p>
            
            
            <p id="NsP_50.45">
               sāhāyyaṃ te karomīti devāgnijalasaṃnidhau <br />
               ye ye ca śatravo rājaṃs te te ca mama śatravaḥ //
                <span class="ref">NsP_50.45</span></p>
            
            
            <p id="NsP_50.46">
               mitrāṇi yāni te deva tāni mitrāṇi me sadā <br />
               sītām anveṣituṃ rājan vānarair bahubhir vṛtaḥ //
                <span class="ref">NsP_50.46</span></p>
            
            
            <p id="NsP_50.47">
               satyaṃ yāsyāmi te pārśvam ity uktvā ko 'nyathākarot <br />
               tvām ṛte pāpinaṃ duṣṭaṃ rāmadevasya saṃnidhau //
                <span class="ref">NsP_50.47</span></p>
            
            
            <p id="NsP_50.48">
               kārayitvā tu tenaivaṃ svakāryaṃ duṣṭavānara <br />
               ṛṣīṇāṃ satyavad vākyaṃ tvayi dṛṣṭaṃ mayādhunā //
                <span class="ref">NsP_50.48</span></p>
            
            
            <p id="NsP_50.49">
               sarvasya hi kṛtārthasya matir anyā pravartate <br />
               vatsaḥ kṣīrakṣayaṃ dṛṣṭvā parityajati mātaram //
                <span class="ref">NsP_50.49</span></p>
            
            
            <p id="NsP_50.50">
               janavṛttavidāṃ loke sarvajñānāṃ mahātmanām <br />
               na taṃ paśyāmi loke 'smin kṛtaṃ pratikaroti yaḥ //
                <span class="ref">NsP_50.50</span></p>
            
            
            <p id="NsP_50.51">
               śāstreṣu niṣkṛtir dṛṣṭā mahāpātakinām api <br />
               kṛtaghnasya kape duṣṭa na dṛṣṭā niṣkṛtiḥ purā //
                <span class="ref">NsP_50.51</span></p>
            
            
            <p id="NsP_50.52">
               kṛtaghnatā na kāryā te tvatkṛtaṃ samayaṃ smara <br />
               ehy ehy āgaccha śaraṇaṃ kakutsthaṃ hitapālakam //
                <span class="ref">NsP_50.52</span></p>
            
            
            <p id="NsP_50.53">
               yadi nāyāsi ca kape rāmavākyam idaṃ śṛṇu <br />
               nayiṣe mṛtyusadanaṃ sugrīvaṃ vālinaṃ yathā //
                <span class="ref">NsP_50.53</span></p>
            
            
            <p id="NsP_50.54">
               sa śaro vidyate 'smākaṃ yena vālī hataḥ kapiḥ <br />
               lakṣmaṇenaivam ukto 'sau sugrīvaḥ kapināyakaḥ //
                <span class="ref">NsP_50.54</span></p>
            
            
            <p id="NsP_50.55">
               nirgatya tu namaś cakre lakṣmaṇaṃ mantriṇoditaḥ <br />
               uvāca ca mahātmānaṃ lakṣmaṇaṃ vānarādhipaḥ //
                <span class="ref">NsP_50.55</span></p>
            
            
            <p id="NsP_50.56">
               ajñānakṛtapāpānām asmākaṃ kṣantum arhasi <br />
               samayaḥ kṛto mayā rājñā rāmeṇāmitatejasā //
                <span class="ref">NsP_50.56</span></p>
            
            
            <p id="NsP_50.57">
               yas tadānīṃ mahābhāga tam adyāpi na laṅghaye <br />
               yāsyāmi nikhilair adya kapibhir nṛpanandana //
                <span class="ref">NsP_50.57</span></p>
            
            
            <p id="NsP_50.58">
               tvayā saha mahāvīra rāmapārśvaṃ na saṃśayaḥ <br />
               māṃ dṛṣṭvā tatra kākutstho yad vakṣyati ca māṃ prati //
                <span class="ref">NsP_50.58</span></p>
            
            
            <p id="NsP_50.59">
               tat sarvaṃ śirasā gṛhya kariṣyāmi na saṃśayaḥ <br />
               santi me harayaḥ śūrāḥ sītānveṣaṇakarmaṇi //
                <span class="ref">NsP_50.59</span></p>
            
            
            <p id="NsP_50.60">
               tāny ahaṃ preṣayiṣyāmi dikṣu sarvāsu pārthiva <br />
               ityuktaḥ kapirājena sugrīveṇa sa lakṣmaṇaḥ //
                <span class="ref">NsP_50.60</span></p>
            
            
            <p id="NsP_50.61">
               ehi śīghraṃ gamiṣyāmo rāmapārśvam ito 'dhunā <br />
               senā cāhūyatāṃ vīra ṛkṣāṇāṃ hariṇām api //
                <span class="ref">NsP_50.61</span></p>
            
            
            <p id="NsP_50.62">
               yāṃ dṛṣṭvā prītim abahyeti rāghavas te mahāmate <br />
               ityukto lakṣmaṇenātha sugrīvaḥ sa tu vīryavān //
                <span class="ref">NsP_50.62</span></p>
            
            
            <p id="NsP_50.63">
               pārśvasthaṃ yuvarājānam aṅgadaṃ saṃjñayābravīt <br />
               so 'pi nirgatya senānīm āha senāpatiṃ tadā //
                <span class="ref">NsP_50.63</span></p>
            
            
            <p id="NsP_50.64">
               tenāhūtāḥ samāgatya ṛkṣavānarakoṭayaḥ <br />
               guhāsthāś ca giristhāś ca vṛkṣasthāś caiva vānarāḥ //
                <span class="ref">NsP_50.64</span></p>
            
            
            <p id="NsP_50.65">
               taiḥ sārdhaṃ parvatākārair vānarair bhīmavikramaiḥ <br />
               sugrīvaḥ śīghram āgatya vavande rāghavaṃ tadā //
                <span class="ref">NsP_50.65</span></p>
            
            
            <p id="NsP_50.66">
               lakṣmaṇo 'pi namaskṛtya rāmaṃ bhrātaram abravīt <br />
               prasādaṃ kuru sugrīve vinīte cādhunā nṛpa //
                <span class="ref">NsP_50.66</span></p>
            
            
            <p id="NsP_50.67">
               ityukto rāghavas tena bhrātā sugrīvam abravīt <br />
               āgacchātra mahāvīra sugrīva kuśalaṃ tava //
                <span class="ref">NsP_50.67</span></p>
            
            
            <p id="NsP_50.68">
               śrutvetthaṃ rāmavacanaṃ prasannaṃ ca narādhipam <br />
               śirasy añjalim ādhāya sugrīvo rāmam abravīt //
                <span class="ref">NsP_50.68</span></p>
            
            
            <p id="NsP_50.69">
               tadā me kuśalaṃ rājan sītādevī tava prabho <br />
               anviṣya tu yadā dattā mayā bhavati nānyathā //
                <span class="ref">NsP_50.69</span></p>
            
            
            <p id="NsP_50.70">
               ityukte vacane tena hanūmān mārutātmajaḥ <br />
               natvā rāmaṃ babhāṣainaṃ sugrīvaṃ kapināyakam //
                <span class="ref">NsP_50.70</span></p>
            
            
            <p id="NsP_50.71">
               śṛṇu sugrīva me vākyaṃ rājāyaṃ duḥkhito bhṛśam <br />
               sītāviyogena ca sadā nāśnāti ca phalādikam //
                <span class="ref">NsP_50.71</span></p>
            
            
            <p id="NsP_50.72">
               asya duḥkhena satataṃ lakṣmaṇo 'yaṃ suduḥkhitaḥ <br />
               etayor atra yāvasthā tāṃ śrutvā bharato 'nujaḥ //
                <span class="ref">NsP_50.72</span></p>
            
            
            <p id="NsP_50.73">
               duḥkhī bhavati tadduḥkhād duḥkhaṃ prāpnoti tajjanaḥ <br />
               yata evam ato rājan sītānveṣanam ācara //
                <span class="ref">NsP_50.73</span></p>
            
            
            <p id="NsP_50.74">
               ityukte vacane tatra vāyuputreṇa dhīmatā <br />
               jāmbavān atitejasvī natvā rāmaṃ puraḥsthitaḥ //
                <span class="ref">NsP_50.74</span></p>
            
            
            <p id="NsP_50.75">
               sa prāha kapirājaṃ taṃ nītimān nītimad vacaḥ <br />
               yad uktaṃ vāyuputreṇa tat tathety avagaccha bhoḥ //
                <span class="ref">NsP_50.75</span></p>
            
            
            <p id="NsP_50.76">
               yatra kvāpi sthitā sītā rāmabhāryā yaśasvinī <br />
               pativratā mahābhāgā vaidehī janakātmajā //
                <span class="ref">NsP_50.76</span></p>
            
            
            <p id="NsP_50.77">
               adyāpi vṛttasaṃpannā iti me manasi sthitam <br />
               na hi kalyāṇacittāyāḥ sītāyāḥ kenacid bhuvi //
                <span class="ref">NsP_50.77</span></p>
            
            
            <p id="NsP_50.78">
               parābhavo 'sti sugrīva preṣayādyaiva vānarān <br />
               ityuktas tena sugrīvaḥ prītātmā kapināyakaḥ //
                <span class="ref">NsP_50.78</span></p>
            
            
            <p id="NsP_50.79">
               paścimāyāṃ diśi tadā preṣayām asa tān kapīn <br />
               anveṣṭuṃ rāmabhāryāṃ tāṃ mahābalaparākramaḥ //
                <span class="ref">NsP_50.79</span></p>
            
            
            <p id="NsP_50.80">
               uttarasyāṃ diśi tadā niyutān vānarān asau <br />
               preṣayām_asa dharmātmā sītānveṣaṇakarmaṇi //
                <span class="ref">NsP_50.80</span></p>
            
            
            <p id="NsP_50.81">
               pūrvāsyāṃ diśi kapīṃś ca kapirājaḥ pratāpavān <br />
               preṣayām_asa rāmasya subhārānveṣaṇāya vai //
                <span class="ref">NsP_50.81</span></p>
            
            
            <p id="NsP_50.82">
               iti tān preṣayām_asa vānarān vānarādhipaḥ <br />
               sugrīvo vāliputraṃ tam aṅgadaṃ prāha buddhimān //
                <span class="ref">NsP_50.82</span></p>
            
            
            <p id="NsP_50.83">
               tvaṃ gaccha dakṣiṇaṃ deśaṃ sītānveṣaṇakarmaṇi <br />
               jāmbavāṃś ca hanūmāṃś ca maindo dvivida eva ca //
                <span class="ref">NsP_50.83</span></p>
            
            
            <p id="NsP_50.84">
               nīlādyāś caiva harayo mahābalaparākramāḥ <br />
               anuyāsyanti gacchantaṃ tvām adya mama śāsanāt //
                <span class="ref">NsP_50.84</span></p>
            
            
            <p id="NsP_50.85">
               acirād eva yūyaṃ tāṃ dṛṣṭvā sītāṃ yaśasvinīm <br />
               sthānato rūpataś caiva śīlataś ca viśeṣataḥ //
                <span class="ref">NsP_50.85</span></p>
            
            
            <p id="NsP_50.86">
               kena nītā ca kutrāste jñātvātrāgaccha putraka <br />
               ityuktaḥ kapirājena pitṛvyeṇa mahātmanā //
                <span class="ref">NsP_50.86</span></p>
            
            
            <p id="NsP_50.87">
               aṅgadas tūrṇam utthāya tasyājñāṃ śirasā dadhe <br />
               ityukte dūrataḥ sthāpya vānarān atha jāmbavān //
                <span class="ref">NsP_50.87</span></p>
            
            
            <p id="NsP_50.88">
               rāmaṃ ca lakṣmaṇaṃ caiva sugrīvaṃ mārutātmajam <br />
               ekataḥ sthāpya tān āha nītimān nītimad vacaḥ //
                <span class="ref">NsP_50.88</span></p>
            
            
            <p id="NsP_50.89">
               śrūyatāṃ vacanaṃ me 'dya sītānveṣaṇakarmaṇi <br />
               śrutvā ca tad gṛhāṇa tvaṃ rocate yan nṛpātmaja //
                <span class="ref">NsP_50.89</span></p>
            
            
            <p id="NsP_50.90">
               rāvaṇena janasthānān nīyamānā tapasvinī <br />
               jaṭāyuṣā tu sā dṛṣṭvā śaktyā yuddhaṃ prakurvatā //
                <span class="ref">NsP_50.90</span></p>
            
            
            <p id="NsP_50.91">
               bhūṣaṇāni ca dṛṣṭāni tayā kṣiptāni tena vai <br />
               tāny asmābhiḥ pradṛṣṭāni sugrīvāyārpitāni ca //
                <span class="ref">NsP_50.91</span></p>
            
            
            <p id="NsP_50.92">
               jaṭāyuvākyād rājendra satyam ity avadhāraya <br />
               etasmāt kāraṇāt sītā nītā tenaiva rakṣasā //
                <span class="ref">NsP_50.92</span></p>
            
            
            <p id="NsP_50.93">
               rāvaṇena mahābāho laṅkāyāṃ vartate tu sā <br />
               tvāṃ smarantī tu tatrasthā tvadduḥkhena suduḥkhitā //
                <span class="ref">NsP_50.93</span></p>
            
            
            <p id="NsP_50.94">
               rakṣantī yatnato vṛttaṃ tatrāpi janakātmajā <br />
               tvaddhyānenaiva svān prāṇān dhārayantī śubhānanā //
                <span class="ref">NsP_50.94</span></p>
            
            
            <p id="NsP_50.95">
               sthitā prāyeṇa te devī sītā duḥkhaparāyaṇā <br />
               hitam eva ca te rājann udadher laṅghane kṣamam //
                <span class="ref">NsP_50.95</span></p>
            
            
            <p id="NsP_50.96">
               vāyuputraṃ hanūmantaṃ tvam atrādeṣṭum arhasi <br />
               tvaṃ cāpy arhasi sugrīva preṣituṃ mārutātmajam //
                <span class="ref">NsP_50.96</span></p>
            
            
            <p id="NsP_50.97">
               tam ṛte sāgaraṃ gantuṃ vānarāṇāṃ na vidyate <br />
               balaṃ kasyāpi vā vīra iti me manasi sthitam //
                <span class="ref">NsP_50.97</span></p>
            
            
            <p id="NsP_50.98">
               kriyatāṃ madvacaḥ kṣipraṃ hitaṃ pathyaṃ ca naḥ sadā <br />
               ukte jāmbavataivaṃ tu nītisvalpākṣarānvite //
                <span class="ref">NsP_50.98</span></p>
            
            
            <p id="NsP_50.99">
               vākye vānararājo 'sau śīghram utthāya cāsanāt <br />
               vāyuputrasamīpaṃ tu taṃ gatvā vākyam abravīt //
                <span class="ref">NsP_50.99</span></p>
            
            
            <p id="NsP_50.100">
               śṛṇu madvacanaṃ vīra hanuman mārutātmaja <br />
               ayam ikṣvākutilako rājā rāmaḥ pratāpavān //
                <span class="ref">NsP_50.100</span></p>
            
            
            <p id="NsP_50.101">
               pitur ādeśam ādāya bhrātṛbhāryāsamanvitaḥ <br />
               praviṣṭo daṇḍakāraṇyaṃ sākṣād dharmaparāyaṇaḥ //
                <span class="ref">NsP_50.101</span></p>
            
            
            <p id="NsP_50.102">
               sarvātmā sarvalokeśo viṣṇur mānuṣarūpavān <br />
               asya bhāryā hṛtā tena duṣṭenāpi durātmanā //
                <span class="ref">NsP_50.102</span></p>
            
            
            <p id="NsP_50.103">
               tadviyogajaduḥkhārto vicinvaṃs tāṃ vane vane <br />
               tvayā dṛṣṭo nṛpaḥ pūrvam ayaṃ vīraḥ pratāpavān //
                <span class="ref">NsP_50.103</span></p>
            
            
            <p id="NsP_50.104">
               etena saha saṃgamya samayaṃ cāpi kāritam <br />
               anena nihataḥ śatrur mama vālir mahābalaḥ //
                <span class="ref">NsP_50.104</span></p>
            
            
            <p id="NsP_50.105">
               asya prasādena kape rājyaṃ prāptaṃ mayādhunā <br />
               mayā ca tat partijñātam asya sāhāyyakarmaṇi //
                <span class="ref">NsP_50.105</span></p>
            
            
            <p id="NsP_50.106">
               tat satyaṃ kartum icchāmi tvadbalān mārutātmaja <br />
               uttīrya sāgaraṃ vīra dṛṣṭvā sītām aninditām //
                <span class="ref">NsP_50.106</span></p>
            
            
            <p id="NsP_50.107">
               bhūyas tartuṃ balaṃ nāsti vānarāṇāṃ tvayā vinā <br />
               atas tvam eva jānāsi svāmikāryaṃ mahāmate //
                <span class="ref">NsP_50.107</span></p>
            
            
            <p id="NsP_50.108">
               balavān nītimāṃś caiva dakṣas tvaṃ dautyakarmaṇi <br />
               tenaivam ukto hanumān sugrīveṇa mahātmanā //
                <span class="ref">NsP_50.108</span></p>
            
            
            <p id="NsP_50.109">
               svāmino 'rthaṃ na kiṃ kuryām īdṛśaṃ kiṃ nu bhāṣase <br />
               ityukto vāyuputreṇa rāmas taṃ purataḥ sthitam //
                <span class="ref">NsP_50.109</span></p>
            
            
            <p id="NsP_50.110">
               prāha vākyaṃ mahābāhur bāṣpasaṃpūrṇalocanaḥ <br />
               sītāṃ smṛtvā suduḥkhārtaḥ kālayuktam amitrajit //
                <span class="ref">NsP_50.110</span></p>
            
            
            <p id="NsP_50.111">
               tvayi bhāraṃ samāropya samudrataraṇādikam <br />
               sugrīvaḥ sthāpyate hy atra mayā sārdhaṃ mahāmate //
                <span class="ref">NsP_50.111</span></p>
            
            
            <p id="NsP_50.112">
               hanūmaṃs tatra gaccha tvaṃ matprītyai kṛtaniścayaḥ <br />
               jñātīnāṃ ca tathā prītyai sugrīvasya viśeṣataḥ //
                <span class="ref">NsP_50.112</span></p>
            
            
            <p id="NsP_50.113">
               prāyeṇa rakṣasā nītā bhāryā me janakātmajā <br />
               tatra gaccha mahāvīra yatra sītā vyavasthitā //
                <span class="ref">NsP_50.113</span></p>
            
            
            <p id="NsP_50.114">
               yadi pṛcchati sādṛśyaṃ madākāram aśeṣataḥ <br />
               ato nirīkṣya māṃ bhūyo lakṣmaṇaṃ ca mamānujam //
                <span class="ref">NsP_50.114</span></p>
            
            
            <p id="NsP_50.115">
               jñātvā sarvāṅgagaṃ lakṣma sakalaṃ cāvayor iha <br />
               nānyathā viśvaset sītā iti me manasi sthitam //
                <span class="ref">NsP_50.115</span></p>
            
            
            <p id="NsP_50.116">
               ityukto rāmadevena prabhañjanasuto balī <br />
               utthāya tatpuraḥ sthitvā kṛtāñjalir uvāca tam //
                <span class="ref">NsP_50.116</span></p>
            
            
            <p id="NsP_50.117">
               jānāmi lakṣaṇaṃ sarvaṃ yuvayos tu viśeṣataḥ <br />
               gacchāmi kapibhiḥ sārdhaṃ tvaṃ śokaṃ mā kuruṣva vai //
                <span class="ref">NsP_50.117</span></p>
            
            
            <p id="NsP_50.118">
               anyac ca dehy abhijñānaṃ viśvāso yena me bhavet <br />
               sītāyās tava devyās tu rājan rājīvalocana //
                <span class="ref">NsP_50.118</span></p>
            
            
            <p id="NsP_50.119">
               ityukto vāyuputreṇa rāmaḥ kamalalocanaḥ <br />
               aṅgulīyakam unmucya dattavān rāmacihnitam //
                <span class="ref">NsP_50.119</span></p>
            
            
            <p id="NsP_50.120">
               tad gṛhītvā tadā so 'pi hanūmān mārutātmajaḥ <br />
               rāmaṃ pradakṣiṇīkṛtya lakṣmaṇaṃ ca kapīśvaram //
                <span class="ref">NsP_50.120</span></p>
            
            
            <p id="NsP_50.121">
               natvā tato jagāmāśu hanūmān añjanīsutaḥ <br />
               sugrīvo 'pi ca tāñ chrutvā vānarān gantum udyatān //
                <span class="ref">NsP_50.121</span></p>
            
            
            <p id="NsP_50.122">
               ājñeyān ājñāpayati vānarān baladarpitān <br />
               śṛṇvantu vānarāḥ sarve śāsanaṃ mama bhāṣitam //
                <span class="ref">NsP_50.122</span></p>
            
            
            <p id="NsP_50.123">
               vilambanaṃ na kartavyaṃ yuṣmābhiḥ parvatādiṣu <br />
               drutaṃ gatvā tu tāṃ vīkṣya āgantavyam aninditām //
                <span class="ref">NsP_50.123</span></p>
            
            
            <p id="NsP_50.124">
               rāmapatnīṃ mahābhāgāṃ sthāsye 'haṃ rāmasaṃnidhau <br />
               kartanaṃ vā kariṣyāmi anyathā kaṛnanāsayoḥ //
                <span class="ref">NsP_50.124</span></p>
            
            
            <p id="NsP_50.125">
               evaṃ tān preṣayitvā tu ājñāpūrvaṃ kapīśvaraḥ <br />
               atha te vānarā yātāḥ paścimādiṣu dikṣu vai //
                <span class="ref">NsP_50.125</span></p>
            
            
            <p id="NsP_50.126">
               te sānuṣu samasteṣu girīṇām api mūrdhasu <br />
               nadītīreṣu sarveṣu munīnām āśrameṣu ca //
                <span class="ref">NsP_50.126</span></p>
            
            
            <p id="NsP_50.127">
               kandareṣu ca sarveṣu vaneṣūpavaneṣu ca <br />
               vṛkṣeṣu vṛkṣagulmeṣu guhāsu ca śilāsu ca //
                <span class="ref">NsP_50.127</span></p>
            
            
            <p id="NsP_50.128">
               sahyaparvatapārśveṣu vindhyasāgarapārśvayoḥ <br />
               himavaty api śaile ca tathā kiṃpuruṣādiṣu //
                <span class="ref">NsP_50.128</span></p>
            
            
            <p id="NsP_50.129">
               manudeśeṣu sarveṣu saptapātālakeṣu ca <br />
               madhyadeśeṣu sarveṣu kaśmīreṣu mahābalāḥ //
                <span class="ref">NsP_50.129</span></p>
            
            
            <p id="NsP_50.130">
               pūrvadeśeṣu sarveṣu kāmarūpeṣu kośale <br />
               tīrthasthāneṣu sarveṣu saptakoṅkaṇakeṣu ca //
                <span class="ref">NsP_50.130</span></p>
            
            
            <p id="NsP_50.131">
               yatra tatraiva te sītām adṛṣṭvā punar āgatāḥ <br />
               āgatya te namaskṛtya rāmalakṣmaṇapādayoḥ //
                <span class="ref">NsP_50.131</span></p>
            
            
            <p id="NsP_50.132">
               sugrīvaṃ ca viśeṣeṇa nāsmābhiḥ kamalekṣaṇā <br />
               dṛṣṭā sītā mahābhāgety uktvā tāṃs tatra tasthire //
                <span class="ref">NsP_50.132</span></p>
            
            
            <p id="NsP_50.133">
               tatas taṃ duḥkhitaṃ prāha rāmadevaṃ kapīśvaraḥ <br />
               sītā dakṣiṇadigbhāge sthitā draṣṭuṃ vane nṛpa //
                <span class="ref">NsP_50.133</span></p>
            
            
            <p id="NsP_50.134">
               śakyā vānarasiṃhena vāyuputreṇa dhīmatā <br />
               dṛṣṭvā sītām ihāyāti hanūmān nātra saṃśayaḥ //
                <span class="ref">NsP_50.134</span></p>
            
            
            <p id="NsP_50.135">
               sthiro bhava mahābāho rāma satyam idaṃ vacaḥ <br />
               lakṣmaṇo 'py āha śakunaṃ tatra vākyam idaṃ tadā //
                <span class="ref">NsP_50.135</span></p>
            
            
            <p id="NsP_50.136">
               sarvathā dṛṣṭasītas tu hanumān āgamiṣyati <br />
               ity āśvāsya sthitau tatra rāmaṃ sugrīvalakṣmaṇau //
                <span class="ref">NsP_50.136</span></p>
            
            
            <p id="NsP_50.137">
               athāṅgadaṃ puraskṛtya ye gatā vānarottamāḥ <br />
               yatnād anveṣanārthāya rāmapatnīṃ yaśasvinīm //
                <span class="ref">NsP_50.137</span></p>
            
            
            <p id="NsP_50.138">
               adṛṣṭvā śramam āpannāḥ kṛcchrabhūtās tadā vane <br />
               bhakṣaṇena vihīnās te kṣudhayā ca prapīḍitāḥ //
                <span class="ref">NsP_50.138</span></p>
            
            
            <p id="NsP_50.139">
               bhramadbhir gahane 'raṇye kvāpi dṛṣṭā ca suprabhā <br />
               guhānivāsinī siddhā ṛsipatnī hy aninditā //
                <span class="ref">NsP_50.139</span></p>
            
            
            <p id="NsP_50.140">
               sā ca tān āgatān dṛṣṭvā svāśramaṃ prati vānarān <br />
               āgatāḥ kasya yūyaṃ tu kutaḥ kiṃ nu prayojanam //
                <span class="ref">NsP_50.140</span></p>
            
            
            <p id="NsP_50.141">
               ityukte jāmbavān āha tāṃ siddhāṃ sumahāmatiḥ <br />
               sugrīvasya vayaṃ bhṛtyā āgatā hy atra śobhane //
                <span class="ref">NsP_50.141</span></p>
            
            
            <p id="NsP_50.142">
               rāmabhāryārtham anaghe sītānveṣaṇakarmaṇi <br />
               kāṃdigbhūtā nirāhārā adṛṣṭvā janakātmajām //
                <span class="ref">NsP_50.142</span></p>
            
            
            <p id="NsP_50.143">
               ityukte jāmbavaty atra punas tān āha sā śubhā <br />
               jānāmi rāmaṃ sītāṃ ca lakṣmaṇaṃ ca kapīśvaram //
                <span class="ref">NsP_50.143</span></p>
            
            
            <p id="NsP_50.144">
               bhuñjīdhvam atra me dattam āhāraṃ ca kapīśvarāḥ <br />
               rāmakāryāgatās tv atra yūyaṃ rāmasamā mama //
                <span class="ref">NsP_50.144</span></p>
            
            
            <p id="NsP_50.145">
               ity uktvā cāmṛtaṃ teṣāṃ yogād dattvā tapasvinī <br />
               bhojayitvā yathākāmaṃ bhūyas tān āha tāpasī //
                <span class="ref">NsP_50.145</span></p>
            
            
            <p id="NsP_50.146">
               sītāsthānaṃ tu jānāti saṃpātir nāma pakṣirāṭ <br />
               āsthito vai vane so 'pi mahendre parvate dvijaḥ //
                <span class="ref">NsP_50.146</span></p>
            
            
            <p id="NsP_50.147">
               mārgeṇānena harayas tatra yūyaṃ gamiṣyatha <br />
               sa vakti sītāṃ saṃpātir dūradarśī tu yaḥ khagaḥ //
                <span class="ref">NsP_50.147</span></p>
            
            
            <p id="NsP_50.148">
               tenādiṣṭaṃ tu panthānaṃ punar āsādya gacchatha <br />
               avaśyaṃ jānakīṃ sītāṃ drakṣyate pavanātmajaḥ //
                <span class="ref">NsP_50.148</span></p>
            
            
            <p id="NsP_50.149">
               tayaivamuktāḥ kapayaḥ parāṃ prītim upāgatāḥ <br />
               hṛṣṭās tejanam āpannās tāṃ praṇamya pratasthire //
                <span class="ref">NsP_50.149</span></p>
            
            
            <p id="NsP_50.150">
               mahendrādriṃ gatā vīrā vānarās taddidṛkṣayā <br />
               tatra sampātim āsīnaṃ dṛṣṭavantaḥ kapīśvarāḥ //
                <span class="ref">NsP_50.150</span></p>
            
            
            <p id="NsP_50.151">
               tān uvācātha sampātir vānarān āgatān dvijaḥ <br />
               ke yūyam iti saṃprāptāḥ kasya vā brūta mā ciram //
                <span class="ref">NsP_50.151</span></p>
            
            
            <p id="NsP_50.152">
               ityukte vānarā ūcur yathāvṛttam anukramāt <br />
               rāmadūtā vayaṃ sarve sītānveṣaṇakarmaṇi //
                <span class="ref">NsP_50.152</span></p>
            
            
            <p id="NsP_50.153">
               preṣitāḥ kapirājena sugrīveṇa mahātmanā <br />
               tvāṃ draṣṭum iha saṃprāptāḥ siddhāyā vacanād dvija //
                <span class="ref">NsP_50.153</span></p>
            
            
            <p id="NsP_50.154">
               sītāsthānaṃ mahābhāga tvaṃ no vada mahāmate <br />
               ityukto vānaraiḥ śyeno vīkṣāṃ cakre sudakṣiṇām //
                <span class="ref">NsP_50.154</span></p>
            
            
            <p id="NsP_50.155">
               sītāṃ dṛṣṭvā sa laṅkāyām aśokākhye mahāvane <br />
               sthiteti kathitaṃ tena jaṭāyus tu mṛtas tava //
                <span class="ref">NsP_50.155</span></p>
            
            
            <p id="NsP_50.156">
               bhrāteti cocuḥ sa snātvā dattvā tasyodakāñjalim <br />
               yogam āsthāya svaṃ dehaṃ visasarja mahāmatiḥ //
                <span class="ref">NsP_50.156</span></p>
            
            
            <p id="NsP_50.157">
               tatas taṃ vānarā dagdhvā dattvā tasyodakāñjalim <br />
               gatvā mahendraśṛṅgaṃ te tam āruhya kṣaṇaṃ sthitāḥ //
                <span class="ref">NsP_50.157</span></p>
            
            
            <p id="NsP_50.158">
               sāgaraṃ vīkṣya te sarve parasparam athābruvan <br />
               rāvaṇenaiva bhāryā sā nītā rāmasya niścitam //
                <span class="ref">NsP_50.158</span></p>
            
            
            <p id="NsP_50.159">
               sampātivacanād adya saṃjñātaṃ sakalaṃ hi tat <br />
               vānarāṇāṃ tu kaś cātra uttīrya lavaṇodadhim //
                <span class="ref">NsP_50.159</span></p>
            
            
            <p id="NsP_50.160">
               laṅkāṃ praviṣya dṛṣṭvā tāṃ rāmapatnīṃ yaśasvinīm <br />
               punas codadhitaraṇe śaktiṃ brūta hi śobhanāḥ //
                <span class="ref">NsP_50.160</span></p>
            
            
            <p id="NsP_50.161">
               ityukto jāmbavvan prāha sarve śaktās tu vānarāḥ <br />
               sāgarottaraṇe kiṃtu kāryam anyasya saṃbhavet //
                <span class="ref">NsP_50.161</span></p>
            
            
            <p id="NsP_50.162">
               tatra dakṣo 'yam evātra hanūmān iti me matiḥ <br />
               kālakṣepo na kartavyo māsārdham adhikaṃ gatam //
                <span class="ref">NsP_50.162</span></p>
            
            
            <p id="NsP_50.163">
               yady adṛṣṭvā tu gacchāmo vaidehīṃ vānararṣabhāḥ <br />
               karṇanāsādi naḥ svāṅgaṃ nikṛntati kapīśvaraḥ //
                <span class="ref">NsP_50.163</span></p>
            
            
            <p id="NsP_50.164">
               tasmāt prārthyaḥ sa cāsmābhir vāyuputras tu me matiḥ <br />
               ityuktās te tathety ūcur vānarā vṛddhavānaram //
                <span class="ref">NsP_50.164</span></p>
            
            
            <p id="NsP_50.165">
               tatas te prārthayām_asur vānarāḥ pavanātmajam <br />
               hanūmantaṃ mahāprājñaṃ dakṣaṃ kāryeṣu cādhikam //
                <span class="ref">NsP_50.165</span></p>
            
            
            <p id="NsP_50.166">
               gaccha tvaṃ rāmabhṛtyas tvaṃ rāvaṇasya bhayāya ca <br />
               rakṣasva vānarakulam asmākam añjanīsuta <br />
               ityuktas tāṃs tathety āha vānarān pavanātmajaḥ //
                <span class="ref">NsP_50.166</span></p>
            
            
            <p id="NsP_50.167">
               rāmaprayuktaś ca punaḥ svabhartṛṇā punar mahendraṃ kapibhiś ca noditaḥ <br />
               gantuṃ pracakre matim añjanīsutaḥ samudram uttīrya niśācarālayam //
                <span class="ref">NsP_50.167</span></p>
            
            
            <p>|| iti śrīnarasiṃhapurāṇe rāmaprādurbhāve pañcāśo 'dhyāyaḥ || NarP 50 ||</p>
            
            </div>
         
         <div id="d1e47835">
            mārkaṇḍeya uvāca:
            
            <p id="NsP_51.1">
               sa tu rāvaṇanītāyāḥ sītāyāḥ parimārgaṇam <br />
               iyeṣa padam anveṣṭuṃ cāraṇācarite pathi //
                <span class="ref">NsP_51.1</span></p>
            
            
            <p id="NsP_51.2">
               añjaliṃ prāṅmukhaṃ kṛtvā sagaṇāyātmayonaye <br />
               manasāvandya rāmaṃ ca lakṣmaṇaṃ ca mahāratham //
                <span class="ref">NsP_51.2</span></p>
            
            
            <p id="NsP_51.3">
               sāgaraṃ saritaś caiva praṇamya śirasā kapiḥ <br />
               jñātīṃś caiva pariṣvajya kṛtvā caiva pradakṣiṇām //
                <span class="ref">NsP_51.3</span></p>
            
            
            <p id="NsP_51.4">
               ariṣṭaṃ gaccha panthānaṃ puṇyavāyuniṣevitam <br />
               punarāgamanāyeti vānarair abhipūjitaḥ //
                <span class="ref">NsP_51.4</span></p>
            
            
            <p id="NsP_51.5">
               añjasā svaṃ tathā vīryam āviveśātha vīryavān <br />
               mārgam ālokayan dūrād ūrdhvaṃ praṇihitekṣaṇaḥ //
                <span class="ref">NsP_51.5</span></p>
            
            
            <p id="NsP_51.6">
               saṃpūrṇam iva cātmānaṃ bhāvayitvā mahābalaḥ <br />
               utpapāta gireḥ śṛṅgān niṣpīḍya girim ambaram //
                <span class="ref">NsP_51.6</span></p>
            
            
            <p id="NsP_51.7">
               pitur mārgeṇa yātasya vāyuputrasya dhīmataḥ <br />
               rāmakāryaparasyāsya sāgareṇa pracoditah //
                <span class="ref">NsP_51.7</span></p>
            
            
            <p id="NsP_51.8">
               viśrāmārthaṃ samuttasthau maināko lavaṇodadheḥ <br />
               taṃ nirīkṣya nipīḍyātha rayāt saṃbhāṣya sādaram //
                <span class="ref">NsP_51.8</span></p>
            
            
            <p id="NsP_51.9">
               utpataṃś ca vane vīraḥ siṃhikāsyaṃ mahākapiḥ <br />
               āsyaprāntaṃ praviśyātha vegenāntarviniḥsṛtaḥ //
                <span class="ref">NsP_51.9</span></p>
            
            
            <p id="NsP_51.10">
               niḥsṛtya gatavāñ śīghraṃ vāyuputraḥ pratāpavān <br />
               laṅghayitvā tu taṃ deśaṃ sāgaraṃ pavanātmajaḥ //
                <span class="ref">NsP_51.10</span></p>
            
            
            <p id="NsP_51.11">
               trikūṭaśikhare ramye vṛkṣāgre nipapāta ha <br />
               tasmin sa parvataśreṣṭhe dinaṃ nītvā dinakṣaye //
                <span class="ref">NsP_51.11</span></p>
            
            
            <p id="NsP_51.12">
               saṃdhyām upāsya hanumān rātrau laṅkām śanair niśi <br />
               laṅkābhidhāṃ vinirjitya devatāṃ praviveśa ha //
                <span class="ref">NsP_51.12</span></p>
            
            
            <p id="NsP_51.13">
               laṅkām anekaratnāḍhyāṃ bahvāścaryasamanvitām <br />
               rākṣaseṣu prasupteṣu nītimān pavanātmajaḥ //
                <span class="ref">NsP_51.13</span></p>
            
            
            <p id="NsP_51.14">
               rāvaṇasya tato veśma praviveśātha ṛddhimat <br />
               śayānaṃ rāvaṇaṃ dṛṣṭvā talpe mahati vānaraḥ //
                <span class="ref">NsP_51.14</span></p>
            
            
            <p id="NsP_51.15">
               nāsāpuṭair ghorakārair viśidbhir vāyumocakaiḥ <br />
               tathaiva daśabhir vaktrair daṃṣṭropetais tu saṃyutam //
                <span class="ref">NsP_51.15</span></p>
            
            
            <p id="NsP_51.16">
               strīsahasrais tu dṛṣṭvā taṃ nānābharaṇabhūṣitam <br />
               tasmin sītām adṛṣṭvā tu rāvaṇasya gṛhe śubhe //
                <span class="ref">NsP_51.16</span></p>
            
            
            <p id="NsP_51.17">
               tathā śayānāṃ svagṛhe rākṣasānāṃ ca nāyakam <br />
               duḥkhito vāyuputras tu saṃpāter vacanaṃ smaran //
                <span class="ref">NsP_51.17</span></p>
            
            
            <p id="NsP_51.18">
               aśokavanikāṃ prāpto nānāpuṣpasamanvitām <br />
               juṣṭāṃ malayajātena candanena sugandhinā //
                <span class="ref">NsP_51.18</span></p>
            
            
            <p id="NsP_51.19">
               praviśya śiṃśapāvṛkṣam āśritāṃ janakātmajām <br />
               rāmapatnīṃ samadrākṣīd rākṣasībhir surakṣitām //
                <span class="ref">NsP_51.19</span></p>
            
            
            <p id="NsP_51.20">
               aśokavṛkṣam āruhya puṣpitaṃ madhupallavam <br />
               āsāṃ cakre haris tatra seyaṃ sīteti saṃsmaran //
                <span class="ref">NsP_51.20</span></p>
            
            
            <p id="NsP_51.21">
               sītāṃ nirīkṣya vṛkṣāgre yāvad āste 'nilātmajaḥ <br />
               strībhiḥ parivṛtas tatra rāvaṇas tāvad āgataḥ //
                <span class="ref">NsP_51.21</span></p>
            
            
            <p id="NsP_51.22">
               āgatya sītāṃ prāhātha priye māṃ bhaja kāmukam <br />
               bhuṣitā bhava vaidehi tyaja rāmāgataṃ manaḥ //
                <span class="ref">NsP_51.22</span></p>
            
            
            <p id="NsP_51.23">
               ity evaṃ bhāṣamāṇaṃ tam antardhāya tṛṇaṃ tataḥ <br />
               prāha vākyaṃ śanaiḥ sītā kampamānātha rāvaṇam //
                <span class="ref">NsP_51.23</span></p>
            
            
            <p id="NsP_51.24">
               gaccha rāvaṇa duṣṭa tvaṃ paradāraparāyaṇa <br />
               acirād rāmabāṇās te pibantu rudhiraṃ raṇe //
                <span class="ref">NsP_51.24</span></p>
            
            
            <p id="NsP_51.25">
               tathetyukto bhartsitaś ca rākṣasīr āha rākṣasaḥ <br />
               dvimāsābhyantare cainaṃ vaśīkuruta mānuṣīm //
                <span class="ref">NsP_51.25</span></p>
            
            
            <p id="NsP_51.26">
               yadi necchati māṃ sītā tataḥ khādata mānuṣīm <br />
               ity uktvā gatavān duṣṭo rāvaṇaḥ svaṃ niketanam //
                <span class="ref">NsP_51.26</span></p>
            
            
            <p id="NsP_51.27">
               tato bhayena tāṃ prāhū rākṣasyo janakātmajām <br />
               rāvaṇaṃ bhaja kalyāṇi sadhanaṃ sukhinī bhava //
                <span class="ref">NsP_51.27</span></p>
            
            
            <p id="NsP_51.28">
               ityuktā prāha tāḥ sītā rāghavo 'laghuvikramaḥ <br />
               nihatya rāvaṇaṃ yuddhe sagaṇaṃ māṃ nayiṣyati //
                <span class="ref">NsP_51.28</span></p>
            
            
            <p id="NsP_51.29">
               nāham anyasya bhāryā syām ṛte rāmaṃ raghūttamam <br />
               sa hy āgatya daśagrīvaṃ hatvā māṃ pālayiṣyati //
                <span class="ref">NsP_51.29</span></p>
            
            
            <p id="NsP_51.30">
               ity ākarṇya vacas tasyā rākṣasyo dadṛśur bhayam <br />
               hanyatāṃ hanyatām eṣā bhakṣyatāṃ bhakṣyatām iyam //
                <span class="ref">NsP_51.30</span></p>
            
            
            <p id="NsP_51.31">
               tatas tās trijatā prāha svapne dṛṣṭam aninditā <br />
               śṛṇudhvaṃ duṣṭarākṣasyo rāvaṇasya vināśanaḥ //
                <span class="ref">NsP_51.31</span></p>
            
            
            <p id="NsP_51.32">
               rakṣobhiḥ saha sarvais tu rāvaṇasya mṛtipradaḥ <br />
               lakṣmaṇena saha bhrātrā rāmasya vijayapradaḥ //
                <span class="ref">NsP_51.32</span></p>
            
            
            <p id="NsP_51.33">
               svapnaḥ śubho mayā dṛṣṭaḥ sītāyās ca patipradaḥ <br />
               trijatāvākyam ākarṇya sītāpārśvaṃ visṛjya tāḥ //
                <span class="ref">NsP_51.33</span></p>
            
            
            <p id="NsP_51.34">
               rākṣasyas tā yayuḥ sarvāḥ sītām āhāñjanīsutaḥ <br />
               kīrtayan rāmavṛttāntaṃ sakalaṃ pavanātmajaḥ //
                <span class="ref">NsP_51.34</span></p>
            
            
            <p id="NsP_51.35">
               tasyāṃ viśvāsam ānīya dattvā rāmāṅgulīyakam <br />
               saṃbhāṣya lakṣaṇaṃ sarvaṃ rāmalakṣmaṇayos tataḥ //
                <span class="ref">NsP_51.35</span></p>
            
            
            <p id="NsP_51.36">
               mahatyā senayā yuktaḥ sugrīvaḥ kapināyakaḥ <br />
               tena sārdham ihāgatya rāmas tava patiḥ prabhuḥ //
                <span class="ref">NsP_51.36</span></p>
            
            
            <p id="NsP_51.37">
               lakṣmaṇaś ca mahāvīro devaras te śubhānane <br />
               rāvaṇaṃ sagaṇaṃ hatvā tvām ito 'dāya gacchati //
                <span class="ref">NsP_51.37</span></p>
            
            
            <p id="NsP_51.38">
               ityukte sā tu viśvastā vāyuputram athābravīt <br />
               katham atrāgato vīra tvam uttīrya mahodadhim //
                <span class="ref">NsP_51.38</span></p>
            
            
            <p id="NsP_51.39">
               ity ākarṇya vacas tasyāḥ punas tām āha vānaraḥ <br />
               goṣpadavan mayottīrṇaḥ samudro 'yaṃ varānane //
                <span class="ref">NsP_51.39</span></p>
            
            
            <p id="NsP_51.40">
               japato rāma rāmeti sāgaro goṣpadāyate <br />
               duḥkhamagnāsi vaidehi sthirā bhava śubhānane //
                <span class="ref">NsP_51.40</span></p>
            
            
            <p id="NsP_51.41">
               kṣipraṃ paśya hi rāmaṃ tvaṃ satyam etad bravīmi te <br />
               ity āśvāsya satīṃ sītāṃ duḥkhitāṃ janakātmajām //
                <span class="ref">NsP_51.41</span></p>
            
            
            <p id="NsP_51.42">
               tataś cūḍāmaṇi prāpya śrutvā kākaparābhavam <br />
               natvā tāṃ prasthito vīro gantuṃ kṛtamatiḥ kapiḥ //
                <span class="ref">NsP_51.42</span></p>
            
            
            <p id="NsP_51.43">
               tato vimṛśya tad bhuṅktvā kṛīḍāvanam aśeṣataḥ <br />
               toraṇastho nanādoccai rāmo jayati vīryavān //
                <span class="ref">NsP_51.43</span></p>
            
            
            <p id="NsP_51.44">
               anekān rākṣasān hatvā senāḥ senāpatīṃś ca saḥ <br />
               tadā tvakṣakumāraṃ tu hatvā rāvaṇasainikam //
                <span class="ref">NsP_51.44</span></p>
            
            
            <p id="NsP_51.45">
               sāśvaṃ sasārathiṃ hatvā indrajit taṃ gṛhītavān <br />
               rāvaṇasya puraḥ sthitvā rāmaṃ saṃkīrtya lakṣmaṇam //
                <span class="ref">NsP_51.45</span></p>
            
            
            <p id="NsP_51.46">
               sugrīvaṃ ca mahāvīryaṃ dagdhvā laṅkām aśeṣataḥ <br />
               nirbhartsya rāvaṇaṃ duṣṭaṃ punaḥ saṃbhāṣya jānakīm //
                <span class="ref">NsP_51.46</span></p>
            
            
            <p id="NsP_51.47">
               bhūyaḥ sāgaram uttīrya jñātīn āsādya vīryavān <br />
               sītādarśanam āvedya hanūmāṃś caiva pūjitaḥ //
                <span class="ref">NsP_51.47</span></p>
            
            
            <p id="NsP_51.48">
               vānaraiḥ sārdham āgatya hanumān madhuvanaṃ mahat <br />
               nihatya rakṣapālāṃs tu pāyayitvā ca tanmadhu //
                <span class="ref">NsP_51.48</span></p>
            
            
            <p id="NsP_51.49">
               sarve dadhimukhaṃ pātya harṣito haribhiḥ saha <br />
               kham utpatya ca saṃprāpya rāmalakṣmaṇapādayoḥ //
                <span class="ref">NsP_51.49</span></p>
            
            
            <p id="NsP_51.50">
               natvā tu hanumāṃs tatra sugrīvaṃ ca viśeṣataḥ <br />
               āditaḥ sarvam āvedya samudrataraṇādikam //
                <span class="ref">NsP_51.50</span></p>
            
            
            <p id="NsP_51.51">
               kathayām_asa rāmāya sītā dṛṣṭā mayeti vai <br />
               aśokavanikāmadhye sītā devī suduḥkhitā //
                <span class="ref">NsP_51.51</span></p>
            
            
            <p id="NsP_51.52">
               rākṣasībhiḥ parivṛtā tvāṃ smarantī ca sarvadā <br />
               aśrupūrṇamukhī dīnā tava patnī varānanā //
                <span class="ref">NsP_51.52</span></p>
            
            
            <p id="NsP_51.53">
               śīlavṛttasamāyuktā tatrāpi janakātmajā <br />
               sarvatrānveṣamāṇena mayā dṛṣṭā pativratā //
                <span class="ref">NsP_51.53</span></p>
            
            
            <p id="NsP_51.54">
               mayā saṃbhāṣitā sītā viśvastā raghunandana <br />
               alaṃkāraś ca sumaṇis tayā te preṣitaḥ prabho //
                <span class="ref">NsP_51.54</span></p>
            
            
            <p id="NsP_51.55">
               ity uktvā dattavāṃs tasmai cūḍāmaṇim anuttamam <br />
               idaṃ ca vacanaṃ tubhyaṃ patnyā saṃpreṣitaṃ śṛṇu //
                <span class="ref">NsP_51.55</span></p>
            
            
            <p id="NsP_51.56">
               citrakūṭe madaṅke tu supte tvayi mahāvrata <br />
               vāyasābhibhavaṃ rājaṃs tat kila smartum arhasi //
                <span class="ref">NsP_51.56</span></p>
            
            
            <p id="NsP_51.57">
               alpāparādhe rājendra tvayā balibhuji prabho <br />
               yat kṛtaṃ tan na kartuṃ ca śakyaṃ devāsurair api //
                <span class="ref">NsP_51.57</span></p>
            
            
            <p id="NsP_51.58">
               brahmāstraṃ tu tadotsṛṣṭaṃ rāvaṇaṃ kiṃ na jeṣyasi <br />
               ity evamādi bahuśaḥ proktvā sītā ruroda ha <br />
               evaṃ tu duḥkhitā sītā tāṃ moktuṃ yatnam ācara //
                <span class="ref">NsP_51.58</span></p>
            
            
            <p id="NsP_51.59">
               ity evam ukte pavanaātmajena sītāvacas tac chubhabhūṣaṇaṃ ca <br />
               śrutvā ca dṛṣṭvā ca ruroda rāmaḥ kapiṃ samāliṅgya śanaiḥ pratasthe //
                <span class="ref">NsP_51.59</span></p>
            
            
            <p>|| iti śrīnarasiṃhapurāṇe rāmaprādurbhāve ekapañcāso 'dhyāyaḥ || NarP 51 ||</p>
            
            </div>
         
         <div id="d1e48982">
            mārkaṇḍeya uvāca:
            
            <p id="NsP_52.1">
               iti śrutvā priyāvārtāṃ vāyuputreṇa kīrtitām <br />
               rāmo gatvā samudrāntaṃ vānaraiḥ saha vistṛtaiḥ //
                <span class="ref">NsP_52.1</span></p>
            
            
            <p id="NsP_52.2">
               sāgarasya taṭe ramye tālīvanavirājite <br />
               sugrīvo jāmbavāṃś cātha vānarair atiharṣitaiḥ //
                <span class="ref">NsP_52.2</span></p>
            
            
            <p id="NsP_52.3">
               saṃkhyātītair vṛtaḥ śrīmān nakṣatrair iva candramāḥ <br />
               anujena ca dhīreṇa vīkṣya tasthau saritpatim //
                <span class="ref">NsP_52.3</span></p>
            
            
            <p id="NsP_52.4">
               rāvaṇenātha laṅkāyāṃ sa sūktau bhartsito 'nujaḥ <br />
               vibhīṣaṇo mahābuddhiḥ śāstrajñair mantribhiḥ saha //
                <span class="ref">NsP_52.4</span></p>
            
            
            <p id="NsP_52.5">
               narasiṃhe mahādeve śrīdhare bhaktavatsale <br />
               evaṃ rāme 'calāṃ bhaktim āgatya vinayāt tadā //
                <span class="ref">NsP_52.5</span></p>
            
            
            <p id="NsP_52.6">
               kṛtāñjalir uvācedaṃ rāmam akliṣṭakāriṇam <br />
               rāma rāma mahābāho devadeva janārdana //
                <span class="ref">NsP_52.6</span></p>
            
            
            <p id="NsP_52.7">
               vibhīṣaṇo 'smi māṃ rakṣa ahaṃ te śaraṇaṃ gataḥ <br />
               ity uktvā nipapātātha prāñjalī rāmapādayoḥ //
                <span class="ref">NsP_52.7</span></p>
            
            
            <p id="NsP_52.8">
               viditārtho 'tha rāmas tu tam utthāpya mahāmatim <br />
               samudratoyais taṃ vīram abhiṣicya vibhīṣaṇam //
                <span class="ref">NsP_52.8</span></p>
            
            
            <p id="NsP_52.9">
               laṅkārājyaṃ tavaiveti proktaḥ saṃbhāṣya tasthivān <br />
               tato vibhīṣaṇenoktaṃ tvaṃ viṣṇur bhuvaneśvaraḥ //
                <span class="ref">NsP_52.9</span></p>
            
            
            <p id="NsP_52.10">
               abdhir dadātu mārgaṃ te deva taṃ yācayāmahe <br />
               ityukto vānaraiḥ sārdhaṃ śiśye tatra sa rāghavaḥ //
                <span class="ref">NsP_52.10</span></p>
            
            
            <p id="NsP_52.11">
               supte rāme gataṃ tatra trirātram amitadyutau <br />
               tataḥ kruddho jagannātho rāmo rājīvalocanaḥ //
                <span class="ref">NsP_52.11</span></p>
            
            
            <p id="NsP_52.12">
               saṃśoṣaṇam apāṃ kartum astram āgneyam ādade <br />
               tadotthāya vacaḥ prāhaḥ lakṣmaṇaś ca ruṣānvitam //
                <span class="ref">NsP_52.12</span></p>
            
            
            <p id="NsP_52.13">
               krodhas te layakartā hi enaṃ jahi mahamate <br />
               bhūtānāṃ rakṣaṇārthāya avatāras tvayā kṛtaḥ //
                <span class="ref">NsP_52.13</span></p>
            
            
            <p id="NsP_52.14">
               kṣantavyaṃ devadeveśa ity uktvā dhṛtavān śaram <br />
               tato rātritraye yāte kruddhaṃ rāmam avekṣya saḥ //
                <span class="ref">NsP_52.14</span></p>
            
            
            <p id="NsP_52.15">
               āgneyāstrāc ca saṃtrastaḥ sāgaro 'bhyetya mūrtimān <br />
               āha rāmaṃ mahādevaṃ rakṣa mām apakāriṇam //
                <span class="ref">NsP_52.15</span></p>
            
            
            <p id="NsP_52.16">
               mārgo datto mayā te 'dya kuśalaḥ setukarmaṇi <br />
               nalas ca kathito vīras tena kāraya rāghava //
                <span class="ref">NsP_52.16</span></p>
            
            
            <p id="NsP_52.17">
               yāvadiṣṭaṃ tu vistīrṇaṃ setubandhanam uttamam <br />
               tato nalamukhair anyair vānarair amitaujasaiḥ //
                <span class="ref">NsP_52.17</span></p>
            
            
            <p id="NsP_52.18">
               bandhayitvā mahāsetuṃ tena gatvā sa rāghavaḥ <br />
               suvelākhyaṃ giriṃ prāptaḥ sthito 'sau vānarair vṛtaḥ //
                <span class="ref">NsP_52.18</span></p>
            
            
            <p id="NsP_52.19">
               harmyasthalasthitaṃ duṣṭaṃ rāvaṇaṃ vīkṣya cāṅgadaḥ <br />
               rāmādeśād athotplutya dūtakarmasu tatparaḥ //
                <span class="ref">NsP_52.19</span></p>
            
            
            <p id="NsP_52.20">
               prādāt pādapraharaṃ tu roṣād rāvaṇamūrdhani <br />
               vismitaṃ taiḥ suragaṇair vīkṣitaḥ so 'tivīryavān //
                <span class="ref">NsP_52.20</span></p>
            
            
            <p id="NsP_52.21">
               sādhayitvā pratijñāṃ tāṃ suvelaṃ punar āgataḥ <br />
               tato vānarasenābhiḥ saṃkhyātītābhir acyutaḥ //
                <span class="ref">NsP_52.21</span></p>
            
            
            <p id="NsP_52.22">
               rurodha rāvaṇapurīṃ laṅkāṃ tatra pratāpavān <br />
               rāmaḥ samantād ālokya prāha lakṣmaṇam antike //
                <span class="ref">NsP_52.22</span></p>
            
            
            <p id="NsP_52.23">
               tīrṇo 'rṇavaḥ kavaliteva kapīśvarasya senābhaṭair jhaṭiti rākṣasarājadhānī <br />
               yat pauruṣocitam ihāṅkuritaṃ mayā tad daivasya vaśyam aparaṃ dhanuṣo 'tha vāsya //
                <span class="ref">NsP_52.23</span></p>
            
            
            <p>lakṣmaṇaḥ prāha: kātarajanamanovalambinā kiṃ daivena |</p>
            
            <p id="NsP_52.24">
               yāval lalāṭaśikharaṃ bhrukuṭir na yāti yāvan na kārmukaśikhām adhirohati jyā <br />
               tāvan niśācarapateḥ paṭim ānametu trailokyamūlavibhujeṣu bhujeṣu darpaḥ //
                <span class="ref">NsP_52.24</span></p>
            
            
            <p id="NsP_52.25">tadā lakṣmaṇaḥ rāmasya karṇe lagitvā pitṛvadhavairasmaraṇe atha tadbaktivīryaparīkṣaṇāya
               lakṣaṇavijñānāyādiśyatām aṅgadāya dūtyam |
               rāmaḥ sādhu iti bhaṇitvā aṅgadaṃ sabahumānam avalokya ādiśati || <span class="ref">(NsP_52.25)</span></p>
            
            
            <p>aṅgada |</p>
            
            <p id="NsP_52.26">
               pitā te yad vālī balini daśakaṇṭhe kalitavān na śaktās tad vaktuṃ vayam api mudā tena pulakaḥ <br />
               sa eva tvaṃ vyāvartayasi tanujatvena pitṛtāṃ tataḥ kiṃ vaktavyaṃ tilakayati sṛṣṭārthapadavīm //
                <span class="ref">NsP_52.26</span></p>
            
            
            <p id="NsP_52.27">aṅgado maulimaṇḍalamilatkarayugalena praṇamya yad ājñāpayati devaḥ |
               avadhāryatām || <span class="ref">(NsP_52.27)</span></p>
            
            
            <p id="NsP_52.28">
               kiṃ prākāravihāratoraṇavatīṃ laṅkām ihaivānaye kiṃ vā sainyam ahaṃ drutaṃ raghupate tatraiva saṃpādaye <br />
               atyalpaṃ kulaparvatair aviralair badhnāmi vā sāgaraṃ devādeśaya kiṃ karomi sakalaṃ dordaṇḍasādhyaṃ mama //
                <span class="ref">NsP_52.28</span></p>
            
            
            <p id="NsP_52.29">śrīrāmas tadvacanamātreṇaiva tadbhaktiṃ sāmarthyaṃ cāvekṣya vadati || <span class="ref">(NsP_52.29)</span></p>
            
            
            <p id="NsP_52.30">
               ajñānād athavādhipatyarabhasā vāsmatparokṣe hṛtā sīteyaṃ pravimucyatām iti vaco gatvā daśāsyaṃ vada <br />
               no cel lakṣmaṇamuktamārgaṇagaṇacchedocchalacchoṇitac chatracchannadigantam antakapurīṃ putrair vṛto yāsyasi //
                <span class="ref">NsP_52.30</span></p>
            
            
            <p id="NsP_52.31">aṅgadaḥ || <span class="ref">(NsP_52.31)</span></p>
            
            
            <p>deva |</p>
            
            <p id="NsP_52.32">
               saṃdhau vā vigrahe vāpi mayi dūte daśānanī <br />
               akṣatā vā kṣatā vāpi kṣitipīṭhe luṭhiṣyati //
                <span class="ref">NsP_52.32</span></p>
            
            
            <p id="NsP_52.33">
               tadā śrīrāmacandreṇa praśasya prahito 'ṅgadaḥ <br />
               uktipratyukticāturyaiḥ parājityāgato ripum //
                <span class="ref">NsP_52.33</span></p>
            
            
            <p id="NsP_52.34">
               rāghavasya balaṃ jñātvā cārais tadanujasya ca <br />
               vānarāṇāṃ ca bhīto 'pi nirbhīr iva daśānanaḥ //
                <span class="ref">NsP_52.34</span></p>
            
            
            <p id="NsP_52.35">
               laṅkāpurasya rakṣārtham ādideśa sa rākṣasān <br />
               ādiśya sarvato dikṣu putrān āha daśānanaḥ //
                <span class="ref">NsP_52.35</span></p>
            
            
            <p id="NsP_52.36">
               dhūmrākṣaṃ dhūmrapānaṃ ca rākṣasā yāta me purīm <br />
               pāśair badhnīta tau martyau amitrāntakavīryavān <br />
               kumbhakarṇo 'pi madbhrātā turyanādaiḥ prabodhitaḥ //
                <span class="ref">NsP_52.36</span></p>
            
            
            <p id="NsP_52.37">
               rākṣasāś caiva saṃdiṣṭā rāvaṇena mahābalāḥ <br />
               tasyājñāṃ śirasādāya yuyudhur vānaraiḥ saha //
                <span class="ref">NsP_52.37</span></p>
            
            
            <p id="NsP_52.38">
               yudhyamānā yathāśaktyā koṭisaṃkhyās tu rākṣasāḥ <br />
               vānarair nidhanaṃ prāptāḥ punar anyān yathādiśat //
                <span class="ref">NsP_52.38</span></p>
            
            
            <p id="NsP_52.39">
               pūrvadvāre daśagrīvo rākṣasān amitaujasaḥ <br />
               te cāpi yudhya haribhir nīlādyair nidhanaṃ gatāḥ //
                <span class="ref">NsP_52.39</span></p>
            
            
            <p id="NsP_52.40">
               atha dakṣiṇadigbhāge rāvaṇena niyojitāḥ <br />
               te sarve vānaravarair dāritās tu yamaṃ gatāḥ //
                <span class="ref">NsP_52.40</span></p>
            
            
            <p id="NsP_52.41">
               paścime 'ṅgadamukhyaiś ca vānarair atigarvitaiḥ <br />
               rākṣasāḥ parvatākārāḥ prāpitā yamasādanam //
                <span class="ref">NsP_52.41</span></p>
            
            
            <p id="NsP_52.42">
               taduttare tu digbhāge rāvaṇena niveśitāḥ <br />
               petus te rākṣasāḥ krūrā maindādyair vānarair hatāḥ //
                <span class="ref">NsP_52.42</span></p>
            
            
            <p id="NsP_52.43">
               tato vānarasaṃghās tu laṅkāprākāram ucchritam <br />
               utplutyābhyantarasthāṃś ca rākṣasān baladarpitān //
                <span class="ref">NsP_52.43</span></p>
            
            
            <p id="NsP_52.44">
               hatvā śīghraṃ punaḥ prāptāḥ svasenām eva vānarāḥ <br />
               evaṃ hateṣu sarveṣu rākṣaseṣu daśānanaḥ //
                <span class="ref">NsP_52.44</span></p>
            
            
            <p id="NsP_52.45">
               rodamānāsu tatstrīṣu nirgataḥ krodhamūrcchitaḥ <br />
               dvāre sa paścime vīro rākṣasair bahubhir vṛtaḥ //
                <span class="ref">NsP_52.45</span></p>
            
            
            <p id="NsP_52.46">
               kvāsau rāmeti ca vadan dhanuṣpāṇiḥ pratāpavān <br />
               rathasthaḥ śaravarṣaṃ ca visṛjan vānareṣu saḥ //
                <span class="ref">NsP_52.46</span></p>
            
            
            <p id="NsP_52.47">
               tatas tadbāṇachinnāṅgā vānarā dudruvus tadā <br />
               palāyamānāṃs tān dṛṣṭvā vānarān rāghavas tadā //
                <span class="ref">NsP_52.47</span></p>
            
            
            <p id="NsP_52.48">
               kasmāt tu vānarā bhagnāḥ kim eṣāṃ bhayam āgatam <br />
               iti rāmavacaḥ śrutvā prāha vākyaṃ vibhīṣaṇaḥ //
                <span class="ref">NsP_52.48</span></p>
            
            
            <p id="NsP_52.49">
               śṛṇu rājan mahābāho rāvaṇo nirgato 'dhunā <br />
               tadbāṇachinnā harayaḥ palāyante mahāmate //
                <span class="ref">NsP_52.49</span></p>
            
            
            <p id="NsP_52.50">
               ityukto rāghavas tena dhanur udyamya roṣitaḥ <br />
               jyāghoṣatalaghoṣābhyāṃ pūrayām_asa khaṃ diśaḥ //
                <span class="ref">NsP_52.50</span></p>
            
            
            <p id="NsP_52.51">
               yuyudhe rāvaṇenātha rāmaḥ kamalalocanaḥ <br />
               sugrīvo jāmbavāṃś caiva hanumān aṅgadas tathā //
                <span class="ref">NsP_52.51</span></p>
            
            
            <p id="NsP_52.52">
               vibhīṣaṇo vānarāś ca lakṣmaṇaś cāpi vīryavān <br />
               upetya rāvaṇīṃ senāṃ varṣantīṃ sarvasāyakān //
                <span class="ref">NsP_52.52</span></p>
            
            
            <p id="NsP_52.53">
               hastyaśvarathasaṃyuktāṃ te nijaghnur mahābalāḥ <br />
               rāmarāvaṇayor yuddham abhūt tatrāpi bhīṣaṇam //
                <span class="ref">NsP_52.53</span></p>
            
            
            <p id="NsP_52.54">
               rāvaṇena visṛṣṭāni śastrāstrāṇi ca yāni vai <br />
               tāni chittvātha śastrais tu rāghavaś ca mahābalaḥ //
                <span class="ref">NsP_52.54</span></p>
            
            
            <p id="NsP_52.55">
               śareṇa sārathiṃ hatvā daśabhiś ca mahāhayān <br />
               rāvaṇasya dhanus chittvā bhallenaikena rāghavaḥ //
                <span class="ref">NsP_52.55</span></p>
            
            
            <p id="NsP_52.56">
               mukuṭaṃ pañcadaśabhiś chittvā tanmastakaṃ punaḥ <br />
               suvarṇapuṅkhair daśabhiḥ śarair vivyādha vīryavān //
                <span class="ref">NsP_52.56</span></p>
            
            
            <p id="NsP_52.57">
               tadā daśāsyo vyathito rāmabāṇair bhṛśaṃ tadā <br />
               viveśa mantribhir nītaḥ svapurīṃ devamardakaḥ //
                <span class="ref">NsP_52.57</span></p>
            
            
            <p id="NsP_52.58">
               bodhitas tūryanādais tu gajayūthakramaiḥ śanaiḥ <br />
               punaḥ prākāram ullaṅghya kumbhakarṇo vinirgataḥ //
                <span class="ref">NsP_52.58</span></p>
            
            
            <p id="NsP_52.59">
               uttuṅgasthūladeho 'sa bhīmadṛṣṭir mahābalaḥ <br />
               vānarān bhakṣayan duṣṭo vicacāra kṣudhānvitaḥ //
                <span class="ref">NsP_52.59</span></p>
            
            
            <p id="NsP_52.60">
               taṃ dṛṣṭvotpatya sugrīvaḥ śūlenorasy atāḍayat <br />
               karṇadvayaṃ karābhyāṃ tu *cchittvā vakreṇa nāsikām //
                <span class="ref">NsP_52.60</span></p>
            
            
            <p id="NsP_52.61">
               sarvato yudhyamānāṃś ca rakṣonāthān raṇe 'dhikān <br />
               rāghavo ghātayitvā tu vānarendraiḥ samantataḥ //
                <span class="ref">NsP_52.61</span></p>
            
            
            <p id="NsP_52.62">
               cakarta viśikhais tīkṣṇaiḥ kumbhakarṇasya kandharām <br />
               vijityendrajitaṃ sākṣād garuḍenāgatena saḥ //
                <span class="ref">NsP_52.62</span></p>
            
            
            <p id="NsP_52.63">
               rāmo lakṣmaṇasaṃyuktaḥ śuśubhe vānarair vṛtaḥ <br />
               vyarthaṃ gate cendrajiti kumbhakarṇe nipātite //
                <span class="ref">NsP_52.63</span></p>
            
            
            <p id="NsP_52.64">
               laṅkānāthas tataḥ kruddhaḥ putraṃ triśirasaṃ punaḥ <br />
               atikāyamahākāyau devāntakanarāntakau //
                <span class="ref">NsP_52.64</span></p>
            
            
            <p id="NsP_52.65">
               yūyaṃ hatvā tu putrādyā tau narau yudhi nighnata <br />
               tān niyujya daśagrīvaḥ putrān evaṃ punar bravīt //
                <span class="ref">NsP_52.65</span></p>
            
            
            <p id="NsP_52.66">
               mahodaramahāpāśvau sārdham etair mahābalaiḥ <br />
               saṃgrāme 'smin ripūn hantuṃ yuvāṃ vrajatam udyatau //
                <span class="ref">NsP_52.66</span></p>
            
            
            <p id="NsP_52.67">
               dṛṣṭvā tān āgatāṃś caiva yudhyamānān raṇe ripūn <br />
               anayal lakṣmaṇaḥ ṣaḍbhiḥ śarais tīkṣṇair yamālayam //
                <span class="ref">NsP_52.67</span></p>
            
            
            <p id="NsP_52.68">
               vānarāṇāṃ samūhaś ca śiṣṭāṃś ca rajanīcarān <br />
               sugrīveṇa hataḥ kumbho rākṣaso baladarpitaḥ //
                <span class="ref">NsP_52.68</span></p>
            
            
            <p id="NsP_52.69">
               nikumbho vāyuputreṇa nihato devakaṇṭakaḥ <br />
               virūpākṣaṃ yudhyamānāṃ gadayā tu vibhīṣaṇaḥ //
                <span class="ref">NsP_52.69</span></p>
            
            
            <p id="NsP_52.70">
               bhīmamaindau ca śvapatiṃ vānarendrau nijaghnatuḥ <br />
               aṅgado jāmbavāṃś cātha harayo 'nyān niśācarān //
                <span class="ref">NsP_52.70</span></p>
            
            
            <p id="NsP_52.71">
               yudhyamanas tu samare mahālakṣaṃ mahācalam <br />
               jaghāna rāmo 'tha raṇe bāṇavṛṣṭikaraṃ nṛpa //
                <span class="ref">NsP_52.71</span></p>
            
            
            <p id="NsP_52.72">
               indrajin mantralabdhaṃ tu ratham āruhya vai punaḥ <br />
               vānareṣu ca sareṣu śaravarṣaṃ vavarṣa saḥ //
                <span class="ref">NsP_52.72</span></p>
            
            
            <p id="NsP_52.73">
               rātrau tadbāṇabhinnaṃ tu balaṃ sarvaṃ ca rāghavam <br />
               niśceṣṭam akhilaṃ dṛṣṭvā jāmbavat preritas tadā //
                <span class="ref">NsP_52.73</span></p>
            
            
            <p id="NsP_52.74">
               vīryād auṣadham ānīya hanūmān mārutātmajaḥ <br />
               bhūmyāṃ śayānam utthāpya rāmaṃ harigaṇāṃs tathā //
                <span class="ref">NsP_52.74</span></p>
            
            
            <p id="NsP_52.75">
               tair eva vānaraiḥ sārdhaṃ jvalitolkākarair niśi <br />
               dāhayām_asa laṅkāṃ tāṃ hastyaśvaratharakṣasām //
                <span class="ref">NsP_52.75</span></p>
            
            
            <p id="NsP_52.76">
               varṣantaṃ śarajālāni sarvadikṣu ghano yathā <br />
               sa bhrātrā meghanādaṃ taṃ ghātayām_asa rāghavaḥ //
                <span class="ref">NsP_52.76</span></p>
            
            
            <p id="NsP_52.77">
               ghātiteṣv atha rakṣassu putramitrādibandhuṣu <br />
               kāriteṣv atha vighneṣu homajapyādikarmaṇām //
                <span class="ref">NsP_52.77</span></p>
            
            
            <p id="NsP_52.78">
               tataḥ kruddho daśagrīvo laṅkādvāre vinirgataḥ <br />
               kvāsau rāma iti brūte mānuṣas tāpasākṛtiḥ //
                <span class="ref">NsP_52.78</span></p>
            
            
            <p id="NsP_52.79">
               yoddhā kapibalīty uccair vyāharad rākṣasādhipaḥ <br />
               vegavadbhir vinītaiś ca aśvaiś citrarathe sthitaḥ //
                <span class="ref">NsP_52.79</span></p>
            
            
            <p id="NsP_52.80">
               athāyāntaṃ tu taṃ dṛṣṭvā rāmaḥ prāha daśānanam <br />
               rāmo 'ham atra duṣṭātmann ehi rāvaṇa māṃ prati //
                <span class="ref">NsP_52.80</span></p>
            
            
            <p id="NsP_52.81">
               ityukte lakṣmaṇaḥ prāha rāmaṃ rājīvalocanam <br />
               anena rākṣasā yotsye tvaṃ tiṣṭheti mahābalaḥ //
                <span class="ref">NsP_52.81</span></p>
            
            
            <p id="NsP_52.82">
               tatas tu lakṣmaṇo gatvā rurodha śaravṛṣṭibhiḥ <br />
               viṃśadbāhuvisṛṣṭais tu śastrāstrair lakṣmaṇaṃ yudhi //
                <span class="ref">NsP_52.82</span></p>
            
            
            <p id="NsP_52.83">
               rurodha sa daśagrīvaḥ tayor yuddham abhūn mahat <br />
               devā vyomni vimānasthā vīkṣya tasthur mahāhavam //
                <span class="ref">NsP_52.83</span></p>
            
            
            <p id="NsP_52.84">
               tato rāvaṇaśastrāṇi *cchittvā svais tīkṣṇasāyakaiḥ <br />
               lakṣmaṇaḥ sārathiṃ hatvā tasyāśvān api bhallakaiḥ //
                <span class="ref">NsP_52.84</span></p>
            
            
            <p id="NsP_52.85">
               rāvaṇasya dhanuś chittvā dhvajaṃ ca niśitaiḥ śaraiḥ <br />
               vakṣaḥsthalaṃ mahāvīryo vivyādha paravīrahā //
                <span class="ref">NsP_52.85</span></p>
            
            
            <p id="NsP_52.86">
               tato rathān nipatyādhaḥ kṣipraṃ rākṣasanāyakaḥ <br />
               śaktiṃ jagrāha kupito ghaṇṭānādavinādinīm //
                <span class="ref">NsP_52.86</span></p>
            
            
            <p id="NsP_52.87">
               agnijvālājvalajjihvāṃ maholkāsadṛśadyutim <br />
               dṛḍhamuṣṭyā tu nikṣiptā śaktiḥ sā lakṣmaṇorasi //
                <span class="ref">NsP_52.87</span></p>
            
            
            <p id="NsP_52.88">
               vidāryāntaḥpraviṣṭātha devās trastās tato 'mbare <br />
               lakṣmaṇaṃ patitaṃ dṛṣṭvā rudadbhir vānareśvaraiḥ //
                <span class="ref">NsP_52.88</span></p>
            
            
            <p id="NsP_52.89">
               duḥkhitaḥ śīghram āgamya tatpārśvaṃ prāha rāghavaḥ <br />
               kva gato hanumān vīro mitro me pavanātmajaḥ //
                <span class="ref">NsP_52.89</span></p>
            
            
            <p id="NsP_52.90">
               yadi jīvati me bhrātā kathaṃcit patito bhuvi <br />
               ityukte hanumān rājan vīro vikhyātapauruṣaḥ //
                <span class="ref">NsP_52.90</span></p>
            
            
            <p id="NsP_52.91">
               baddhvāñjaliṃ babhāṣedaṃ dehy anujñāṃ sthito 'smi bhoḥ <br />
               rāmaḥ prāha mahāvīra viśalyakaraṇī mama //
                <span class="ref">NsP_52.91</span></p>
            
            
            <p id="NsP_52.92">
               anujaṃ virujaṃ śīghraṃ kuru mitra mahābala <br />
               tato vegāt samutpatya gatvā droṇagiriṃ kapiḥ //
                <span class="ref">NsP_52.92</span></p>
            
            
            <p id="NsP_52.93">
               baddhvā ca śighram ānīya lakṣmaṇaṃ nīrujaṃ kṣaṇāt <br />
               cakāra devadeveśāṃ paśyatāṃ rāghavasya ca //
                <span class="ref">NsP_52.93</span></p>
            
            
            <p id="NsP_52.94">
               tataḥ kruddho jagannātho rāmaḥ kamalalocanaḥ <br />
               rāvaṇasya balaṃ śiṣṭaṃ hastyaśvaratharākṣasam //
                <span class="ref">NsP_52.94</span></p>
            
            
            <p id="NsP_52.95">
               hatvā kṣaṇena rāmas tu taccharīraṃ tu sāyakaiḥ <br />
               tīkṣṇair jarjaritaṃ kṛtvā tasthivān vānarair vṛtaḥ //
                <span class="ref">NsP_52.95</span></p>
            
            
            <p id="NsP_52.96">
               astaceṣṭo daśagrīvaḥ saṃjñāṃ prāpya śanaiḥ punaḥ <br />
               utthāya rāvaṇaḥ kruddhaḥ siṃhanādaṃ nanāda ca //
                <span class="ref">NsP_52.96</span></p>
            
            
            <p id="NsP_52.97">
               tannādaśravaṇair vyomni vitrasto devatāgaṇaḥ <br />
               etasminn eva kale tu rāmaṃ prāpya mahāmuniḥ //
                <span class="ref">NsP_52.97</span></p>
            
            
            <p id="NsP_52.98">
               rāvaṇe baddhavairas tu agastyo vai jayapradam <br />
               ādityahṛdayaṃ nāma mantraṃ prādāj jayapradam //
                <span class="ref">NsP_52.98</span></p>
            
            
            <p id="NsP_52.99">
               rāmo 'pi japtvā tanmantram agastyoktaṃ jayapradam <br />
               taddattaṃ vaiṣṇavaṃ cāpam atulaṃ sadguṇaṃ dṛḍham //
                <span class="ref">NsP_52.99</span></p>
            
            
            <p id="NsP_52.100">
               pūjayitvā tad ādāya sajyaṃ kṛtvā mahābalaḥ <br />
               sauvarṇapuṅkhais tīkṣṇais tu śarair marmavidāraṇaiḥ //
                <span class="ref">NsP_52.100</span></p>
            
            
            <p id="NsP_52.101">
               yuyudhe rākṣasendreṇa raghunāthaḥ pratāpavān <br />
               tayos tu yudhyatos tatra bhīmaśaktyor mahāmate //
                <span class="ref">NsP_52.101</span></p>
            
            
            <p id="NsP_52.102">
               parasparavisṛṣṭas tu vyomni saṃvarddhito 'nalaḥ <br />
               samutthito nṛpaśreṣṭha rāmarāvaṇayor yudhi //
                <span class="ref">NsP_52.102</span></p>
            
            
            <p id="NsP_52.103">
               saṃgare vartamāne tu rāmo dāśarathis tadā <br />
               padātir yuyudhe vīro rāmo 'nuktaparākramaḥ //
                <span class="ref">NsP_52.103</span></p>
            
            
            <p id="NsP_52.104">
               sahasrāśvayutaṃ divyaṃ rathaṃ mātalim eva ca <br />
               preṣayām_asa devendro mahāntaṃ lokaviśrutam //
                <span class="ref">NsP_52.104</span></p>
            
            
            <p id="NsP_52.105">
               rāmas tam ratham āruhya pūjyamānaḥ surottamaiḥ <br />
               mātulyuktopadeśas tu rāmacandraḥ pratāpavān //
                <span class="ref">NsP_52.105</span></p>
            
            
            <p id="NsP_52.106">
               brahmadattavaraṃ duṣṭaṃ brahmāstreṇa daśānanam <br />
               jaghāna vairiṇaṃ krūraṃ rāmadevaḥ pratāpavān //
                <span class="ref">NsP_52.106</span></p>
            
            
            <p id="NsP_52.107">
               rāmeṇa nihate tatra rāvaṇe sagaṇe ripau <br />
               indrādyā devatāḥ sarvāḥ parasparam athābruvan //
                <span class="ref">NsP_52.107</span></p>
            
            
            <p id="NsP_52.108">
               rāmo bhūtvā harir yasmād asmākaṃ vairiṇaṃ raṇe <br />
               anyair avadhyam apy enaṃ jaghāna yudhi rāvaṇam //
                <span class="ref">NsP_52.108</span></p>
            
            
            <p id="NsP_52.109">
               tasmāt taṃ rāmanāmānam anantam aparājitam <br />
               pūjayāmo 'vatīryainam ity uktvā te divaukasaḥ //
                <span class="ref">NsP_52.109</span></p>
            
            
            <p id="NsP_52.110">
               nānāvimānaiḥ śrīmadbhir avatīrya mahītale <br />
               rudrendravasucandrādyā vidhātāraṃ sanātanam //
                <span class="ref">NsP_52.110</span></p>
            
            
            <p id="NsP_52.111">
               viṣṇuṃ jiṣṇuṃ jaganmūrtiṃ sānujaṃ rāmam avyayam <br />
               taṃ pūjayitvā vidhivat parivāryopatasthire //
                <span class="ref">NsP_52.111</span></p>
            
            
            <p id="NsP_52.112">
               rāmo 'yaṃ dṛśyatāṃ devā lakṣmaṇo 'yaṃ vyavasthitaḥ <br />
               sugrīvo raviputro 'yaṃ vāyuputro 'yam āsthitaḥ //
                <span class="ref">NsP_52.112</span></p>
            
            
            <p id="NsP_52.113">
               aṅgadādyā ime sarve ity ūcus te divaukasaḥ <br />
               gandhāmoditadikpālā bhramarālipadānugā //
                <span class="ref">NsP_52.113</span></p>
            
            
            <p id="NsP_52.114">
               devastrīkaranirmuktā rāmamūrdhani śobhitā <br />
               papāta puṣpavṛṣṭis tu lakṣmaṇasya ca mūrdhani //
                <span class="ref">NsP_52.114</span></p>
            
            
            <p id="NsP_52.114">
               tato brahmā samāgatya haṃsayānena rāghavam <br />
               amoghākhyena stotreṇa stutvā rāmam avocata //
                <span class="ref">NsP_52.114</span></p>
            
            brahmovāca:
            
            <p id="NsP_52.116">
               tvaṃ viṣṇur ādir bhūtānām ananto jñānadṛk prabhuḥ <br />
               tvam eva śāśvataṃ brahma vedānte viditaṃ param //
                <span class="ref">NsP_52.116</span></p>
            
            
            <p id="NsP_52.117">
               tvayā yad adya nihato rāvaṇo lokarāvaṇaḥ <br />
               tadāśru sarvalokānāṃ devānāṃ karma sādhitam //
                <span class="ref">NsP_52.117</span></p>
            
            
            <p id="NsP_52.118">
               ityukte padmayonau tu śaṃkaraḥ pritim āsthitaḥ <br />
               praṇamya rāmaṃ tasmai taṃ bhūyo daśarathaṃ nṛpam //
                <span class="ref">NsP_52.118</span></p>
            
            
            <p id="NsP_52.119">
               darśayitvā gato devaḥ sītā suddheti kīrtayan <br />
               tato bāhubalaprāptaṃ vimānaṃ puṣpakaṃ śubham //
                <span class="ref">NsP_52.119</span></p>
            
            
            <p id="NsP_52.120">
               pūtām āropya sītāṃ tām ādiṣṭaḥ pavanātmajaḥ <br />
               tatas tu jānakīṃ devīṃ viśokāṃ bhūṣaṇānvitām //
                <span class="ref">NsP_52.120</span></p>
            
            
            <p id="NsP_52.121">
               vanditāṃ vānarendrais tu sārdhaṃ bhrātā mahābalaḥ <br />
               pratiṣṭhāpya mahādevaṃ setumadhye sa rāghavaḥ //
                <span class="ref">NsP_52.121</span></p>
            
            
            <p id="NsP_52.122">
               labdhavān paramaṃ bhaktiṃ śive śaṃbhor anugrahāt <br />
               rāmeśvara iti khyāto mahādevaḥ pinākadhṛk //
                <span class="ref">NsP_52.122</span></p>
            
            
            <p id="NsP_52.123">
               tasya darśanamātreṇa sarvahatyāṃ vyapohati <br />
               rāmas tīrṇapratijño 'sau bharatāsaktamānasaḥ //
                <span class="ref">NsP_52.123</span></p>
            
            
            <p id="NsP_52.124">
               tato 'yodhyāṃ purīṃ divyāṃ gatvā tasyāṃ dvijottamaiḥ <br />
               abhiṣikto vasiṣṭhādyair bharatena prasāditaḥ <br />
               akarod dharmato rājyaṃ ciraṃ rāmaḥ pratāpavān //
                <span class="ref">NsP_52.124</span></p>
            
            
            <p id="NsP_52.125">
               yajñādikaṃ karma nijaṃ ca kṛtvā paurais tu rāmo divam āruroha <br />
               rājan mayā te kathitaṃ samāsato rāmasya bhūmyāṃ caritaṃ mahātmanaḥ <br />
               idaṃ subhaktyā paṭhatāṃ ca śṛṇvatāṃ dadāti rāmaḥ svapadaṃ jagatpatiḥ //
                <span class="ref">NsP_52.125</span></p>
            
            
            <p>|| iti śrīnarasiṃhapurāṇe rāmaprādurbhāve dvipañcāśo 'dhyāyaḥ || NarP 52 ||</p>
            
            </div>
         
         <div id="d1e51353">
            mārkaṇḍeya uvāca:
            
            <p id="NsP_53.1">
               ataḥ paraṃ pravakṣyāmi prādurbhāvadvayaṃ śubham <br />
               tṛtīyasya tu rāmasya kṛṣṇasya tu samāsataḥ //
                <span class="ref">NsP_53.1</span></p>
            
            
            <p id="NsP_53.2">
               purā hy asurabhārārtā mahī prāha nṛpottama <br />
               āsīnaṃ devamadhye tu brahmāṇaṃ kamalāsanam //
                <span class="ref">NsP_53.2</span></p>
            
            
            <p id="NsP_53.3">
               devāsure hatā ye tu viṣṇunā daityadānavāḥ <br />
               te sarve kṣatriyā jātāḥ kaṃsādyāḥ kamalodbhava //
                <span class="ref">NsP_53.3</span></p>
            
            
            <p id="NsP_53.4">
               tadbhūribhārasaṃprāptā sīdantī caturānana <br />
               mama tadbhārahāniḥ syād yathā deva tathā kuru //
                <span class="ref">NsP_53.4</span></p>
            
            
            <p id="NsP_53.5">
               tayaivam ukto brahmātha devaiḥ saha jagāma ha <br />
               kṣīrodasyottaraṃ kūlaṃ viṣṇuṃ bhaktivibodhitam //
                <span class="ref">NsP_53.5</span></p>
            
            
            <p id="NsP_53.6">
               tatra gatvā jagatsraṣṭā devaiḥ sārdhaṃ janārdanam <br />
               narasiṃhaṃ mahādevaṃ gandhapuṣpādibhiḥ kramāt //
                <span class="ref">NsP_53.6</span></p>
            
            
            <p id="NsP_53.7">
               abhyarcya bhaktyā govindaṃ vākpuṣpeṇa ca keśavam <br />
               pūjayām_asa rājendra tena tuṣṭo jagatpatiḥ //
                <span class="ref">NsP_53.7</span></p>
            
            rājovāca:
            
            <p id="NsP_53.8">
               vākpuṣpeṇa kathaṃ brahman brahmāpy arcitavān harim <br />
               tan me kathaya viprendra brahmoktaṃ stotram uttamam //
                <span class="ref">NsP_53.8</span></p>
            
            mārkaṇḍeya uvāca:
            
            <p id="NsP_53.9">
               śṛṇu rājan pravakṣyāmi stotraṃ brahmamukheritam <br />
               sarvapāpaharaṃ puṇyaṃ viṣṇutuṣṭikaraṃ param //
                <span class="ref">NsP_53.9</span></p>
            
            
            <p id="NsP_53.10">
               tam ārādhya jagannātham ūrdhvabāhuḥ pitāmahaḥ <br />
               bhūtvaikāgramanā rājann idaṃ stotram udīrayat //
                <span class="ref">NsP_53.10</span></p>
            
            brahmovāca:
            
            <p id="NsP_53.11">
               namāmi devaṃ naranātham acyutaṃ nārāyaṇaṃ lokaguruṃ sanātanam <br />
               anādim avyaktam acintyam avyayaṃ vedāntavedyaṃ puruṣottamaṃ harim //
                <span class="ref">NsP_53.11</span></p>
            
            
            <p id="NsP_53.12">
               ānandarūpaṃ paramaṃ parāt paraṃ cidātmakaṃ jñānavatāṃ parāṃ gatim <br />
               sarvātmakaṃ sarvagataikarūpaṃ dhyeyasvarūpaṃ praṇamāmi mādhavam //
                <span class="ref">NsP_53.12</span></p>
            
            
            <p id="NsP_53.13">
               bhaktapriyaṃ kāntam atīvaṃ nirmalaṃ surādhipaṃ sūrijanair abhiṣṭutam <br />
               caturbhujaṃ nīrajavarṇam īśvaraṃ rathāṅgapāṇiṃ praṇato 'smi keśavam //
                <span class="ref">NsP_53.13</span></p>
            
            
            <p id="NsP_53.14">
               gadāsiśaṅkhābjakaraṃ śriyaḥ patiṃ sadāśivaṃ śārṅgadharaṃ raviprabham <br />
               pītāmbaraṃ hāravirājitodaraṃ namāmi viṣṇuṃ satataṃ kirīṭinam //
                <span class="ref">NsP_53.14</span></p>
            
            
            <p id="NsP_53.15">
               gaṇḍasthalāsaktasuraktakuṇḍalaṃ sudīpitāśeṣadiśaṃ nijatviṣā <br />
               gandharvasiddhair upagītam ṛgdhvaniṃ janārdanaṃ bhūtapatiṃ namāmi tam //
                <span class="ref">NsP_53.15</span></p>
            
            
            <p id="NsP_53.16">
               hatvāsurān pāti yuge yuge surān svadharmasaṃsthān bhuvi saṃsthito hariḥ <br />
               karoti sṛṣṭiṃ jagataḥ kṣayaṃ yas taṃ vāsudevaṃ praṇato 'smi keśavam //
                <span class="ref">NsP_53.16</span></p>
            
            
            <p id="NsP_53.17">
               yo matsyarūpeṇa rasātalasthitān vedān samāhṛtya mama pradattavān <br />
               nihatya yuddhe madhukaiṭabhāv ubhau taṃ vedavedyaṃ praṇato 'smy ahaṃ sadā //
                <span class="ref">NsP_53.17</span></p>
            
            
            <p id="NsP_53.18">
               devāsuraiḥ kṣīrasamudramadhyato nyasto girir yena dhṛtaḥ purā mahān <br />
               hitāya kaurmaṃ vapur āsthito yas taṃ viṣṇum ādyaṃ praṇato 'smi bhāskaram //
                <span class="ref">NsP_53.18</span></p>
            
            
            <p id="NsP_53.19">
               hatvā hiraṇyākṣam atīvaṃ darpitaṃ varāharūpī bhagavān sanātanaḥ <br />
               yo bhūmim etāṃ sakalāṃ samuddharaṃs taṃ vedamūrtiṃ praṇamāmi sūkaram //
                <span class="ref">NsP_53.19</span></p>
            
            
            <p id="NsP_53.20">
               kṛtvā nṛsiṃhaṃ vapur ātmanaḥ paraṃ hitāya lokasya sanātano hariḥ <br />
               jaghāna yas tīkṣṇanakhair diteḥ sutaṃ taṃ nārasiṃhaṃ puruṣaṃ namāmi //
                <span class="ref">NsP_53.20</span></p>
            
            
            <p id="NsP_53.21">
               yo vāmano 'sau bhagavān janārdano baliṃ babandha tribhir ūrjitaiḥ padaiḥ <br />
               jagattrayaṃ kramya dadau puraṃdare tad evaṃ ādyaṃ praṇato 'smi vāmanam //
                <span class="ref">NsP_53.21</span></p>
            
            
            <p id="NsP_53.22">
               yaḥ kārtavīryaṃ nijaghāna roṣāt triḥsaptakṛtvaḥ kṣitipātmajān api <br />
               taṃ jāmadagnyaṃ kṣitibhāranāśakaṃ nato 'smi viṣṇuṃ puruṣottamaṃ sadā //
                <span class="ref">NsP_53.22</span></p>
            
            
            <p id="NsP_53.23">
               setuṃ mahāntaṃ jaladhau babandha yaḥ saṃprāpya laṅkāṃ sagaṇaṃ daśānanam <br />
               jaghāna bhṛtyai jagatāṃ sanātanaṃ taṃ rāmadevaṃ satataṃ nato 'smi //
                <span class="ref">NsP_53.23</span></p>
            
            
            <p id="NsP_53.24">
               yathā tu vārāhanṛsiṃharūpaiḥ kṛtaṃ tvayā deva hitaṃ surāṇām <br />
               tathādya bhūmeḥ kuru bhārahāniṃ prasīda viṣṇo bhagavan namas te //
                <span class="ref">NsP_53.24</span></p>
            
            śrīmārkaṇḍeya uvāca:
            
            <p id="NsP_53.25">
               iti stuto jagannāthaḥ śrīdharaḥ padmayoninā <br />
               āvir babhūva bhagavān śaṅkhacakragadādharaḥ //
                <span class="ref">NsP_53.25</span></p>
            
            
            <p id="NsP_53.26">
               uvāca ca hṛṣīkeśaḥ padmayoniṃ surān api <br />
               stutyānayāhaṃ saṃtuṣṭaḥ pitāmaha divaukasaḥ //
                <span class="ref">NsP_53.26</span></p>
            
            
            <p id="NsP_53.27">
               paṭhatāṃ pāpanāśāya nṛṇāṃ bhaktimatām api <br />
               yato 'smi prakaṭībhūto durlabho 'pi hariḥ surāḥ //
                <span class="ref">NsP_53.27</span></p>
            
            
            <p id="NsP_53.28">
               devaiḥ sendraiḥ sarudrais tu pṛthvyā ca prārthito hy aham <br />
               padmayone vadādya tvaṃ śrutvā tat karavāṇi te //
                <span class="ref">NsP_53.28</span></p>
            
            
            <p id="NsP_53.29">
               ityukte viṣṇunā prāha brahmā lokapitāmahaḥ <br />
               daityānāṃ gurubhāreṇa pīḍiteyaṃ mahī bhṛśam //
                <span class="ref">NsP_53.29</span></p>
            
            
            <p id="NsP_53.30">
               laghvīm imāṃ kārayituṃ tvayāhaṃ puruṣottama <br />
               tenāgataḥ suraiḥ sārdhaṃ nānyad astīti kāraṇam //
                <span class="ref">NsP_53.30</span></p>
            
            
            <p id="NsP_53.31">
               ityukto bhagavān prāha gacchadhvam amarāḥ svayam <br />
               sthānaṃ nirāmayāḥ sarve padmayonis tu gacchatu //
                <span class="ref">NsP_53.31</span></p>
            
            
            <p id="NsP_53.32">
               devakyāṃ vasudevāc ca avatīrya mahītale <br />
               sitakṛṣṇe ca macchaktī kaṃsādīn ghātayiṣyataḥ //
                <span class="ref">NsP_53.32</span></p>
            
            
            <p id="NsP_53.33">
               ity ākarṇya harer vākyaṃ hariṃ natvā yayuḥ surāḥ <br />
               gateṣu tridivaukaḥsu devadevo janārdanaḥ //
                <span class="ref">NsP_53.33</span></p>
            
            
            <p id="NsP_53.34">
               śiṣṭānāṃ pālanārthāya duṣṭanigrahaṇāya ca <br />
               preṣayām_asa te śaktī sitakṛṣṇe svake nṛpa //
                <span class="ref">NsP_53.34</span></p>
            
            
            <p id="NsP_53.35">
               tayoḥ sitā ca rohiṇyāṃ vasudevād babhūva ha <br />
               tadvat kṛṣṇā ca devakyāṃ vasudevād babhūva ha //
                <span class="ref">NsP_53.35</span></p>
            
            
            <p id="NsP_53.36">
               rauhiṇeyo 'tha puṇyātmā rāmanāmāśrito mahān <br />
               devakīnandanaḥ kṛṣṇas tayoḥ karma śṛṇuṣva me //
                <span class="ref">NsP_53.36</span></p>
            
            
            <p id="NsP_53.37">
               gokule bālakāle tu rākṣasī śakunī niśi <br />
               rāmeṇa nihatā rājan tathā kṛṣṇena pūtanā //
                <span class="ref">NsP_53.37</span></p>
            
            
            <p id="NsP_53.38">
               dhenukaḥ sagaṇas tālavane rāmeṇa ghātitaḥ <br />
               śakaṭaś cārjunau vṛkṣau tadvat kṛṣṇena ghātitau //
                <span class="ref">NsP_53.38</span></p>
            
            
            <p id="NsP_53.39">
               pralambo nidhanaṃ nīto daityo rāmeṇa muṣṭinā <br />
               kāliyo damitas toye kālindyāṃ viṣapannagaḥ //
                <span class="ref">NsP_53.39</span></p>
            
            
            <p id="NsP_53.40">
               govardhanaś ca kṛṣṇena dhṛto varṣati vāsave <br />
               gokulaṃ rakṣatā tena ariṣṭaś ca nipātitaḥ //
                <span class="ref">NsP_53.40</span></p>
            
            
            <p id="NsP_53.41">
               keśī ca nidhanaṃ nīto duṣṭavājī mahāsuraḥ <br />
               akrūreṇa ca tau nītau mathurāyāṃ mahātmanā //
                <span class="ref">NsP_53.41</span></p>
            
            
            <p id="NsP_53.42">
               dadarśa tu nimagnaś ca rāmakṛṣṇau mahāmate <br />
               svaṃ svaṃ rūpaṃ jale tasya akrūrasya vibhūtidam //
                <span class="ref">NsP_53.42</span></p>
            
            
            <p id="NsP_53.43">
               anayor bhāvam atulaṃ jñātvā dṛṣṭvā ca yādavāḥ <br />
               babhūvuḥ prītamanaso hy akrūraś ca nṛpātmaja //
                <span class="ref">NsP_53.43</span></p>
            
            
            <p id="NsP_53.44">
               durvacaś ca prajalpantaṃ kaṃsasya rajakaṃ tataḥ <br />
               kṛṣṇo jaghāna rāmaś ca tadvastraṃ brahmaṇe dadau //
                <span class="ref">NsP_53.44</span></p>
            
            
            <p id="NsP_53.45">
               mālākāreṇa bhaktyā tu sumanobhiḥ prapūjitau <br />
               tatas tasya varān dattvā durlabhān rāmakeśavau //
                <span class="ref">NsP_53.45</span></p>
            
            
            <p id="NsP_53.46">
               gacchantau rājamārge tu kubjayā pūjitau tataḥ <br />
               tatkauṭilyam apānīya virūpaṃ kārmukaṃ tataḥ //
                <span class="ref">NsP_53.46</span></p>
            
            
            <p id="NsP_53.47">
               babhañja kṛṣṇo balavān kaṃsasyākṛṣya tatkṣaṇāt <br />
               rakṣapālān jaghānātha rāmas tatra khalān bahūn <br />
               hatvā kuvalayākhyaṃ ca gajaṃ rāmajanārdanau //
                <span class="ref">NsP_53.47</span></p>
            
            
            <p id="NsP_53.48">
               praviśya raṅgaṃ gajadantapāṇī madānuliptau vasudevaputrau <br />
               yuddhe tu rāmo nijaghāna mallaṃ śailopamaṃ muṣṭikam avyayātmā //
                <span class="ref">NsP_53.48</span></p>
            
            
            <p id="NsP_53.49">
               kṛṣṇo 'pi cāṇūram atiprasiddhaṃ balena vīryeṇa ca kaṃsamallakam <br />
               yuddhvā tu tenātha ciraṃ jaghāna taṃ daityamallaṃ janasaṃsadīśaḥ //
                <span class="ref">NsP_53.49</span></p>
            
            
            <p id="NsP_53.50">
               mṛtasya mallasya ca muṣṭikasya mitraṃ punaḥ puṣkarakaṃ sa rāmaḥ <br />
               yuddhārtham utthāya kṛtakṣaṇaṃ taṃ muṣṭiprahāreṇa jaghāna vīraḥ //
                <span class="ref">NsP_53.50</span></p>
            
            
            <p id="NsP_53.51">
               kṛṣṇaḥ punas tān sakalān nihatya nigṛhya kaṃsaṃ vinipātya bhūmau <br />
               svayaṃ ca dehe vinipatya tasya hatvā tathorvyāṃ nicakarṣa kṛṣṇaḥ //
                <span class="ref">NsP_53.51</span></p>
            
            
            <p id="NsP_53.52">
               hate tu kaṃse hariṇātikruddho bhrātāpi tasyātiruṣeṇa cotthitaḥ <br />
               sunābhasaṃjño balavīryayukto rāmeṇa nīto yamasādanaṃ kṣaṇāt //
                <span class="ref">NsP_53.52</span></p>
            
            
            <p id="NsP_53.53">
               tau vandya mātāpitarau suhṛṣṭau janaiḥ samastair yadubhiḥ susaṃvṛtau <br />
               kṛtvā nṛpaṃ cograsenaṃ yadūnāṃ sabhāṃ sudharmāṃ dadatur mahendrīm //
                <span class="ref">NsP_53.53</span></p>
            
            
            <p id="NsP_53.54">
               sarvajñabhāvāv api rāmakṛṣṇau saṃprāpya sāṃdīpanito 'stravidyām <br />
               guroḥ kṛte pañcajanaṃ nihatya yamaṃ ca jitvā gurave sutaṃ dadau //
                <span class="ref">NsP_53.54</span></p>
            
            
            <p id="NsP_53.55">
               nihatya rāmo magadheśvarasya balaṃ samastaṃ bahuśaḥ samāgatam <br />
               divyāstrapūrair amarāv imāv ubhau śubhāṃ purīṃ cakratuḥ sāgarānte //
                <span class="ref">NsP_53.55</span></p>
            
            
            <p id="NsP_53.56">
               tasyāṃ vidhāyātha janasya vāsaṃ hatvā śṛgālaṃ harir avyayātmā <br />
               dagdhvā mahāntaṃ yavanaṃ hy upāyād varaṃ ca dattvā nṛpater jagāma //
                <span class="ref">NsP_53.56</span></p>
            
            
            <p id="NsP_53.57">
               rāmo 'tha saṃśāntasamastavigrahaḥ saṃprāpya nandasya punaḥ sa gokulam <br />
               vṛndāvane gopajanaiḥ subhāṣitaḥ sīreṇa rāmo yamunāṃ cakarṣa //
                <span class="ref">NsP_53.57</span></p>
            
            
            <p id="NsP_53.58">
               saṃprāpya bhāryām atha revatīṃ ca reme tayā dvāravatīṃ sa lāṅgalī <br />
               kṣātreṇa saṃprāpya tadā sa rukmiṇīṃ kṛṣṇo 'pi reme puruṣaḥ purāṇaḥ //
                <span class="ref">NsP_53.58</span></p>
            
            
            <p id="NsP_53.59">
               dyūte kaliṅgarājasya dantān utpāṭya lāṅgalī <br />
               jaghānāṣṭapadenaiva rukmiṇaṃ cānṛtānvitam //
                <span class="ref">NsP_53.59</span></p>
            
            
            <p id="NsP_53.60">
               kṛṣṇaḥ prāgjyotiṣo daityān hayagrīvādikān bahūn <br />
               hatvā tu narakaṃ cāpi jagrāha ca mahad dhanam //
                <span class="ref">NsP_53.60</span></p>
            
            
            <p id="NsP_53.61">
               adityai kuṇḍale dattvā jitvendraṃ daivataiḥ saha <br />
               gṛhītvā pārijātaṃ tu tato dvārāvatīṃ purīm //
                <span class="ref">NsP_53.61</span></p>
            
            
            <p id="NsP_53.62">
               kurubhiś ca dhṛtaṃ sāmbaṃ rāma eko mahābalaḥ <br />
               kurūṇāṃ bhayam utpādya mocayām_asa vīryavān //
                <span class="ref">NsP_53.62</span></p>
            
            
            <p id="NsP_53.63">
               bāṇabāhuvanaṃ chinnaṃ kṛṣṇena yudhi dhīmatā <br />
               rāmeṇa tadbalaṃ nītaṃ kṣayaṃ koṭiguṇaṃ kṣaṇāt //
                <span class="ref">NsP_53.63</span></p>
            
            
            <p id="NsP_53.64">
               devāpakārī rāmeṇa nihato vānaro mahān <br />
               tato 'rjunasya sāhāyyaṃ kurvatā kaṃsaśatruṇā //
                <span class="ref">NsP_53.64</span></p>
            
            
            <p id="NsP_53.65">
               sarvabhūtavadhād rājan bhuvo bhāro 'varopitaḥ <br />
               tīrthayātrā kṛtā tadvad rāmeṇa jagataḥ kṛte //
                <span class="ref">NsP_53.65</span></p>
            
            
            <p id="NsP_53.66">
               rāmeṇa nihitā ye tu tān na saṃkhyātum utsahe <br />
               evaṃ tau rāmakṛṣṇau tu kṛtvā duṣṭavadhaṃ nṛpa //
                <span class="ref">NsP_53.66</span></p>
            
            
            <p id="NsP_53.67">
               avatārya bhuvo bhāraṃ jagmatuḥ svecchayā divam <br />
               ity etau kathitau divyau prādurbhāvau mayā tava <br />
               saṃkṣepād rāmakṛṣṇasya kālkyaṃ śṛṇu mamādhunā //
                <span class="ref">NsP_53.67</span></p>
            
            
            <p id="NsP_53.68">
               itthaṃ hi śaktī sitakṛṣṇarūpe harer anantasya mahābalāḍhye <br />
               kṛtvā tu bhūmer nṛpa bhārahāniṃ punaś ca viṣṇuṃ pratijagmatus te //
                <span class="ref">NsP_53.68</span></p>
            
            
            <p>|| iti śrīnarasiṃhapurāṇe kṛṣṇaprādurbhāve nāma tripañcāśo 'dhyāyaḥ || NarP 53 ||</p>
            
            </div>
         
         <div id="d1e52687">
            mārkaṇḍeya uvāca:
            
            <p id="NsP_54.1">
               ataḥparaṃ pravakṣyāmi śṛṇu rājan samāhitaḥ <br />
               prādurbhāvaṃ hareḥ puṇyaṃ kalkyākhyaṃ pāpanāśanam //
                <span class="ref">NsP_54.1</span></p>
            
            
            <p id="NsP_54.2">
               kalikālena rājendra naṣṭe dharme mahītale <br />
               vṛddhiṃ gate tathā pāpe vyādhisaṃpīḍite jane //
                <span class="ref">NsP_54.2</span></p>
            
            
            <p id="NsP_54.3">
               devaiḥ saṃprārthito viṣṇuḥ kṣīrābdhau stutipūrvakam <br />
               sāmbhalākhye mahāgrāme nānājanasamākule //
                <span class="ref">NsP_54.3</span></p>
            
            
            <p id="NsP_54.4">
               nāmnā viṣṇuyaśaḥputraḥ kalkī rājā bhaviṣyati <br />
               aśvam āruhya khaḍgena mleccchān utsādayiṣyati //
                <span class="ref">NsP_54.4</span></p>
            
            
            <p id="NsP_54.5">
               mlecchān samastān kṣitināśabhūtān hatvā sa kalkī puruṣottamāṃśaḥ <br />
               kṛtvā ca yāgaṃ bahukāñcanākhyaṃ saṃsthāpya dharmaṃ divam āruroha //
                <span class="ref">NsP_54.5</span></p>
            
            
            <p id="NsP_54.6">
               daśāvatārāḥ kathitās tavaiva harer mayā pārthiva pāpahantuḥ <br />
               imaṃ sadā yas tu nṛsiṃhabhaktaḥ śṛṇoti nityaṃ sa tu yāti viṣṇum //
                <span class="ref">NsP_54.6</span></p>
            
            rājovāca:
            
            <p id="NsP_54.7">
               tava prasādād viprendra prādurbhāvāḥ śrutā mayā <br />
               nārāyaṇasya devasya śṛṇvatāṃ kalmaṣāpahāḥ //
                <span class="ref">NsP_54.7</span></p>
            
            
            <p id="NsP_54.8">
               kaliṃ vistarato brūhi tvaṃ hi sarvavidāṃ vara <br />
               brāhmaṇāḥ kṣatriyā vaiśyāḥ śūdrāś ca munisattama //
                <span class="ref">NsP_54.8</span></p>
            
            
            <p id="NsP_54.9ab">
               kimāhārāḥ kimācārā bhaviṣyanti kalau yuge //
                <span class="ref">NsP_54.9ab</span></p>
            
            sūta uvāca:
            
            <p id="NsP_54.9cd">
               śṛṇudhvam ṛṣayaḥ sarve bharadvājena saṃyutāḥ //
                <span class="ref">NsP_54.9cd</span></p>
            
            
            <p id="NsP_54.10">
               sarve dharmā vinaśyanti kṛṣṇe kṛṣṇatvam āgate <br />
               tasmāt kalir mahāghoraḥ sarvapāpasya sādhakaḥ //
                <span class="ref">NsP_54.10</span></p>
            
            
            <p id="NsP_54.11">
               brāhmaṇāḥ kṣatriyā vaiśyāḥ śūdrā dharmaparāṅmukhāḥ <br />
               ghore kaliyuge prāpte dvijadevaparāṅmukhāḥ //
                <span class="ref">NsP_54.11</span></p>
            
            
            <p id="NsP_54.12">
               vyājadharmaratāḥ sarve dambhācāraparāyaṇāḥ <br />
               asūyāniratāś caiva vṛthāhaṃkāradūṣitāḥ //
                <span class="ref">NsP_54.12</span></p>
            
            
            <p id="NsP_54.13">
               sarvaiḥ saṃkṣipyate satyaṃ naraiḥ paṇḍitagarvitaiḥ <br />
               aham evādhika iti sarva eva vadanti vai //
                <span class="ref">NsP_54.13</span></p>
            
            
            <p id="NsP_54.14">
               adharmalolupāḥ sarve tathānyeṣāṃ ca nindakāḥ <br />
               ataḥ svalpāyuṣaḥ sarve bhaviṣyanti kalau yuge //
                <span class="ref">NsP_54.14</span></p>
            
            
            <p id="NsP_54.15">
               alpāyuṣṭvān manuṣyāṇāṃ na vidyāgrahaṇaṃ dvijāḥ <br />
               vidyāgrahaṇaśūnyatvād adharmo vartate punaḥ //
                <span class="ref">NsP_54.15</span></p>
            
            
            <p id="NsP_54.16">
               brāhmaṇādyās tathā varṇāḥ saṃkīryante parasparam <br />
               kāmakrodhaparā mūḍhā vṛthā saṃtāpapīḍitāḥ //
                <span class="ref">NsP_54.16</span></p>
            
            
            <p id="NsP_54.17">
               baddhavairā bhaviṣyanti parasparavadhepsavaḥ <br />
               brāhmaṇāḥ kṣatriyā vaiśyāḥ sarve dharmaparāṅmukhāḥ //
                <span class="ref">NsP_54.17</span></p>
            
            
            <p id="NsP_54.18">
               śūdratulyā bhaviṣyanti tapaḥsatyavivarjitāḥ <br />
               uttamā nīcatāṃ yānti nīcāś cottamatāṃ tathā //
                <span class="ref">NsP_54.18</span></p>
            
            
            <p id="NsP_54.19">
               rājāno dravyaniratās tathā lobhaparāyaṇāḥ <br />
               dharmakañcukasaṃvītā dharmavidhvaṃsakāriṇaḥ //
                <span class="ref">NsP_54.19</span></p>
            
            
            <p id="NsP_54.20">
               ghore kaliyuge prāpte sarvādharmasamanvite <br />
               yo yo 'śvarathanāgāḍhyaḥ sa sa rājā bhaviṣyati //
                <span class="ref">NsP_54.20</span></p>
            
            
            <p id="NsP_54.21">
               pitṝn putrā niyokṣyanti vadhvaḥ śvaśrūś ca karmasu <br />
               patīn putrān vañcayitvā gamiṣyanti striyo 'nyataḥ //
                <span class="ref">NsP_54.21</span></p>
            
            
            <p id="NsP_54.22">
               puruṣālpaṃ bahustrīkaṃ śvabāhulyaṃ gavāṃ kṣayaḥ dhanāni ślaghanīyāni satāṃ vṛttam apūjitam <br />
               khaṇḍavarṣī ca parjanyaḥ panthānas taskarāvṛtāḥ sarvaḥ sarvaṃ ca jānāti vṛddhān anupasevya ca //
                <span class="ref">NsP_54.22</span></p>
            
            
            <p id="NsP_54.23">
               na kaścid akavir nāma surāpā brahmavādinaḥ <br />
               kiṃkarāś ca bhaviṣyanti śūdrāṇāṃ ca dvijātayaḥ //
                <span class="ref">NsP_54.23</span></p>
            
            
            <p id="NsP_54.24">
               dviṣanti pitaraṃ putrāḥ guruṃ śiṣyā dviṣanti ca <br />
               patiṃ ca vanitā dveṣṭi kalau ghore samāgate //
                <span class="ref">NsP_54.24</span></p>
            
            
            <p id="NsP_54.25">
               lobhābhibhūtamanasaḥ sarve duṣkarmaśīlinaḥ <br />
               parānnalolupā nityaṃ bhaviṣyanti dvijātayaḥ //
                <span class="ref">NsP_54.25</span></p>
            
            
            <p id="NsP_54.26">
               parastrīniratāḥ sarve paradravyaparāyaṇāḥ <br />
               ghore kaliyuge prāpte naraṃ dharmaparāyaṇam //
                <span class="ref">NsP_54.26</span></p>
            
            
            <p id="NsP_54.27">
               asūyāniratāḥ sarve upahāsaṃ prakurvate <br />
               na vratāni cariṣyanti brāhmaṇā vedanindakāḥ //
                <span class="ref">NsP_54.27</span></p>
            
            
            <p id="NsP_54.28">
               na yakṣyanti na hoṣyanti hetuvādair vikutsitāḥ <br />
               dvijāḥ kurvanti dambhārthaṃ pitṛyajñādikāḥ kriyāḥ //
                <span class="ref">NsP_54.28</span></p>
            
            
            <p id="NsP_54.29">
               na pātreṣv eva dānāni kurvanti na narās tathā <br />
               kṣīropādhinimittena goṣu prītiṃ prakurvate //
                <span class="ref">NsP_54.29</span></p>
            
            
            <p id="NsP_54.30">
               badhnanti ca dvijān eva dhanārthaṃ rājakiṃkarāḥ <br />
               dānayajñajapādīnāṃ vikrīṇante phalaṃ dvijāḥ //
                <span class="ref">NsP_54.30</span></p>
            
            
            <p id="NsP_54.31">
               pratigrahaṃ prakurvanti caṇḍālāder api dvijāḥ <br />
               kaleḥ prathamapāde 'pi vinindanti hariṃ narāḥ //
                <span class="ref">NsP_54.31</span></p>
            
            
            <p id="NsP_54.32">
               yugānte ca harer nāma naiva kaścit smariṣyati <br />
               śūdrastrīsaṅganiratā vidhavāsaṅgalolupāḥ //
                <span class="ref">NsP_54.32</span></p>
            
            
            <p id="NsP_54.33">
               śūdrānnabhoganiratā bhaviṣyanti kalau dvijāḥ <br />
               na ca dvijātiśūsrūṣāṃ na svadharmapravartanam //
                <span class="ref">NsP_54.33</span></p>
            
            
            <p id="NsP_54.34">
               kariṣyanti tadā śūdrāḥ pravrajyāliṅgino 'dhamāḥ <br />
               sukhāya parivītāś ca jaṭilā bhasmadhūrdharāḥ //
                <span class="ref">NsP_54.34</span></p>
            
            
            <p id="NsP_54.35">
               śūdrā dharmān pravakṣyanti kūṭabuddhiviśāradāḥ <br />
               ete cānye ca bahavaḥ pāṣaṇḍā viprasattamāḥ //
                <span class="ref">NsP_54.35</span></p>
            
            
            <p id="NsP_54.36">
               brāhmaṇāḥ kṣatriyā vaiśyā bhaviṣyanti kalau yuge <br />
               gītavādyaratā viprā vedavādaparāṅmukhāḥ //
                <span class="ref">NsP_54.36</span></p>
            
            
            <p id="NsP_54.37">
               bhaviṣyanti kalau prāpte śūdramārgapravartinaḥ <br />
               alpadravyā vṛthāliṅgā vṛthāhaṃkāradūṣitāḥ //
                <span class="ref">NsP_54.37</span></p>
            
            
            <p id="NsP_54.38">
               hartāro na ca dātāro bhaviṣyanti kalau yuge <br />
               pratigrahaparā nityaṃ dvijāḥ sanmārgaśīlinaḥ //
                <span class="ref">NsP_54.38</span></p>
            
            
            <p id="NsP_54.39">
               ātmastutiparāḥ sarve paranindāparās tathā <br />
               viśvāsahīnāḥ puruṣā devavedadvijātiṣu //
                <span class="ref">NsP_54.39</span></p>
            
            
            <p id="NsP_54.40">
               asaṃśrutoktivaktāro dvijadveṣaratās tathā <br />
               svadharmatyāginaḥ sarve kṛtaghnā bhinnavṛttayaḥ //
                <span class="ref">NsP_54.40</span></p>
            
            
            <p id="NsP_54.41">
               yācakāḥ piśunāś caiva bhaviṣyanti kalau yuge <br />
               parāpavādaniratā ātmastutiparāyaṇāḥ //
                <span class="ref">NsP_54.41</span></p>
            
            
            <p id="NsP_54.42">
               parasvaharaṇopāyacintakāḥ sarvadā janāḥ <br />
               atyāhlādaparās tatra bhuñjānāḥ paraveśmani //
                <span class="ref">NsP_54.42</span></p>
            
            
            <p id="NsP_54.43">
               tasminn eva dine prāyo devatārcanatatparāḥ <br />
               tatraiva nindāniratā bhuktvā caikatra saṃsthitāḥ //
                <span class="ref">NsP_54.43</span></p>
            
            
            <p id="NsP_54.44">
               dvijāś ca kṣatriyā vaiśyāḥ śūdrāś cānye ca jātayaḥ <br />
               atyantakāminaś caiva saṃkīryante parasparam //
                <span class="ref">NsP_54.44</span></p>
            
            
            <p id="NsP_54.45">
               na śiṣyo na guruḥ kaścin na putro na pitā tathā <br />
               na bhāryā na patiś caiva bhavitā tatra saṃkare //
                <span class="ref">NsP_54.45</span></p>
            
            
            <p id="NsP_54.46">
               śūdravṛttyaiva jīvanti dvijā narakabhoginaḥ <br />
               anāvṛṣṭibhayaprāyā gaganāsaktadṛṣṭayaḥ //
                <span class="ref">NsP_54.46</span></p>
            
            
            <p id="NsP_54.47">
               bhaviṣyanti janāḥ sarve tadā kṣudbhayakātarāḥ <br />
               annopādhinimittena śiṣyān gṛhṇanti bhikṣavaḥ //
                <span class="ref">NsP_54.47</span></p>
            
            
            <p id="NsP_54.48">
               ubhābhyām api pāṇibhyāṃ śiraḥkaṇḍūyanaṃ striyaḥ <br />
               kurvantyo gurubhartṛṇām ājñā bhetsyanti tā hitāḥ //
                <span class="ref">NsP_54.48</span></p>
            
            
            <p id="NsP_54.49">
               yadā yadā na yakṣyanti na hoṣyanti dvijātayaḥ <br />
               tadā tadā kaler vṛddhir anumeyā vicakṣaṇaiḥ //
                <span class="ref">NsP_54.49</span></p>
            
            
            <p id="NsP_54.50ab">
               sarvadharmeṣu naṣṭeṣu yāti niḥśrīkatāṃ jagat //
                <span class="ref">NsP_54.50ab</span></p>
            
            sūta uvāca:
            
            <p id="NsP_54.50cd">
               evaṃ kaleḥ svarūpaṃ tat kathitaṃ viprasattamāḥ //
                <span class="ref">NsP_54.50cd</span></p>
            
            
            <p id="NsP_54.51">
               haribhaktiparān evaṃ na kalir bādhate dvijāḥ <br />
               tapaḥ paraṃ kṛtayuge tretāyāṃ dhyānam eva hi //
                <span class="ref">NsP_54.51</span></p>
            
            
            <p id="NsP_54.52">
               dvāpare yajñam evāhur dānam ekaṃ kalau yuge <br />
               yatate daśabhir varṣais tretāyāṃ hāyanena tat //
                <span class="ref">NsP_54.52</span></p>
            
            
            <p id="NsP_54.53">
               dvāpare tac ca māsena ahorātreṇa tat kalau <br />
               dhyāyan kṛte yajan yajñais tretāyāṃ dvāpare 'rcayan //
                <span class="ref">NsP_54.53</span></p>
            
            
            <p id="NsP_54.54">
               yad āpnoti tad āpnoti kalau saṃkīrtya keśavam <br />
               samastajagadādhāraṃ paramārthasvarūpiṇam //
                <span class="ref">NsP_54.54</span></p>
            
            
            <p id="NsP_54.55">
               ghore kaliyuge prāpte viṣṇuṃ dhyāyan na sīdati <br />
               aho 'tīva mahābhāgyāḥ sakṛd ye keśavārcakāḥ //
                <span class="ref">NsP_54.55</span></p>
            
            
            <p id="NsP_54.56">
               ghore kaliyuge prāpte sarvakarmabahiṣkṛte <br />
               nyūnātiriktatā na syāt kalau vedoktakarmaṇām //
                <span class="ref">NsP_54.56</span></p>
            
            
            <p id="NsP_54.57">
               harismaraṇam evātra saṃpūrṇaphaladāyakam <br />
               hare keśava govinda vāsudeva jaganmaya //
                <span class="ref">NsP_54.57</span></p>
            
            
            <p id="NsP_54.58">
               janārdana jagaddhāma pītāmbaradharācyuta <br />
               itīrayanti ye nityaṃ na hi tān bādhate kaliḥ //
                <span class="ref">NsP_54.58</span></p>
            
            
            <p id="NsP_54.59">
               aho hariparā ye tu kalau sarvabhayaṃkare <br />
               te sabhāgyā mahātmānas tatsaṃgatiratā api //
                <span class="ref">NsP_54.59</span></p>
            
            
            <p id="NsP_54.60">
               harināmaparā ye ca harikīrtanatatparāḥ <br />
               haripūjāratā ye ca te kṛtārthā na saṃśayaḥ //
                <span class="ref">NsP_54.60</span></p>
            
            
            <p id="NsP_54.61">
               ity etad vaḥ samākhyātaṃ sarvaduḥkhanivāraṇam <br />
               samastapuṇyaphaladaṃ kalau viṣṇoḥ prakīrtanam //
                <span class="ref">NsP_54.61</span></p>
            
            
            <p>|| ity śrīnarasiṃhapurāṇe kalilakṣaṇakīrtanaṃ catuḥpañcāśo 'dhyāyaḥ || NarP 54 ||</p>
            
            </div>
         
         <div id="d1e53875">
            rājovāca:
            
            <p id="NsP_55.1">
               mārkaṇḍeya kathaṃ śukraḥ purā balimakhe guruḥ <br />
               vāmanena sa viddhākṣaḥ stutvā tallabdhavān katham //
                <span class="ref">NsP_55.1</span></p>
            
            mārkaṇḍeya uvāca:
            
            <p id="NsP_55.2">
               vāmanena sa viddhākṣo bahutīrtheṣu bhārgavaḥ <br />
               jāhnavīsalile sthitvā devam abhyarcya vāmanam //
                <span class="ref">NsP_55.2</span></p>
            
            
            <p id="NsP_55.3">
               ūrdhvabāhuḥ sa deveśaṃ śaṅkhacakragadādharam <br />
               hṛdi saṃcintya tuṣṭāva narasiṃhaṃ sanātanam //
                <span class="ref">NsP_55.3</span></p>
            
            śukra uvāca:
            
            <p id="NsP_55.4">
               namāmi devaṃ viśveśaṃ vāmanaṃ viṣṇurūpiṇam <br />
               balidarpaharaṃ śāntaṃ śāśvataṃ puruṣottamam //
                <span class="ref">NsP_55.4</span></p>
            
            
            <p id="NsP_55.5">
               dhīraṃ śūraṃ mahādevaṃ śaṅkhacakragadādharam <br />
               viśuddhaṃ jñānasaṃpannaṃ namāmi harim acyutam //
                <span class="ref">NsP_55.5</span></p>
            
            
            <p id="NsP_55.6">
               sarvaśaktimayaṃ devaṃ sarvagaṃ sarvabhāvanam <br />
               anādim ajaraṃ nityaṃ namāmi garuḍadhvajam //
                <span class="ref">NsP_55.6</span></p>
            
            
            <p id="NsP_55.7">
               surāsurair bhaktimadbhiḥ stuto nārāyaṇaḥ sadā <br />
               pūjitaṃ ca hṛṣikeśaṃ taṃ namāmi jagadgurum //
                <span class="ref">NsP_55.7</span></p>
            
            
            <p id="NsP_55.8">
               hṛdi saṃkalpya yadrūpaṃ dhyāyanti yatayaḥ sadā <br />
               jyotīrūpam anaupamyaṃ narasiṃhaṃ namāmy aham //
                <span class="ref">NsP_55.8</span></p>
            
            
            <p id="NsP_55.9">
               na jānanti paraṃ rūpaṃ brahmādyā devatāgaṇāḥ <br />
               yasyāvatārarūpāṇi samarcanti namāmi tam //
                <span class="ref">NsP_55.9</span></p>
            
            
            <p id="NsP_55.10">
               etat samastaṃ yenādau sṛṣṭaṃ duṣṭavadhāt punaḥ <br />
               trātaṃ yatra jagal līnaṃ taṃ namāmi janārdanam //
                <span class="ref">NsP_55.10</span></p>
            
            
            <p id="NsP_55.11">
               bhaktair abhyarcito yas tu nityaṃ bhaktapriyo hi yaḥ <br />
               taṃ devam amalaṃ divyaṃ praṇamāmi jagatpatim //
                <span class="ref">NsP_55.11</span></p>
            
            
            <p id="NsP_55.12">
               durlabhaṃ cāpi bhaktānāṃ yaḥ prayacchati toṣitaḥ <br />
               taṃ sarvasākṣiṇaṃ viṣṇuṃ praṇamāmi sanātanam //
                <span class="ref">NsP_55.12</span></p>
            
            śrīmārkaṇḍeya uvāca:
            
            <p id="NsP_55.13">
               iti stuto jagannāthaḥ purā śukreṇa pārthiva <br />
               prādur babhūva tasyāgre śaṅkhacakragadādharaḥ //
                <span class="ref">NsP_55.13</span></p>
            
            
            <p id="NsP_55.14">
               uvāca śukram ekākṣaṃ devo nārāyaṇas tadā <br />
               kimarthaṃ jāhnavītīre stuto 'haṃ tad bravīhi me //
                <span class="ref">NsP_55.14</span></p>
            
            śukra uvāca:
            
            <p id="NsP_55.15">
               devadeva mayā pūrvam aparādho mahān kṛtaḥ <br />
               taddoṣasyāpanuttyarthaṃ stutavān asmi sāṃpratam //
                <span class="ref">NsP_55.15</span></p>
            
            śrībhagavān uvāca:
            
            <p id="NsP_55.16">
               mamāparādhān nayanaṃ naṣṭam ekaṃ tavādhunā <br />
               saṃtuṣṭo 'smi tataḥ śukra stotreṇānena te mune //
                <span class="ref">NsP_55.16</span></p>
            
            
            <p id="NsP_55.17">
               ity uktvā devadeveśas taṃ muniṃ prahasann iva <br />
               pāñcajanyena taccakṣuḥ pasparśa ca janārdanaḥ //
                <span class="ref">NsP_55.17</span></p>
            
            
            <p id="NsP_55.18">
               spṛṣṭamātre tu śaṅkhena devadevena śārṅgiṇā <br />
               babhūva nirmalaṃ cakṣuḥ pūrvavan nṛpasattama //
                <span class="ref">NsP_55.18</span></p>
            
            
            <p id="NsP_55.19">
               evaṃ dattvā muneś cakṣuḥ pūjitas tena mādhavaḥ <br />
               jagāmādarśanaṃ sadyaḥ śukro 'pi svāśramaṃ yayau //
                <span class="ref">NsP_55.19</span></p>
            
            
            <p id="NsP_55.20">
               ity etad uktaṃ muninā mahātmanā prāptaṃ purā devavaraprasādāt <br />
               śukreṇa kiṃ te kathayāmi rājan punaś ca māṃ pṛccha manorathāntaḥ //
                <span class="ref">NsP_55.20</span></p>
            
            
            <p>|| ity śrīnarasiṃhapurāṇe śukravarapradāno nāma pañcapañcāśo 'dhyāyaḥ || NarP 55 ||</p>
            
            </div>
         
         <div id="d1e54276">
            rājovāca:
            
            <p id="NsP_56.1">
               sāṃprataṃ devadevasya narasiṃh asya śārṅgiṇaḥ <br />
               śrotum icchāmi sakalaṃ pratiṣṭhāyāḥ paraṃ vidhim //
                <span class="ref">NsP_56.1</span></p>
            
            śrīmārkaṇḍeya uvāca:
            
            <p id="NsP_56.2">
               pratiṣṭhāyā vidhiṃ viṣṇor devadevasya cakriṇaḥ <br />
               pravakṣyāmi yathāśāstraṃ śṛṇu bhūpāla puṇyadam //
                <span class="ref">NsP_56.2</span></p>
            
            
            <p id="NsP_56.3">
               kartuṃ pratiṣṭhāṃ yaś cātra viṣṇor icchati pārthiva <br />
               sa pūrvaṃ sthiranakṣatre bhūmiśodhanam ārabhet //
                <span class="ref">NsP_56.3</span></p>
            
            
            <p id="NsP_56.4">
               khātvā puruṣamātraṃ tu bāhudvayam athāpi vā <br />
               pūrayec chuddhamṛdbhis tu jalāktaiḥ śarkarānvitaiḥ //
                <span class="ref">NsP_56.4</span></p>
            
            
            <p id="NsP_56.5">
               adhiṣṭhānaṃ tato buddhvā pāṣāṇoṣṭakamṛṇmayam <br />
               prāsādaṃ kārayet tatra vāstuvidyāvidā nṛpa //
                <span class="ref">NsP_56.5</span></p>
            
            
            <p id="NsP_56.6">
               caturasraṃ sūtramārge catuḥkoṇaṃ samantataḥ <br />
               śilābhittikam utkṛṣṭaṃ tadalābheṣṭikāmayam //
                <span class="ref">NsP_56.6</span></p>
            
            
            <p id="NsP_56.7">
               tadalābhe tu mṛtkuḍyaṃ pūrvadvāraṃ suśobhanam <br />
               jātikāṣṭhamayaiḥ stambhais tallagnaiḥ phaladānvitaiḥ //
                <span class="ref">NsP_56.7</span></p>
            
            
            <p id="NsP_56.8">
               utpalaiḥ padmapatraiś ca pātitaiś citraśilpibhiḥ <br />
               itthaṃ tu kārayitvā hi harer veśma suśobhanam //
                <span class="ref">NsP_56.8</span></p>
            
            
            <p id="NsP_56.9">
               pūrvadvāraṃ nṛpaśreṣṭha sukapāṭaṃ sucitritam <br />
               ativṛddhātibālais tu kārayen nākṛtiṃ hareḥ //
                <span class="ref">NsP_56.9</span></p>
            
            
            <p id="NsP_56.10">
               kuṣṭhādyupahatair vāpi anyair vā dīrgharogibhiḥ <br />
               viśvakarmoktamārgeṇa purāṇoktāṃ nṛpottama //
                <span class="ref">NsP_56.10</span></p>
            
            
            <p id="NsP_56.11">
               kārayet pratimāṃ divyāṃ puṣṭāṅgena tu dhīmatā <br />
               saumyānanāṃ suśravanāṃ sunāsāṃ ca sulocanām //
                <span class="ref">NsP_56.11</span></p>
            
            
            <p id="NsP_56.12">
               nādhodṛṣṭiṃ nordhvadṛṣṭiṃ tiryagdṛṣṭiṃ na kārayet <br />
               kārayet samadṛṣṭiṃ tu padmapatrāyatekṣaṇām //
                <span class="ref">NsP_56.12</span></p>
            
            
            <p id="NsP_56.13">
               subhruvaṃ sulalātāṃ ca sukapolāṃ samāṃ śubhām <br />
               bimbauṣṭhīṃ suṣṭhucibukāṃ sugrīvāṃ kārayed budhaḥ //
                <span class="ref">NsP_56.13</span></p>
            
            
            <p id="NsP_56.14">
               upabāhukare deyaṃ dakṣiṇe cakram arkavat <br />
               nābhisaṃlagnadivyāraṃ parito nemisaṃyutam //
                <span class="ref">NsP_56.14</span></p>
            
            
            <p id="NsP_56.15">
               vāmapārśve ity upabhuje deyaṃ śaṅkhaṃ śaśiprabham <br />
               pāñcajanyam iti khyātaṃ daityadarpaharaṃ śubham //
                <span class="ref">NsP_56.15</span></p>
            
            
            <p id="NsP_56.16">
               hārārpitavarāṃ divyāṃ kaṇṭhe trivalisaṃyutām <br />
               sustanīṃ cāruhṛdayāṃ sujaṭharāṃ samāṃ śubhām //
                <span class="ref">NsP_56.16</span></p>
            
            
            <p id="NsP_56.17">
               kaṭilagnavāmakarāṃ padmalagnāṃ ca dakṣiṇām <br />
               keyūrabāhukāṃ divyāṃ sunābhivalibhaṅgikām //
                <span class="ref">NsP_56.17</span></p>
            
            
            <p id="NsP_56.18">
               sukaṭīṃ ca sujaṅghorūṃ vastramekhalabhūṣitām <br />
               evaṃ tāṃ kārayitvā tu pratimāṃ rājasattama //
                <span class="ref">NsP_56.18</span></p>
            
            
            <p id="NsP_56.19">
               suvarṇavastradānena tatkartṝn pūjya sattama <br />
               pūrvapakṣe śubhe kāle pratimāṃ sthāpayed budhaḥ //
                <span class="ref">NsP_56.19</span></p>
            
            
            <p id="NsP_56.20">
               prāsādasyāgrataḥ kṛtvā yāgamaṇḍapam uttamam <br />
               caturdvāraṃ caturdikṣu caturbhis toraṇair yutam //
                <span class="ref">NsP_56.20</span></p>
            
            
            <p id="NsP_56.21">
               saptadhānyāṅkurair yuktaṃ śaṅkhabherīnināditam <br />
               pratimāṃ kṣālya vidvadbhiḥ ṣattriṃśadbhir ghaṭodakaiḥ //
                <span class="ref">NsP_56.21</span></p>
            
            
            <p id="NsP_56.22">
               praviśya maṇḍape tasmin brāhmaṇair vedapāragaiḥ <br />
               tatrāpi snāpayet paścāt pañcagavyaiḥ pṛthak pṛthak //
                <span class="ref">NsP_56.22</span></p>
            
            
            <p id="NsP_56.23">
               tathoṣṇavāriṇā snāpya punaḥ śītodakena ca <br />
               haridrākuṅkumādyais tu candanaiś copalepayet //
                <span class="ref">NsP_56.23</span></p>
            
            
            <p id="NsP_56.24">
               puṣpamālyair alaṃkṛtya vastrair ācchādya tāṃ punaḥ <br />
               puṇyāhaṃ tatra kṛtvā tu ṛgbhis tā prokṣya vāribhiḥ //
                <span class="ref">NsP_56.24</span></p>
            
            
            <p id="NsP_56.25">
               snātvā tāṃ brāhmaṇair bhaktaiḥ śaṅkhabherīsvanair yuktam <br />
               vāsayet saptarātraṃ tu trirātraṃ vā nadījale //
                <span class="ref">NsP_56.25</span></p>
            
            
            <p id="NsP_56.26">
               hṛde tu vimale śuddhe taḍāge vāpi rakṣayet <br />
               adhivāsya jale devam evaṃ pārthivapuṃgava //
                <span class="ref">NsP_56.26</span></p>
            
            
            <p id="NsP_56.27">
               tata utthāpya viprais tu sthāpyālaṃkṛtya pūrvavat <br />
               tato bherīninādais tu vedaghoṣaiś ca keśavam //
                <span class="ref">NsP_56.27</span></p>
            
            
            <p id="NsP_56.28">
               ānīya maṇḍape śuddhe padmākāravinirmite <br />
               kṛtvā punas tataḥ snāpya viṣṇubhaktair alaṃkriyāt //
                <span class="ref">NsP_56.28</span></p>
            
            
            <p id="NsP_56.29">
               brāhmaṇān bhojayitvā tu vidhivat ṣoḍaśartvijaḥ <br />
               caturbhir adhyayanaṃ kāryaṃ caturbhir pālanaṃ tathā //
                <span class="ref">NsP_56.29</span></p>
            
            
            <p id="NsP_56.30">
               caturbhis tu caturdikṣu homaḥ kāryo vicakṣaṇaiḥ <br />
               pūṣpākṣatānnamiśreṇa dadyād dikṣu balīn nṛpa //
                <span class="ref">NsP_56.30</span></p>
            
            
            <p id="NsP_56.31">
               ekena dāpayet teṣām indrādyaḥ prīyantām iti <br />
               pratyekaṃ sāyaṃ saṃdhyāyāṃ madhyarātre tathoṣasi //
                <span class="ref">NsP_56.31</span></p>
            
            
            <p id="NsP_56.32">
               udite ca tato dadyān mātṛvipragaṇāya vā <br />
               japan puruṣasūktaṃ tu ekatas tu punaḥ punaḥ //
                <span class="ref">NsP_56.32</span></p>
            
            
            <p id="NsP_56.33">
               ekato manasā rājan viṣṇor mandiramadhyagaḥ <br />
               ahorātroṣito bhūtvā yajamāno dvijaiḥ saha //
                <span class="ref">NsP_56.33</span></p>
            
            
            <p id="NsP_56.34">
               praviśya pratimādvāraṃ śubhalagne vicakṣaṇaḥ <br />
               devasūktaṃ dvijaiḥ sārdham upasthāpya ca tāṃ dṛḍham //
                <span class="ref">NsP_56.34</span></p>
            
            
            <p id="NsP_56.35">
               saṃsthāpya viṣṇusūktena pavamānena vā punaḥ <br />
               prokṣayed devadeveśam ācāryaḥ kuśavāriṇā //
                <span class="ref">NsP_56.35</span></p>
            
            
            <p id="NsP_56.36">
               tadagre cāgnim ādhāya saṃparistīrya yatnataḥ <br />
               juhuyāj jātakarmādi gāyatryā vaiṣṇavena tu //
                <span class="ref">NsP_56.36</span></p>
            
            
            <p id="NsP_56.37">
               caturbhir ājyāhutibhir ekām ekāṃ kriyāṃ prati <br />
               ācāryas tu svayaṃ kuryād astrair bandhaṃ ca kārayet //
                <span class="ref">NsP_56.37</span></p>
            
            
            <p id="NsP_56.38">
               trātāram iti caindryāṃ tu kuryād ājyapraṇunnakam <br />
               parodiveti yāmyāyāṃ vāruṇyāṃ niṣaveti ca //
                <span class="ref">NsP_56.38</span></p>
            
            
            <p id="NsP_56.39">
               yā te rudreti sāumyāṃ tu huved ājyāhutīr nṛpa <br />
               paromātreti sūktābhyāṃ sarvatrājyāhutīr nṛpa //
                <span class="ref">NsP_56.39</span></p>
            
            
            <p id="NsP_56.40">
               hutvā japec ca vidhivad yad asyeti ca sviṣṭakṛt <br />
               tataḥ sa dakṣiṇāṃ dadyād ṛtvigbhyaś ca yathārhataḥ //
                <span class="ref">NsP_56.40</span></p>
            
            
            <p id="NsP_56.41">
               vastre dve kuṇḍale caiva gurave cāṅgulīyakam <br />
               yajamānas tato dadyād vibhave sati kāñcanam //
                <span class="ref">NsP_56.41</span></p>
            
            
            <p id="NsP_56.42">
               kalaśāṣṭasahasreṇa kalaśāṣṭaśatena vā <br />
               ekaviṃśatinā vāpi snapanaṃ kārayed budhaḥ //
                <span class="ref">NsP_56.42</span></p>
            
            
            <p id="NsP_56.43">
               śaṅkhadundubhinirghoṣair vedaghoṣaiś ca maṅgalaiḥ <br />
               yavavrīhiyutaiḥ pātrair uddhṛtair ucchritāṅkuraiḥ //
                <span class="ref">NsP_56.43</span></p>
            
            
            <p id="NsP_56.44">
               dīpayaṣṭipatākābhiś chatracāmaratoraṇaiḥ <br />
               snapanaṃ kārayitvā tu yathāvibhavavistaram //
                <span class="ref">NsP_56.44</span></p>
            
            
            <p id="NsP_56.45">
               tatrāpi dadyād viprebhyo yathāśaktyā tu dakṣiṇām <br />
               evaṃ yaḥ kurute rājan pratiṣṭhāṃ devacakriṇaḥ //
                <span class="ref">NsP_56.45</span></p>
            
            
            <p id="NsP_56.46">
               sarvapāpavinirmuktaḥ sarvabhūṣaṇabhūṣitaḥ <br />
               vimānena vicitreṇa trissaptakulajair vṛtaḥ //
                <span class="ref">NsP_56.46</span></p>
            
            
            <p id="NsP_56.47">
               pūjāṃ saṃprāpya mahatīm indralokādiṣu kramāt <br />
               bāndhavāṃs teṣu saṃsthāpya viṣṇuloke mahīyate //
                <span class="ref">NsP_56.47</span></p>
            
            
            <p id="NsP_56.47">
               tatraiva jñānam āsādya vaiṣṇavaṃ padam āpnuyāt <br />
               pratiṣṭhāvidhir ayaṃ viṣṇor mayaivaṃ te prakīrtitaḥ //
                <span class="ref">NsP_56.47</span></p>
            
            
            <p id="NsP_56.49">
               paṭhatāṃ śṛṇvatāṃ caiva sarvapāpapraṇāśanaḥ //
                <span class="ref">NsP_56.49</span></p>
            
            
            <p id="NsP_56.50">
               yadā nṛsiṃhaṃ naranātha bhūmau saṃsthāpya viṣṇuṃ vidhinā hy anena <br />
               tadā hy asau yāti hareḥ padaṃ tu yatra sthito 'yaṃ na nivartate punaḥ //
                <span class="ref">NsP_56.50</span></p>
            
            
            <p>|| iti śrīnarasiṃhapurāṇe pratiṣṭhāvidhir nāma ṣaṭpañcāśo 'dhyāyaḥ || NarP 56 ||</p>
            
            </div>
         
         <div id="d1e55235">
            rājovāca:
            
            <p id="NsP_57.1">
               bhaktānāṃ lakṣaṇaṃ brūhi narasiṃh asya me dvija <br />
               yeṣāṃ saṃgatimātreṇa viṣṇuloko na dūrataḥ //
                <span class="ref">NsP_57.1</span></p>
            
            śrīmārkaṇḍeya uvāca:
            
            <p id="NsP_57.2">
               viṣṇubhaktā mahotsāhā viṣṇvarcanavidhau sadā <br />
               saṃyatā dharmasaṃpannāḥ sarvārthān sādhayanti te //
                <span class="ref">NsP_57.2</span></p>
            
            
            <p id="NsP_57.3">
               paropakāraniratā guruśuśrūṣaṇe ratāḥ <br />
               varṇāśramācārayutāḥ sarveṣāṃ supriyaṃvadāḥ //
                <span class="ref">NsP_57.3</span></p>
            
            
            <p id="NsP_57.4">
               vedavedārthatattvajñā gataroṣā gataspṛhāḥ <br />
               śāntāś ca saumyavadanā nityaṃ dharmaparāyaṇāḥ //
                <span class="ref">NsP_57.4</span></p>
            
            
            <p id="NsP_57.5">
               hitaṃ mitaṃ ca vaktāraḥ kāle śaktyātithipriyāḥ <br />
               dambhamāyāvinirmuktāḥ kāmakrodhavivarjitāḥ //
                <span class="ref">NsP_57.5</span></p>
            
            
            <p id="NsP_57.6">
               īdṛgvidhā narā dhīrāḥ kṣamāvanto bahuśrutāḥ <br />
               viṣṇukīrtanasaṃjātaharṣā romāñcitā janāḥ //
                <span class="ref">NsP_57.6</span></p>
            
            
            <p id="NsP_57.7">
               viṣṇvarcāpūjane yattās tatkathāyāṃ kṛtādarāḥ <br />
               īdṛgvidhā mahātmāno viṣṇubhaktāḥ prakīrtitāḥ //
                <span class="ref">NsP_57.7</span></p>
            
            rājovāca:
            
            <p id="NsP_57.8">
               ye varṇāśramadharmasthās te bhaktāḥ keśavaṃ prati <br />
               iti proktaṃ tvayā vidvan bhṛguvarya guro mama //
                <span class="ref">NsP_57.8</span></p>
            
            
            <p id="NsP_57.9">
               varṇānām āśramāṇāṃ ca dharmaṃ me vaktum arhasi <br />
               yaiḥ kṛtais tuṣyate devo narasiṃhaḥ sanātanaḥ //
                <span class="ref">NsP_57.9</span></p>
            
            śrīmārkaṇḍeya uvāca:
            
            <p id="NsP_57.10">
               atre te varṇayiṣyāmi purāvṛttam anuttamam <br />
               munibhiḥ saha saṃvādaṃ hārītasya mahātmanaḥ //
                <span class="ref">NsP_57.10</span></p>
            
            
            <p id="NsP_57.11">
               hārītaṃ dharmatattvajñam āsīnaṃ bahupāṭhakam <br />
               praṇipatyābruvan sarve munayo dharmakāṅkṣiṇaḥ //
                <span class="ref">NsP_57.11</span></p>
            
            
            <p id="NsP_57.12">
               bhagavan sarvadharmajña sarvadharmapravartaka <br />
               varṇānām āśramāṇāṃ ca dharmaṃ prabrūhi śāśvatam //
                <span class="ref">NsP_57.12</span></p>
            
            hārīta uvāca:
            
            <p id="NsP_57.13">
               nārāyaṇaḥ purā devo jagatsraṣṭā jalopari <br />
               suṣvāpa bhogiparyaṅke śayane tu śriyā saha //
                <span class="ref">NsP_57.13</span></p>
            
            
            <p id="NsP_57.14">
               tasya suptasya nābhau tu divyaṃ padmam abhūt kila <br />
               tanmadhye cābhavad brahmā vedavedāṅgabhūṣaṇaḥ //
                <span class="ref">NsP_57.14</span></p>
            
            
            <p id="NsP_57.15">
               sa coktas tena devena brāhmaṇān mukhato 'sṛjat <br />
               asṛjat kṣatriyān bāhvor vaiśyāṃs tu ūruto 'sṛjat //
                <span class="ref">NsP_57.15</span></p>
            
            
            <p id="NsP_57.16">
               śūdrās tu pādataḥ sṛṣṭās teṣāṃ caivānupūrvaśaḥ <br />
               dharmaśāstraṃ ca maryādāṃ provāca kamalodbhavaḥ //
                <span class="ref">NsP_57.16</span></p>
            
            
            <p id="NsP_57.17">
               tadvat sarvaṃ pravakṣyāmi śṛṇuta dvijasattamāḥ <br />
               dhanyaṃ yaśasyam āyuṣyaṃ svargamokṣaphalapradam //
                <span class="ref">NsP_57.17</span></p>
            
            
            <p id="NsP_57.18">
               brāhmaṇyāṃ brāhmaṇenaiva cotpanno brāhmaṇaḥ smṛtaḥ <br />
               tasya dharmaṃ pravakṣyāmi tadyogyaṃ deśam eva ca //
                <span class="ref">NsP_57.18</span></p>
            
            
            <p id="NsP_57.19">
               kṛṣṇasāro mṛgo yatra svabhāvāt tu pravartate <br />
               tasmin deśe vaser dharmaṃ kuru brāhmaṇapuṃgava //
                <span class="ref">NsP_57.19</span></p>
            
            
            <p id="NsP_57.20">
               ṣaṭkarmāṇi ca yāny āhur brāhmaṇasya manīṣiṇaḥ <br />
               tair eva satataṃ yas tu pravṛttaḥ sukham edhate //
                <span class="ref">NsP_57.20</span></p>
            
            
            <p id="NsP_57.21">
               adhyayanādhyāpanaṃ ca yajanaṃ yājanaṃ tathā <br />
               dānaṃ pratigrahaś ceti karmaṣaṭkam ihocyate //
                <span class="ref">NsP_57.21</span></p>
            
            
            <p id="NsP_57.22">
               adhyāpanaṃ ca trividhaṃ dharmasyārthasya kāraṇam <br />
               śuśrūṣākāraṇaṃ caiva trividhaṃ parikīrtitam //
                <span class="ref">NsP_57.22</span></p>
            
            
            <p id="NsP_57.23">
               yogyān adhyāpayec chiṣyān yājyān api ca yājayet <br />
               vidhinā pratigṛhṇaṃś ca gṛhadharmapasiddhaye //
                <span class="ref">NsP_57.23</span></p>
            
            
            <p id="NsP_57.24">
               vedam evābhyasen nityaṃ śubhe deśe samāhitaḥ <br />
               nityaṃ naimittakaṃ kāmyaṃ karma kuryāt prayatnataḥ //
                <span class="ref">NsP_57.24</span></p>
            
            
            <p id="NsP_57.25">
               guruśuśrūṣaṇaṃ caiva yathānyāyam atandritaḥ <br />
               sāyaṃ prātar upāsīta vidhināgniṃ dvijottamaḥ //
                <span class="ref">NsP_57.25</span></p>
            
            
            <p id="NsP_57.26">
               kṛtasnānas tu kurvīta vaiśvadevaṃ dine dine <br />
               atithiṃ cāgataṃ bhaktyā pūjayec chaktito gṛhī //
                <span class="ref">NsP_57.26</span></p>
            
            
            <p id="NsP_57.27">
               anyān athāgatān dṛṣṭvā pūjayed avirodhataḥ <br />
               svadāranirato nityaṃ paradāravivarjitaḥ //
                <span class="ref">NsP_57.27</span></p>
            
            
            <p id="NsP_57.28">
               satyavādī jitakrodhaḥ svadharmanirato bhavet <br />
               svakarmaṇi ca saṃprāpte pramādaṃ naiva kārayet //
                <span class="ref">NsP_57.28</span></p>
            
            
            <p id="NsP_57.29">
               priyāṃ hitāṃ vaded vācaṃ paralokāvirodhinīm <br />
               evaṃ dharmaḥ samuddiṣṭo brāhmaṇasya samāsataḥ <br />
               dharmam evaṃ tu yaḥ kuryāt sa yāti brahmaṇaḥ padam //
                <span class="ref">NsP_57.29</span></p>
            
            
            <p id="NsP_57.30">
               ity eṣa dharmaḥ kathitomayā vai viprasya viprā akhilāghahārī <br />
               vadāmi rājādijanasya dharmaṃ pṛthak pṛthag bodhata vipravaryāḥ //
                <span class="ref">NsP_57.30</span></p>
            
            
            <p>|| iti śrīnarasiṃhapurāṇe brāhmaṇadharmakathanaṃ nāma saptapañcāśo 'dhyāyaḥ || NarP
               57 ||</p>
            
            </div>
         
         <div id="d1e55834">
            hārīta uvāca:
            
            <p id="NsP_58.1">
               kṣatrādīnāṃ pravakṣyāmi yathāvad anupūrvaśaḥ <br />
               yena yena pravartante vidhinā kṣatriyādayaḥ //
                <span class="ref">NsP_58.1</span></p>
            
            
            <p id="NsP_58.2">
               rājyasthaḥ kṣatriyaś caiva prajā dharmeṇa pālayet <br />
               kuryād adhyayanaṃ samyag yajed yajñān yathāvidhi //
                <span class="ref">NsP_58.2</span></p>
            
            
            <p id="NsP_58.3">
               dadyād dānaṃ dvijāgryebhyo dharmabuddhisamanvitaḥ <br />
               svadāranirato nityaṃ paradāravivarjitaḥ //
                <span class="ref">NsP_58.3</span></p>
            
            
            <p id="NsP_58.4">
               nītiśāstrārthakuśalaḥ saṃdhivigrahatattvavit <br />
               devabrāhmaṇabhaktaś ca pitṛkāryaparas tathā //
                <span class="ref">NsP_58.4</span></p>
            
            
            <p id="NsP_58.5">
               dharmeṇaiva jayaṃ kāṅkṣed adharmaṃ parivarjayet <br />
               uttamāṃ gatim āpnoti kṣatriyo 'thaivam ācaran //
                <span class="ref">NsP_58.5</span></p>
            
            
            <p id="NsP_58.6">
               gorakṣākṛṣivāṇijyaṃ kuryād vaiśyo yathāvidhi <br />
               dānadharmaṃ yathāśaktyā guruśuśrūṣaṇaṃ tathā //
                <span class="ref">NsP_58.6</span></p>
            
            
            <p id="NsP_58.7">
               lobhadambhavinirmuktaḥ satyavāg anasūyakaḥ <br />
               svadāranirato dāntaḥ paradāravivarjitaḥ //
                <span class="ref">NsP_58.7</span></p>
            
            
            <p id="NsP_58.8">
               dhanair viprān samarceta yajñakāle tvarānvitaḥ <br />
               yajñādhyayanadānāni kuryān nityam atandritaḥ //
                <span class="ref">NsP_58.8</span></p>
            
            
            <p id="NsP_58.9">
               pitṛkāryaṃ ca tatkāle narasiṃhārcanaṃ tathā <br />
               etad vaiśyasya karmoktaṃ svadharmam anutiṣṭataḥ //
                <span class="ref">NsP_58.9</span></p>
            
            
            <p id="NsP_58.10">
               etad āsevamānas tu sa svargī syān na saṃśayaḥ <br />
               varṇatrayasya śuśrūṣāṃ kuryāc chūdraḥ prayatnataḥ //
                <span class="ref">NsP_58.10</span></p>
            
            
            <p id="NsP_58.11">
               dāsavad brāhmaṇānāṃ ca viśeṣeṇa samācaret <br />
               ayācitaṃ pradātavyaṃ kṛṣiṃ vṛttyartham ācaret //
                <span class="ref">NsP_58.11</span></p>
            
            
            <p id="NsP_58.12">
               grahāṇāṃ māsikaṃ kāryaṃ pūjanaṃ nyāyadharmataḥ <br />
               dhāraṇaṃ jīrṇavastrasya viprasyocchiṣṭamārjanam //
                <span class="ref">NsP_58.12</span></p>
            
            
            <p id="NsP_58.13">
               svadāreṣu ratiṃ kuryāt paradāravivarjitaḥ <br />
               purāṇaśravaṇaṃ viprān narasiṃhasya pūjanam //
                <span class="ref">NsP_58.13</span></p>
            
            
            <p id="NsP_58.14">
               tathā vipranamaskāraṃ kāryaṃ śraddhāsamanvitam <br />
               satyasaṃbhāṣaṇaṃ caiva rāgadveṣavivarjanam //
                <span class="ref">NsP_58.14</span></p>
            
            
            <p id="NsP_58.15">
               itthaṃ kurvan sadā śūdro manovākkāyakarmabhiḥ <br />
               sthānam aindram avāpnoti naṣṭapāpas tu puṇyabhāk //
                <span class="ref">NsP_58.15</span></p>
            
            
            <p id="NsP_58.16">
               varṇeṣu dharmā vividhā mayoktā yathākramaṃ brāhmaṇavaryasādhitāḥ <br />
               śṛṇudhvam atrāśramadharmam ādyaṃ mayocyamānaṃ kramaśo munīndrāḥ //
                <span class="ref">NsP_58.16</span></p>
            
            hārīta uvāca:
            
            <p id="NsP_58.17">
               upanīto māṇavako vased gurukule sadā <br />
               guroḥ priyahitaṃ kāryaṃ karmaṇā manasā girā //
                <span class="ref">NsP_58.17</span></p>
            
            
            <p id="NsP_58.18">
               brahmacaryam adhaḥśayyā tathā vahner upāsanam <br />
               udakumbhaṃ guror dadyāt tathā cendhanam āharet //
                <span class="ref">NsP_58.18</span></p>
            
            
            <p id="NsP_58.19">
               kuryād adhyayanaṃ pūrvaṃ brahmacārī yathāvidhi <br />
               vidhiṃ hitvā prakurvāṇo na svādhyāyaphalaṃ labhet //
                <span class="ref">NsP_58.19</span></p>
            
            
            <p id="NsP_58.20">
               yat kiṃcit kurute karma vidhiṃ hitvā nirātmakaḥ <br />
               na tatphalam avāpnoti kurvāṇo vidhivicyutaḥ //
                <span class="ref">NsP_58.20</span></p>
            
            
            <p id="NsP_58.21">
               tasmād evaṃ vratānīha caret svādhyāyasiddhaye <br />
               śaucācāram aśeṣaṃ tu śikṣayed gurusaṃnidhau //
                <span class="ref">NsP_58.21</span></p>
            
            
            <p id="NsP_58.22">
               ajinaṃ daṇḍakāṣṭhaṃ ca mekhalāṃ copavītakam <br />
               dhārayed apramattas tu brahmacārī samāhitaḥ //
                <span class="ref">NsP_58.22</span></p>
            
            
            <p id="NsP_58.23">
               sāyaṃ prātaś cared bhaikṣaṃ bhojanaṃ saṃyatendriyaḥ <br />
               guroḥ kule na bhikṣeta na jñātikulabandhuṣu //
                <span class="ref">NsP_58.23</span></p>
            
            
            <p id="NsP_58.24">
               alābhe tv anyagehānāṃ pūrvapurvaṃ ca varjayet <br />
               ācamya prayato nityam aśnīyād gurvanujñayā //
                <span class="ref">NsP_58.24</span></p>
            
            
            <p id="NsP_58.25">
               śayanāt pūrvam utthāya darbhamṛddantaśodhanam <br />
               vastrādikam athānyac ca gurave pratipādayet //
                <span class="ref">NsP_58.25</span></p>
            
            
            <p id="NsP_58.26">
               snāne kṛte gurau paścāt snānaṃ kurvīta yatnavān <br />
               brahmacārī vratī nityaṃ na kuryād dantaśodhanam //
                <span class="ref">NsP_58.26</span></p>
            
            
            <p id="NsP_58.27">
               chatropānaham abhyaṅgaṃ gandhamālyāni varjayet <br />
               nṛtyagītakathālāpaṃ maithunaṃ ca viśeṣataḥ //
                <span class="ref">NsP_58.27</span></p>
            
            
            <p id="NsP_58.28">
               varjayen madhu māṃsaṃ ca rasāsvādaṃ tathā striyaḥ <br />
               kāmaṃ krodhaṃ ca lobhaṃ ca parivādaṃ tathā nṛṇām //
                <span class="ref">NsP_58.28</span></p>
            
            
            <p id="NsP_58.29">
               strīṇāṃ ca prekṣaṇālambham upaghātaṃ parasya ca <br />
               ekaḥ śayīta sarvatra na retaḥ skandayet kvacit //
                <span class="ref">NsP_58.29</span></p>
            
            
            <p id="NsP_58.30">
               svapne siktvā brahmacārī dvijaḥ śukram akāmataḥ <br />
               snātvārkam arcayitvāgniṃ punar mām ity ṛcaṃ japet //
                <span class="ref">NsP_58.30</span></p>
            
            
            <p id="NsP_58.31">
               āstiko 'har ahaḥ saṃdhyāṃ trikālaṃ saṃyatendriyaḥ <br />
               upāsīta yathānyāyaṃ brahmacārivrate sthitaḥ //
                <span class="ref">NsP_58.31</span></p>
            
            
            <p id="NsP_58.32">
               abhivādya guroḥ pādau saṃdhyākarmāvasānataḥ <br />
               yathāyogaṃ prakurvīta mātāpitros tu bhaktitaḥ //
                <span class="ref">NsP_58.32</span></p>
            
            
            <p id="NsP_58.33">
               eteṣu triṣu tuṣṭeṣu tuṣṭāḥ syuḥ sarvadevatāḥ <br />
               tad eṣāṃ śāsane tiṣṭhed brahmacārī vimatsaraḥ //
                <span class="ref">NsP_58.33</span></p>
            
            
            <p id="NsP_58.34">
               adhītya caturo vedān vedau vedam athāpi vā <br />
               gurave dakṣiṇāṃ dattvā tadā svasvecchayā vaset //
                <span class="ref">NsP_58.34</span></p>
            
            
            <p id="NsP_58.35">
               viraktaḥ pravrajed vidvān saṃraktas tu gṛhī bhavet <br />
               sarāgo narakaṃ yāti pravrajan hi dhruvaṃ dvijaḥ //
                <span class="ref">NsP_58.35</span></p>
            
            
            <p id="NsP_58.36">
               yasyaitāni suśuddhāni jihvopasthodaraṃ giraḥ <br />
               saṃnyased akṛtodvāho brāhmaṇo brahmacaryavān //
                <span class="ref">NsP_58.36</span></p>
            
            
            <p id="NsP_58.37">
               evaṃ yo vidhim āsthāya nayet kālam atandritaḥ <br />
               tena bhūyaḥ prajāyeta brahmacārī dṛḍhavrataḥ //
                <span class="ref">NsP_58.37</span></p>
            
            
            <p id="NsP_58.38">
               yo brahmacārī vidhim etam āsthitaś caret pṛthivyāṃ gurusevane rataḥ <br />
               saṃprāpya vidyām api durlabhāṃ tāṃ phalaṃ hi tasyāḥ sakalaṃ hi vindati //
                <span class="ref">NsP_58.38</span></p>
            
            hārīta uvāca:
            
            <p id="NsP_58.39">
               gṛhītavedādhyayanaḥ śrutiśāstrārthatattvavit <br />
               guror dattavaraḥ samyak samāvartanam ārabhet //
                <span class="ref">NsP_58.39</span></p>
            
            
            <p id="NsP_58.40">
               asamānanāmagotrāṃ kanyāṃ bhrātṛyutāṃ śubhām <br />
               sarvāvayavasaṃyuktāṃ sadvṛttām udvahet tataḥ //
                <span class="ref">NsP_58.40</span></p>
            
            
            <p id="NsP_58.41">
               nodvahet kapilāṃ kanyāṃ nādhikāṅgīṃ na rogiṇīm <br />
               vācālām atilomāṃ ca na vyaṅgāṃ bhīmadarśanām //
                <span class="ref">NsP_58.41</span></p>
            
            
            <p id="NsP_58.42">
               narkṣavṛkṣanadīnāmnīṃ nāntaparvatanāmikām <br />
               na pakṣiahipreṣyanāmnīṃ na ca bhīṣaṇanāmikām //
                <span class="ref">NsP_58.42</span></p>
            
            
            <p id="NsP_58.43">
               avyaṅgāṅgīṃ saumyanāmnīṃ haṃsavāraṇagāminīm <br />
               tanvoṣṭhakeśadaśanāṃ mṛdvaṅgīm udvahet striyam //
                <span class="ref">NsP_58.43</span></p>
            
            
            <p id="NsP_58.44">
               brāhmeṇa vidhinā kuryāt praśastena dvijottamaḥ <br />
               yathāyogaṃ tathā hy evaṃ vivāhaṃ varṇadharmataḥ //
                <span class="ref">NsP_58.44</span></p>
            
            
            <p id="NsP_58.45">
               uṣaḥkāle samutthāya kṛtaśauco dvijottamaḥ <br />
               kuryāt snānaṃ tato vidvān dantadhāvanapūrvakam //
                <span class="ref">NsP_58.45</span></p>
            
            
            <p id="NsP_58.46">
               mukhe paryuṣite nityaṃ yato 'pūto bhaven naraḥ <br />
               tasmāc chuṣkam athārdraṃ vā bhakṣayed dantadhāvanam //
                <span class="ref">NsP_58.46</span></p>
            
            
            <p id="NsP_58.47">
               khadiraṃ ca kadambaṃ ca karañjaṃ ca vaṭaṃ tathā <br />
               apāmārgaṃ ca bilvaṃ ca arkaś codumbaras tathā //
                <span class="ref">NsP_58.47</span></p>
            
            
            <p id="NsP_58.48">
               ete praśastāḥ kathitā dantadhāvanakarmaṇi <br />
               dantadhāvanakāṣṭhaṃ ca vakṣyāmi tatpraśastatām //
                <span class="ref">NsP_58.48</span></p>
            
            
            <p id="NsP_58.49">
               sarve kaṇṭakinaḥ puṇyāḥ kṣīriṇas tu yaśasvinaḥ <br />
               aṣṭāṅgulena mānena tatpramāṇam ihocyate //
                <span class="ref">NsP_58.49</span></p>
            
            
            <p id="NsP_58.50">
               prādeśamātram athavā tena dantān viśodhayet <br />
               pratipaddarśaṣaṣṭhīṣu navamyāṃ caiva sattamāḥ //
                <span class="ref">NsP_58.50</span></p>
            
            
            <p id="NsP_58.51">
               dantānāṃ kāṣṭhasaṃyogad dahaty āsaptamaṃ kulam <br />
               alābhe dantakāṣṭhasya pratiṣiddhe ca taddine //
                <span class="ref">NsP_58.51</span></p>
            
            
            <p id="NsP_58.52">
               apāṃ dvādaśagaṇḍūṣair mukhaśuddhir vidhīyate <br />
               snātvā mantravad ācamya punar ācamanaṃ caret //
                <span class="ref">NsP_58.52</span></p>
            
            
            <p id="NsP_58.53">
               mantravān prokṣya cātmānaṃ prakṣiped udakāñjalim <br />
               ādityena saha prātar mandehā nāma rākṣasāḥ //
                <span class="ref">NsP_58.53</span></p>
            
            
            <p id="NsP_58.54">
               yudhyanti varadānena brahmaṇo 'vyaktajanmanaḥ <br />
               udakāñjalivikṣepo gāyatryā cābhimantritaḥ //
                <span class="ref">NsP_58.54</span></p>
            
            
            <p id="NsP_58.55">
               tān hanti rākṣasān sarvān mandehān ravivairiṇaḥ <br />
               tataḥ prayāti savitā brāhmaṇai rakṣito divi //
                <span class="ref">NsP_58.55</span></p>
            
            
            <p id="NsP_58.56">
               marīcyādyair mahābhāgaiḥ sanakādyais ca yogibhiḥ <br />
               tasmān na laṅghayet saṃdhyāṃ sāyaṃ prātar dvijaḥ sadā //
                <span class="ref">NsP_58.56</span></p>
            
            
            <p id="NsP_58.57">
               ullaṅghayati yo mohāt sa yāti narakaṃ dhruvam <br />
               sāyaṃ mantravad ācamya prokṣya sūryasya cāñjalim //
                <span class="ref">NsP_58.57</span></p>
            
            
            <p id="NsP_58.58">
               dattvā pradakṣiṇaṃ kṛtvā jalaṃ spṛṣṭvā viśudhyati <br />
               pūrvāṃ saṃdhyāṃ sanakṣatrām upakramya yathāvidhi //
                <span class="ref">NsP_58.58</span></p>
            
            
            <p id="NsP_58.59">
               gāyatrīm abhyaset tāvad yāvad ṛkṣāṇi paśyati <br />
               tatas tv āvasathaṃ prāpya homaṃ kuryāt svayaṃ budhaḥ //
                <span class="ref">NsP_58.59</span></p>
            
            
            <p id="NsP_58.60">
               saṃcintya bhṛtyavargasya bharaṇārthaṃ vicakṣaṇaḥ <br />
               tataḥ śiṣyahitārthāya svādhyāyaṃ kiṃcid ācaret //
                <span class="ref">NsP_58.60</span></p>
            
            
            <p id="NsP_58.61">
               īśvaraṃ caiva rakṣārtham abhigacched dvijottamaḥ <br />
               kuśapuṣpendhanādīni gatvā dūrāt samāharet //
                <span class="ref">NsP_58.61</span></p>
            
            
            <p id="NsP_58.62">
               mādhyāhnikīṃ kriyāṃ kuryāc *chucau deśe samāhitaḥ <br />
               vidhiṃ snānasya vakṣyāmi samāsāt pāpanāśanam //
                <span class="ref">NsP_58.62</span></p>
            
            
            <p id="NsP_58.63">
               snātvā yena vidhānena sadyo mucyeta kilbiṣāt <br />
               sudhīḥ snānārtham ādāya suklāṃ kuśatilaiḥ saha //
                <span class="ref">NsP_58.63</span></p>
            
            
            <p id="NsP_58.64">
               sumanāś ca tato gacchen nadīṃ śuddhāṃ manoramām <br />
               nadyāṃ tu vidyamānāyāṃ na snāyād alpavāriṣu //
                <span class="ref">NsP_58.64</span></p>
            
            
            <p id="NsP_58.65">
               śucau deśe samabhyukṣya sthāpayet kuśamṛttikām <br />
               mṛttoyena svakaṃ deham abhiprakṣālya yatnataḥ //
                <span class="ref">NsP_58.65</span></p>
            
            
            <p id="NsP_58.66">
               snānāc charīraṃ saṃśodhya kuryād ācamanaṃ budhaḥ <br />
               śubhe jale praviśyātha named varuṇam appatim //
                <span class="ref">NsP_58.66</span></p>
            
            
            <p id="NsP_58.67">
               harim eva smaraṃś citte nimajjec ca bahūdake <br />
               tataḥ snānaṃ samāsādyā apa ācamya mantrataḥ //
                <span class="ref">NsP_58.67</span></p>
            
            
            <p id="NsP_58.68">
               prokṣayed varuṇaṃ devaṃ tair mantraiḥ pāvamānibhiḥ <br />
               kuśāgrasthena toyena prokṣyātmānaṃ prayatnataḥ //
                <span class="ref">NsP_58.68</span></p>
            
            
            <p id="NsP_58.69">
               ālabhen mṛttikāṃ gātre idaṃ viṣṇur iti tridhā <br />
               tato nārāyaṇaṃ devaṃ saṃsmaran praviśej jalam //
                <span class="ref">NsP_58.69</span></p>
            
            
            <p id="NsP_58.70">
               nimajjyāntarjale samyak triḥ paṭhed aghamarṣaṇam <br />
               snātvā kuśatilais tadvad devarṣīn pitṛbhiḥ saha //
                <span class="ref">NsP_58.70</span></p>
            
            
            <p id="NsP_58.71">
               tarpayitvā jalāt tasmān niṣkramya ca samāhitaḥ <br />
               jalatīraṃ samāsādya dhaute śukle ca vāsasī //
                <span class="ref">NsP_58.71</span></p>
            
            
            <p id="NsP_58.72">
               paridhāyottarīyaṃ ca na kuryāt keśadhūnanam <br />
               na raktam ulbaṇaṃ vāso na nīlaṃ tat praśasyate //
                <span class="ref">NsP_58.72</span></p>
            
            
            <p id="NsP_58.73">
               malāktaṃ tu daśāhīnaṃ varjayed ambaraṃ budhaḥ <br />
               tataḥ prakṣālayet pādau mṛttoyena vicakṣaṇaḥ //
                <span class="ref">NsP_58.73</span></p>
            
            
            <p id="NsP_58.74">
               triḥ pibed vīkṣitaṃ toyam āsyaṃ dviḥ parimārjayet <br />
               pādau śirasi cābhyukṣet trir ācamya tu saṃspṛśet //
                <span class="ref">NsP_58.74</span></p>
            
            
            <p id="NsP_58.75">
               aṅguṣṭhena pradeśinyā nāsikāṃ samupaspṛśet <br />
               aṅguṣṭhakaniṣṭhikābhyāṃ nābhau hṛdi talena ca //
                <span class="ref">NsP_58.75</span></p>
            
            
            <p id="NsP_58.76">
               śiraś cāṅgulibhiḥ sarvair bāhuṃ caiva tataḥ spṛśet <br />
               anena vidhinācamya brāhmaṇaḥ śuddhamānasaḥ //
                <span class="ref">NsP_58.76</span></p>
            
            
            <p id="NsP_58.77">
               darbhe tu darbhapāṇiḥ syāt prāṅmukhaḥ susamāhitaḥ <br />
               prāṇāyāmāṃs tu kurvīta yathāśāstram atandritaḥ //
                <span class="ref">NsP_58.77</span></p>
            
            
            <p id="NsP_58.78">
               japayajñaṃ tataḥ kuryād gāyatrīṃ vedamātaram <br />
               trividho japayajñaḥ syāt tasya bhedaṃ nibodhata //
                <span class="ref">NsP_58.78</span></p>
            
            
            <p id="NsP_58.79">
               vācikaś ca upāṃśuś ca mānasas trividhaḥ smṛtaḥ <br />
               trayāṇāṃ japayajñānāṃ śreyaḥ syād uttarottamam //
                <span class="ref">NsP_58.79</span></p>
            
            
            <p id="NsP_58.80">
               yad uccanīcasvaritaiḥ spaṣṭaśabdavadakṣaraiḥ <br />
               śabdam uccārayed vācā japayajñaḥ sa vācikaḥ //
                <span class="ref">NsP_58.80</span></p>
            
            
            <p id="NsP_58.81">
               śanair uccārayen mantram īṣad oṣṭhau pracālayet <br />
               kiṃcin mantraṃ svayaṃ vindyād upāṃśuḥ sa japaḥ smṛtaḥ //
                <span class="ref">NsP_58.81</span></p>
            
            
            <p id="NsP_58.82">
               dhiyā yad akṣaraśreṇyā varṇād varṇaṃ padāt padam <br />
               śabdārthacintanaṃ dhyānaṃ tad uktaṃ mānasaṃ japaḥ //
                <span class="ref">NsP_58.82</span></p>
            
            
            <p id="NsP_58.83">
               japena devatā nityaṃ stūyamānā prasīdati <br />
               prasannā vipulān bhogān dadyān muktiṃ ca śāśvatīm //
                <span class="ref">NsP_58.83</span></p>
            
            
            <p id="NsP_58.84">
               yakṣarakṣaḥ piśācāś ca grahāḥ sūryādidūṣaṇāḥ <br />
               jāpinaṃ nopasarpanti dūrad evāpayānti te //
                <span class="ref">NsP_58.84</span></p>
            
            
            <p id="NsP_58.85">
               ṛkṣādikaṃ parijñāya japayajñam atandritaḥ <br />
               japed ahar ahaḥ snātvā sāvitrīṃ tanmanā dvijaḥ //
                <span class="ref">NsP_58.85</span></p>
            
            
            <p id="NsP_58.86">
               sahasraparamāṃ devīṃ śatamadhyāṃ daśāvarām <br />
               gāyatrīṃ yo japen nityaṃ na sa pāpair hi lipyate //
                <span class="ref">NsP_58.86</span></p>
            
            
            <p id="NsP_58.87">
               atha puṣpāñjaliṃ dattvā bhānave cordhvabāhukaḥ <br />
               udutyaṃ ca japen mantraṃ citraṃ taccakṣur ity api //
                <span class="ref">NsP_58.87</span></p>
            
            
            <p id="NsP_58.88">
               pradakṣiṇam upāvṛtya namas kuryād divākaram <br />
               svena tīrthena devādīn adbhiḥ saṃtarpayed budhaḥ //
                <span class="ref">NsP_58.88</span></p>
            
            
            <p id="NsP_58.89">
               devān devagaṇāṃś caiva ṛṣīn ṛṣigaṇāṃs tathā <br />
               pitṝn pitṛgaṇāṃś caiva nityaṃ saṃtarpayed budhaḥ //
                <span class="ref">NsP_58.89</span></p>
            
            
            <p id="NsP_58.90">
               snānavastraṃ tataḥ pīḍya punar ācamanaṃ caret <br />
               darbheṣu darbhapāṇiḥ syād brahmayajñavidhānataḥ //
                <span class="ref">NsP_58.90</span></p>
            
            
            <p id="NsP_58.91">
               prāṅmukho brahmayajñaṃ tu kuryād buddhisamanvitaḥ <br />
               tato 'rghaṃ bhānave dadyāt tilapuṣpajalānvitam //
                <span class="ref">NsP_58.91</span></p>
            
            
            <p id="NsP_58.92">
               utthāya mūrdhaparyantaṃ haṃsaḥ śuciṣad ity ṛcā <br />
               jale devaṃ namaskṛtya tato gṛhagataḥ punaḥ //
                <span class="ref">NsP_58.92</span></p>
            
            
            <p id="NsP_58.93">
               vidhinā puruṣasūktena tatra viṣṇuṃ samarcayet <br />
               vaiśvadevaṃ tataḥ kuryād balikarma yathāvidhi //
                <span class="ref">NsP_58.93</span></p>
            
            
            <p id="NsP_58.94">
               godohamātram atithiṃ prativīkṣeta vai gṛhī <br />
               adṛṣṭapūrvam atithim āgataṃ prāk samarcayet //
                <span class="ref">NsP_58.94</span></p>
            
            
            <p id="NsP_58.95">
               āgatya ca punar dvāraṃ pratyutthānena sādhunā <br />
               svāgatenāgnayas tuṣṭā bhavanti gṛhamedhinām //
                <span class="ref">NsP_58.95</span></p>
            
            
            <p id="NsP_58.96">
               āsanena tu dattena prīto bhavati devarāṭ <br />
               pādaśaucena pitaraḥ prītim āyānti tasya ca //
                <span class="ref">NsP_58.96</span></p>
            
            
            <p id="NsP_58.97">
               annādyena ca dattena tṛpyatīha prajāpatiḥ <br />
               tasmād atithaye kāryaṃ pūjanaṃ gṛhamedhinā //
                <span class="ref">NsP_58.97</span></p>
            
            
            <p id="NsP_58.98">
               bhaktyā ca bhaktimān nityaṃ viṣṇum abhyarcya cintayet <br />
               bhikṣāṃ ca bhikṣave dadyāt parivrāḍbrahmacāriṇe //
                <span class="ref">NsP_58.98</span></p>
            
            
            <p id="NsP_58.99">
               ākalpitānnād uddhṛtya sarvavyañjanasaṃyutam <br />
               dadyāc ca manasā nityaṃ bhikṣāṃ bhikṣoḥ prayatnataḥ //
                <span class="ref">NsP_58.99</span></p>
            
            
            <p id="NsP_58.100">
               akṛte vaiśvadeve tu bhikṣau bhikṣārtham āgate <br />
               avaśyam eva dātavyaṃ svargasopānakārakam //
                <span class="ref">NsP_58.100</span></p>
            
            
            <p id="NsP_58.101">
               uddhṛtya vaiśvadevānnaṃ bhikṣāṃ dattvā visarjayet <br />
               vaiśvadevākṛtaṃ doṣaṃ śakto bhikṣur vyapohitum //
                <span class="ref">NsP_58.101</span></p>
            
            
            <p id="NsP_58.102">
               suvāsinīḥ kumārīś ca bhojayitvāturān api <br />
               bālavṛddhāṃs tataḥ śeṣaṃ svayaṃ bhuñjīta vai gṛhī //
                <span class="ref">NsP_58.102</span></p>
            
            
            <p id="NsP_58.103">
               prāṅmukhodaṅmukho vāpi maunī ca mitabhāṣaṇaḥ <br />
               annaṃ pūrvaṃ namaskṛtya prahṛṣṭenāntarātmanā //
                <span class="ref">NsP_58.103</span></p>
            
            
            <p id="NsP_58.104">
               pañca prāṇāhutīḥ kuryāt sa mantreṇa pṛthak pṛthak <br />
               tataḥ svādukaraṃ cānnaṃ bhuñjīta susamāhitaḥ //
                <span class="ref">NsP_58.104</span></p>
            
            
            <p id="NsP_58.105">
               ācamya devatām iṣṭāṃ saṃsmared udaraṃ spṛśan <br />
               itihāsapurāṇābhyāṃ kaṃcit kālaṃ nayed budhaḥ //
                <span class="ref">NsP_58.105</span></p>
            
            
            <p id="NsP_58.106">
               tataḥ saṃdhyām upāsīta bahir gatvā vidhānataḥ <br />
               kṛtahomaś ca bhuñjīta rātrāv atithim arcayet //
                <span class="ref">NsP_58.106</span></p>
            
            
            <p id="NsP_58.107">
               sāyaṃ prātar dvijātīnām aśanaṃ śruticoditam <br />
               nāntarā bhojanaṃ kuryād agnihotrasamo vidhiḥ //
                <span class="ref">NsP_58.107</span></p>
            
            
            <p id="NsP_58.108">
               śiṣyān adhyāpayet tadvad anadhyāyaṃ vivarjayet <br />
               smṛtyuktān sakalān pūrvaṃ purāṇoktān api dvijaḥ //
                <span class="ref">NsP_58.108</span></p>
            
            
            <p id="NsP_58.109">
               mahānavamyāṃ dvādaśyāṃ bharaṇyām api caiva hi <br />
               tathākṣayyatṛtīyāyāṃ śiṣyān nādhyāpayed budhaḥ //
                <span class="ref">NsP_58.109</span></p>
            
            
            <p id="NsP_58.110">
               māghamāse tu saptamyāṃ rathyām adhyayanaṃ tyajet <br />
               adhyāpanam athābhyajya snānakāle vivarjayet //
                <span class="ref">NsP_58.110</span></p>
            
            
            <p id="NsP_58.111">
               dānaṃ ca vidhinā deyaṃ gṛhasthena hitaiṣiṇā <br />
               hiraṇyadānaṃ godānaṃ bhūmidānaṃ viśeṣataḥ //
                <span class="ref">NsP_58.111</span></p>
            
            
            <p id="NsP_58.112">
               etāni yaḥ prayaccheta śrotriyebhyo dvijottamaḥ <br />
               sarvapāpavinirmuktaḥ svargaloke mahīyate //
                <span class="ref">NsP_58.112</span></p>
            
            
            <p id="NsP_58.113">
               maṅgalācārayuktaś ca śuciḥ śraddhāparo gṛhī <br />
               śrāddhaṃ ca śraddhayā kuryāt sa yāti brahmaṇaḥ padam //
                <span class="ref">NsP_58.113</span></p>
            
            
            <p id="NsP_58.114">
               jātāv utkarṣam āyāti narasiṃhaprasādataḥ <br />
               sa tasmān muktim āpnoti brahmaṇā saha sattamāḥ //
                <span class="ref">NsP_58.114</span></p>
            
            
            <p id="NsP_58.115">
               evaṃ hi viprāḥ kathito mayā vaḥ samāsataḥ śāśvatadharmarāśiḥ <br />
               samyag gṛhasthasya sato hi dharmaṃ kurvan prayatnād dharim eti muktaḥ //
                <span class="ref">NsP_58.115</span></p>
            
            
            <p>|| iti śrīnarasiṃhapurāṇe gṛhasthadharmo nāmāṣṭapañcāśo 'dhyāyaḥ || NarP 58 ||</p>
            
            </div>
         
         <div id="d1e58049">
            hārīta uvāca:
            
            <p id="NsP_59.1">
               ataḥ paraṃ pravakṣyāmi vānaprasthasya lakṣaṇam <br />
               dharmam agryaṃ mahābhāgāḥ kathyamānaṃ nibodhata //
                <span class="ref">NsP_59.1</span></p>
            
            
            <p id="NsP_59.2">
               gṛhasthaḥ putrapautrādīn dṛṣṭvā palitam ātmanaḥ <br />
               svabhāryāṃ tanaye sthāpye svaśiṣyaiḥ praviśed vanam //
                <span class="ref">NsP_59.2</span></p>
            
            
            <p id="NsP_59.3">
               jaṭākalāpacīrāṇi nakhagātraruhāṇi vā <br />
               dhārayañ juhuyād agnau vaitānavidhinā sthitaḥ //
                <span class="ref">NsP_59.3</span></p>
            
            
            <p id="NsP_59.4">
               bhṛtaparṇair mṛtsaṃbhūtair nīvārādyair atandritaḥ <br />
               kandamūlaphalair vāpi kuryān nityakriyāṃ budhaḥ //
                <span class="ref">NsP_59.4</span></p>
            
            
            <p id="NsP_59.5">
               trikālaṃ snānayuktas tu kuryāt tīvraṃ tapaḥ sadā <br />
               pakṣe gate vā aśnīyān māsānte vā parākakṛt //
                <span class="ref">NsP_59.5</span></p>
            
            
            <p id="NsP_59.6">
               catuḥkāle 'pi cāśnīyāt kāle 'py uta tathāṣṭame <br />
               ṣaṣṭhāhnakāle hy athavā athavā vāyubhakṣakaḥ //
                <span class="ref">NsP_59.6</span></p>
            
            
            <p id="NsP_59.7">
               gharme pañcāgnimadhyastho dhārāvarṣāsu vai nayet <br />
               haimantike jale sthitvā nayet kālaṃ tapaś caran //
                <span class="ref">NsP_59.7</span></p>
            
            
            <p id="NsP_59.8">
               evaṃ svakarmabhogena kṛtvā śuddhim athātmanaḥ <br />
               agniṃ cātmani vai kṛtvā vrajed vāthottarāṃ diśam //
                <span class="ref">NsP_59.8</span></p>
            
            
            <p id="NsP_59.9">
               ādehapātād vanago maunam āsthāya tāpasaḥ <br />
               smarann atīndriyaṃ brahma brahmaloke mahīyate //
                <span class="ref">NsP_59.9</span></p>
            
            
            <p id="NsP_59.10">
               tapo hi yaḥ sevati kānanastho vasen mahatsattvasamādhiyuktaḥ <br />
               vimuktapāpo hi manaḥpraśāntaḥ prayāti viṣṇoḥ sadanaṃ dvijendraḥ //
                <span class="ref">NsP_59.10</span></p>
            
            
            <p>|| iti śrīnarasiṃhapurāṇe vānaprasthadharmo nāma ekonaṣaṣṭitamo 'dhyāyaḥ || NarP 59
               ||</p>
            
            </div>
         
         <div id="d1e58248">
            hārīta uvāca:
            
            <p id="NsP_60.1">
               ata ūrdhvaṃ pravakṣyāmi yatidharmam anuttamam <br />
               śraddhayā yad anuṣṭhāya yatir mucyeta bandhanāt //
                <span class="ref">NsP_60.1</span></p>
            
            
            <p id="NsP_60.2">
               evaṃ vanāśrame tiṣṭhaṃs tapasā dagdhakilbiṣaḥ <br />
               caturtham āśramaṃ gacchet saṃnyasya vidhinā dvijaḥ //
                <span class="ref">NsP_60.2</span></p>
            
            
            <p id="NsP_60.3">
               divyaṃ ṛṣibhyo devebhyaḥ svapitṛbhyaś ca yatnataḥ <br />
               dattvā śrāddham ṛṣibhyaś ca manujebhyas tathātmane //
                <span class="ref">NsP_60.3</span></p>
            
            
            <p id="NsP_60.4">
               iṣṭiṃ vaiśvānarīṃ kṛtvā prājāpatyam athāpi vā <br />
               agniṃ svātmani saṃsthāpya mantravat pravrajet punaḥ //
                <span class="ref">NsP_60.4</span></p>
            
            
            <p id="NsP_60.5">
               tataḥ prabhṛti putrādau sukhalobhādi varjayet <br />
               dadyāc ca bhūmāv udakaṃ sarvabhūtābhayaṃkaram //
                <span class="ref">NsP_60.5</span></p>
            
            
            <p id="NsP_60.6">
               tridaṇḍaṃ vaiṇavaṃ saumyaṃ satvacaṃ samaparvakam <br />
               veṣṭitaṃ kṛṣṇagovālarajjvā ca caturaṅgulam //
                <span class="ref">NsP_60.6</span></p>
            
            
            <p id="NsP_60.7">
               granthibhir vā tribhir yuktaṃ jalapūtaṃ ca dhārayet <br />
               gṛhṇīyād dakṣiṇe haste mantreṇaiva tu mantravit //
                <span class="ref">NsP_60.7</span></p>
            
            
            <p id="NsP_60.8">
               kaupīnāc chādanaṃ vāsaḥ kuthāṃ śītanivāriṇīm <br />
               pāduke cāpi gṛhṇīyāt kuryān nānyasya saṃgraham //
                <span class="ref">NsP_60.8</span></p>
            
            
            <p id="NsP_60.9">
               etāni tasya liṅgāni yateḥ proktāni dharmataḥ <br />
               saṃgṛhya kṛtasaṃnyāso gatvā tīrtham anuttamam //
                <span class="ref">NsP_60.9</span></p>
            
            
            <p id="NsP_60.10">
               snātvā hy ācamya vidhivaj jalayuktāṃśukena vai <br />
               vāriṇā tarpayitvā tu mantravad bhāskaraṃ namet //
                <span class="ref">NsP_60.10</span></p>
            
            
            <p id="NsP_60.11">
               āsīnaḥ prāṅmukho maunī prāṇāyāmatrayaṃ caret <br />
               gāyatrīṃ ca yathāśakti japtvā dhyāyet paraṃ padam //
                <span class="ref">NsP_60.11</span></p>
            
            
            <p id="NsP_60.12">
               sthityartham ātmano nityaṃ bhikṣāṭanam athācaret <br />
               sāyāhnakāle viprāṇāṃ gṛhāṇi vicared yatiḥ //
                <span class="ref">NsP_60.12</span></p>
            
            
            <p id="NsP_60.13">
               syād arthī yāvatānnena tāvad bhaikṣaṃ samācaret <br />
               tato nivṛttya tatpātram abhyukṣyācamya saṃyamī //
                <span class="ref">NsP_60.13</span></p>
            
            
            <p id="NsP_60.14">
               sūryādidaivatebhyo hi dattvānnaṃ prokṣya vāriṇā <br />
               bhuñjīta parṇapuṭake pātre vā vagyato yatiḥ //
                <span class="ref">NsP_60.14</span></p>
            
            
            <p id="NsP_60.15">
               vaṭakāśvatthapatreṣu kumbhītindukapatrayoḥ <br />
               kovidārakarañjeṣu na bhūñjīta kadācana //
                <span class="ref">NsP_60.15</span></p>
            
            
            <p id="NsP_60.16">
               bhuktvācamya niruddhāsur upatiṣṭheta bhāskaram <br />
               japadhyānetihāsais tu dinaśeṣaṃ nayed yatiḥ //
                <span class="ref">NsP_60.16</span></p>
            
            
            <p id="NsP_60.17*">
               palāśāḥ sarva ucyante yatayaḥ kāṃsyabhojinaḥ <br />
               kāṃsyasyeva tu yatpātraṃ gṛhasthasya tathaiva ca //
                <span class="ref">NsP_60.17*</span></p>
            
            
            <p id="NsP_60.17*">
               kāṃsyabhojī yatiḥ sarvaṃ prāpnuyāt kilbiṣaṃ punaḥ <br />
               bhuktapātre yatir nityaṃ bhakṣayen mantrapūrvakam //
                <span class="ref">NsP_60.17*</span></p>
            
            
            <p id="NsP_60.17*">
               na duṣyet tasya tat pātraṃ yajñeṣu camasā iva <br />
               kṛtasaṃdhyas tato rātriṃ nayed devagṛhādiṣu //
                <span class="ref">NsP_60.17*</span></p>
            
            
            <p id="NsP_60.17*">
               hṛtpuṇḍarīkanilaye dhyāyan nārāyaṇaṃ harim <br />
               tatpadaṃ samavāpnoti yat prāpya na nivartate //
                <span class="ref">NsP_60.17*</span></p>
            
            
            <p>|| iti śrīnarasiṃhapurāṇe yatidharmo nāma ṣaṣṭitamo 'dhyāyaḥ || NarP 60 ||</p>
            
            </div>
         
         <div id="d1e58637">
            hārīta uvāca:
            
            <p id="NsP_61.1">
               varṇānām āśramāṇāṃ ca kathitaṃ dharmalakṣaṇam <br />
               yataḥ svargāpavargau tu prāpnuyus te dvijādayaḥ //
                <span class="ref">NsP_61.1</span></p>
            
            
            <p id="NsP_61.2">
               yogaśāstrasya vakṣyāmi saṃkṣepāt sāram uttamam <br />
               yasyābhyāsabalād yānti mokṣaṃ ceha mumukṣavaḥ //
                <span class="ref">NsP_61.2</span></p>
            
            
            <p id="NsP_61.3">
               yogābhyāsaratasyeha naśyeyuḥ pātakāni ca <br />
               tasmād yogaparo bhūtvā dhyāyen nityaṃ kriyāntare //
                <span class="ref">NsP_61.3</span></p>
            
            
            <p id="NsP_61.4">
               prāṇāyāmena vacanaṃ pratyāhāreṇa cendriyam <br />
               dhāraṇābhir vaśīkṛtya punar durdharṣaṇaṃ manaḥ //
                <span class="ref">NsP_61.4</span></p>
            
            
            <p id="NsP_61.5">
               ekaṃ kāraṇam ānandabodhaṃ ca tam anāmayam <br />
               sukṣmāt sūkṣmataraṃ dhyāyej jagadādhāram acyutam //
                <span class="ref">NsP_61.5</span></p>
            
            
            <p id="NsP_61.6">
               ātmānam aravindasthaṃ taptacāmīkaraprabham <br />
               rahasy ekāntam āsīta dhyāyed ātmahṛdi sthitam //
                <span class="ref">NsP_61.6</span></p>
            
            
            <p id="NsP_61.7">
               yaḥ sarvaprāṇacittajño yaḥ sarveṣāṃ hṛdi sthitaḥ <br />
               yaś ca sarvajanair jñeyaḥ so 'ham asmīti cintayet //
                <span class="ref">NsP_61.7</span></p>
            
            
            <p id="NsP_61.8">
               ātmalābhasukhaṃ yāvat tāvad dhyānam udāhṛtam <br />
               śrutismṛtyuditaṃ karma tattadūrdhvaṃ samācaret //
                <span class="ref">NsP_61.8</span></p>
            
            
            <p id="NsP_61.9">
               yathāśvā rathahīnāś ca rathāś cāśvair vinā yathā <br />
               evaṃ tapaś ca vidyā ca ubhāv api tapasvinaḥ //
                <span class="ref">NsP_61.9</span></p>
            
            
            <p id="NsP_61.10">
               yathānnaṃ madhusaṃyuktaṃ madhu cānnena saṃyutam <br />
               evaṃ tapaś ca vidyā ca saṃyukte bheṣajaṃ mahat //
                <span class="ref">NsP_61.10</span></p>
            
            
            <p id="NsP_61.11">
               dvābhyām eva hi pakṣābhyāṃ yathā vai pakṣiṇāṃ gatiḥ <br />
               tathaiva jñānakarmabhyāṃ prāpyate brahma śāśvatam //
                <span class="ref">NsP_61.11</span></p>
            
            
            <p id="NsP_61.12">
               vidyātapobhyāṃ saṃpanno brāhmaṇo yogatatparaḥ <br />
               dehadvandvaṃ vihāyāśu mukto bhavati bandhanāt //
                <span class="ref">NsP_61.12</span></p>
            
            
            <p id="NsP_61.13">
               na devayānamārgeṇa yāvat prāptaṃ paraṃ padam <br />
               na tāvad dehaliṅgasya vināśo vidyate kvacit //
                <span class="ref">NsP_61.13</span></p>
            
            
            <p id="NsP_61.14">
               mayā vaḥ kathitaḥ sarvo varṇāśramavibhāgaśaḥ <br />
               saṃkṣepeṇa dvijaśreṣṭhā dharmas teṣāṃ sanātanaḥ //
                <span class="ref">NsP_61.14</span></p>
            
            mārkaṇḍeya uvāca:
            
            <p id="NsP_61.15">
               śrutvaivam ṛṣayo dharmaṃ svargamokṣaphalapradam <br />
               praṇamya tam ṛṣiṃ jagmur muditās te svam ālayam //
                <span class="ref">NsP_61.15</span></p>
            
            
            <p id="NsP_61.16">
               dharmaśāstram idaṃ yas tu hārītamukhaniḥsṛtam <br />
               śrutvā ca kurute dharmaṃ sa yāti paramāṃ gatim //
                <span class="ref">NsP_61.16</span></p>
            
            
            <p id="NsP_61.17">
               mukhajasya tu yat karma karma yad bāhujasya tu <br />
               ūrujasya tu yat karma pādajasya tathā nṛpa //
                <span class="ref">NsP_61.17</span></p>
            
            
            <p id="NsP_61.18">
               svaṃ svaṃ karma prakurvāṇā viprādyā yānti sadgatim <br />
               anyathā vartamāno hi sadyaḥ patati yāty adhaḥ //
                <span class="ref">NsP_61.18</span></p>
            
            
            <p id="NsP_61.19">
               yasya ye 'bhihitā dharmāḥ sa tu tais taiḥ pratiṣṭhitaḥ <br />
               tasmāt svadharmaṃ kurvīta nityam evam anāpadi //
                <span class="ref">NsP_61.19</span></p>
            
            
            <p id="NsP_61.20">
               caturvarṇāś ca rājendra catvāraś cāpi cāśramāḥ <br />
               svadharmaṃ ye 'nutiṣṭhanti te yānti paramāṃ gatim //
                <span class="ref">NsP_61.20</span></p>
            
            
            <p id="NsP_61.21">
               svadharmeṇa yathā nṛṇāṃ narasiṃhaḥ pratuṣyati <br />
               varṇadharmānusāreṇa narasiṃhaṃ tathārcayet //
                <span class="ref">NsP_61.21</span></p>
            
            
            <p id="NsP_61.22">
               utpannavairāgyabalena yogād dhyāyet paraṃ brahma sadā kriyāvān <br />
               satyātmakaṃ citsukharūpam ādyaṃ vihāya dehaṃ padam eti viṣṇoḥ //
                <span class="ref">NsP_61.22</span></p>
            
            
            <p>|| iti śrīnarasiṃhapurāṇe yogādhyāyo nāmaikaṣaṣṭitamo 'dhyāyaḥ || NarP 61 ||</p>
            
            </div>
         
         <div id="d1e59067">
            śrīmārkaṇḍeya uvāca:
            
            <p id="NsP_62.1">
               varṇānām āśramāṇāṃ ca kathitaṃ lakṣaṇaṃ tava <br />
               bhūyaḥ kathaya rājendra śuśrūṣā tatra kā nṛpa //
                <span class="ref">NsP_62.1</span></p>
            
            sahasrānīka uvāca:
            
            <p id="NsP_62.2">
               snātvā veśmani deveśam arcayed acyutaṃ tv iti <br />
               tvayoktaṃ mama viprendra tat kathaṃ pūjanaṃ bhavet //
                <span class="ref">NsP_62.2</span></p>
            
            
            <p id="NsP_62.3">
               yair mantrair arcyate viṣṇur yeṣu sthāneṣu vai mune <br />
               tāni sthānāni tān mantrāṃs tvam ācakṣva mahāmune //
                <span class="ref">NsP_62.3</span></p>
            
            śrīmārkaṇḍeya uvāca:
            
            <p id="NsP_62.4">
               arcanaṃ saṃpravakṣyāmi viṣṇor amitatejasaḥ <br />
               yat kṛtvā munayaḥ sarve paraṃ nirvāṇam āpnuyuḥ //
                <span class="ref">NsP_62.4</span></p>
            
            
            <p id="NsP_62.5">
               agnau kriyāvatāṃ devo hṛdi devo manīṣiṇām <br />
               pratimāsv alpabuddhīnāṃ yogināṃ hṛdaye hariḥ //
                <span class="ref">NsP_62.5</span></p>
            
            
            <p id="NsP_62.6">
               ato 'gnau hṛdaye sūrye sthaṇḍile pratimāsu ca <br />
               eteṣu ca hareḥ samyag arcanaṃ munibhiḥ smṛtam //
                <span class="ref">NsP_62.6</span></p>
            
            
            <p id="NsP_62.7">
               tasya sarvamayatvāc ca sthaṇḍile pratimāsu ca <br />
               ānuṣṭubhasya sūktasya viṣṇus tasya ca devatā //
                <span class="ref">NsP_62.7</span></p>
            
            
            <p id="NsP_62.8">
               puruṣo yo jagadbījaṃ ṛṣir nārāyaṇaḥ smṛtaḥ <br />
               dadyāt puruṣasūktena yaḥ puṣpāṇy apa eva ca //
                <span class="ref">NsP_62.8</span></p>
            
            
            <p id="NsP_62.9">
               arcitaṃ syāj jagat sarvaṃ tena vai sacarācaram <br />
               ādyayāvāhayed devam ṛcā tu puruṣottamam //
                <span class="ref">NsP_62.9</span></p>
            
            
            <p id="NsP_62.10">
               dvitīyayāsanaṃ dadyāt pādyaṃ dadyāt tṛtīyayā <br />
               caturthyārghyaḥ pradātavyaḥ pañcamyācamanīyakam //
                <span class="ref">NsP_62.10</span></p>
            
            
            <p id="NsP_62.11">
               ṣaṣṭhyā snānaṃ prakurvīta saptamyā vastram eva ca <br />
               yajñopavītam aṣṭamyā navamyā gandham eva ca //
                <span class="ref">NsP_62.11</span></p>
            
            
            <p id="NsP_62.12">
               daśamyā puṣpadānaṃ syād ekādaśyā ca dhūpakam <br />
               dvādaśyā ca tathā dīpaṃ trayodaśyārcanaṃ tathā //
                <span class="ref">NsP_62.12</span></p>
            
            
            <p id="NsP_62.13">
               caturdaśyā stutiṃ kṛtvā pañcadaśyā pradakṣiṇam <br />
               ṣoḍaśyodvāsanaṃ kuryāc *cheṣakarmāṇi pūrvavat //
                <span class="ref">NsP_62.13</span></p>
            
            
            <p id="NsP_62.14">
               snānaṃ vastraṃ ca naivedyaṃ dadyād ācanamīyakam <br />
               ṣaṇmāsāt siddhim āpnoti devadevaṃ samarcayan //
                <span class="ref">NsP_62.14</span></p>
            
            
            <p id="NsP_62.15">
               saṃvatsareṇa tenaiva sāyujyam adhigachati <br />
               haviṣāgnau jale puṣpair dhyānena hṛdaye harim //
                <span class="ref">NsP_62.15</span></p>
            
            
            <p id="NsP_62.16">
               arcanti sūrayo nityaṃ japena ravimaṇḍale <br />
               ādityamaṇḍale divyaṃ devadevam anāmayam <br />
               śaṅkhacakragadāpāṇiṃ dhyātvā viṣṇum upāsate //
                <span class="ref">NsP_62.16</span></p>
            
            
            <p id="NsP_62.17">
               dhyeyaḥ sadā savitṛmaṇḍalamadhyavartī nārāyaṇaḥ sarasijāsanasaṃniviṣṭaḥ <br />
               keyūravān makarakuṇḍalavān kirīṭī hārī hiraṇmayavapur dhṛtaśaṅkhacakraḥ //
                <span class="ref">NsP_62.17</span></p>
            
            
            <p id="NsP_62.18">
               etat paṭhan kevalam eva sūktaṃ dine dine bhāvitaviṣṇubuddhiḥ <br />
               sa sarvapāpaṃ pravihāya vaiṣṇavaṃ padaṃ prayāty acyutatuṣṭikṛn naraḥ //
                <span class="ref">NsP_62.18</span></p>
            
            
            <p id="NsP_62.19">
               patreṣu puṣpeṣu phaleṣu toyeṣv akrītalabhyeṣu sadaiva satsu <br />
               bhaktyaikalabhye puruṣe purāṇe muktyai kimarthaṃ kriyate na yatnaḥ //
                <span class="ref">NsP_62.19</span></p>
            
            
            <p id="NsP_62.20">
               ity evam uktaḥ puruṣasya viṣṇor arcāvidhis te 'dya mayā nṛpendra <br />
               anena nityaṃ kuru viṣṇupūjāṃ prāptuṃ tadiṣṭaṃ yadi vaiṣṇavaṃ padam //
                <span class="ref">NsP_62.20</span></p>
            
            
            <p>|| iti śrīnarasiṃhapurāṇe viṣṇor arcāvidhir nāma dviṣaṣṭitamo 'dhyāyaḥ || NarP 62
               ||</p>
            
            </div>
         
         <div id="d1e59470">
            sahasrānīka uvāca:
            
            <p id="NsP_63.1">
               satyam uktaṃ tvayā brahman vaidikaḥ paramo vidhiḥ <br />
               viṣṇor devātidevasya pūjanaṃ prati me 'dhunā //
                <span class="ref">NsP_63.1</span></p>
            
            
            <p id="NsP_63.2">
               anena vidhinā brahman pūjyate madhusūdanaḥ <br />
               vedajñair eva nānyais tu tasmāt sarvahitaṃ vada //
                <span class="ref">NsP_63.2</span></p>
            
            śrīmārkaṇḍeya uvāca:
            
            <p id="NsP_63.3">
               aṣṭākṣareṇa deveśaṃ narasiṃham anāmayam <br />
               gandhapuṣpādibhir nityam arcayed acyutaṃ naraḥ //
                <span class="ref">NsP_63.3</span></p>
            
            
            <p id="NsP_63.4">
               rājann aṣṭākṣaro mantraḥ sarvapāpaharaḥ paraḥ <br />
               samastayajñaphaladaḥ sarvaśāntikaraḥ śubhaḥ //
                <span class="ref">NsP_63.4</span></p>
            
            
            <p>oṃ namo nārāyaṇāya |</p>
            
            <p id="NsP_63.5">
               gandhapuṣpādisakalam anena vai nivedayet <br />
               anenābhyarcito devaḥ prīto bhavati tatkṣaṇāt //
                <span class="ref">NsP_63.5</span></p>
            
            
            <p id="NsP_63.6">
               kiṃ tasya bahubhir mantraiḥ kiṃ tasya bahubhir vrataiḥ <br />
               oṃ namo nārāyaṇāyeti mantraḥ sarvārthasādhakaḥ //
                <span class="ref">NsP_63.6</span></p>
            
            
            <p id="NsP_63.7">
               imaṃ mantraṃ japed yas tu śucir bhūtvā samāhitaḥ <br />
               sarvapāpavinirmukto viṣṇusāyujyam āpnuyāt //
                <span class="ref">NsP_63.7</span></p>
            
            
            <p id="NsP_63.8">
               sarvatīrthaphalaṃ hy etat sarvatīrthavaraṃ nṛpa <br />
               harer arcanam avyagraṃ sarvayajñaphalaṃ nṛpa //
                <span class="ref">NsP_63.8</span></p>
            
            
            <p id="NsP_63.9">
               tasmāt kuru nṛpaśreṣṭha pratimādiṣu cārcanam dānāni vipramukhebhyaḥ prayaccha vidhinā nṛpa <br />
               evaṃ kṛte nṛpaśreṣṭha narasiṃhaprasādataḥ prāpnoti vaiṣṇavaṃ tejo yat kāṅkṣanti mumukṣavaḥ //
                <span class="ref">NsP_63.9</span></p>
            
            
            <p id="NsP_63.10">
               purā puraṃdaro rājan strītvaṃ prāpto 'padharmataḥ <br />
               tṛṇabindumuneḥ śāpān mukto hy aṣṭākṣarāj japāt //
                <span class="ref">NsP_63.10</span></p>
            
            sahasrānīka uvāca:
            
            <p id="NsP_63.11">
               etat kathaya bhūdeva devendrasyāghamocanam <br />
               ko 'padharmaḥ kathaṃ strītvaṃ prāpto me vada kāraṇam //
                <span class="ref">NsP_63.11</span></p>
            
            śrīmārkaṇḍeya uvāca:
            
            <p id="NsP_63.12">
               rājendra mahad ākhyānaṃ śṛṇu kautūhalānvitam <br />
               viṣṇubhaktiprajananaṃ śṛṇvatāṃ paṭhatām idam //
                <span class="ref">NsP_63.12</span></p>
            
            
            <p id="NsP_63.13">
               purā puraṃdarasyaiva devarājyaṃ prakurvataḥ <br />
               vairāgyasyāpi jananaṃ saṃbhūtaṃ bāhyavastuṣu //
                <span class="ref">NsP_63.13</span></p>
            
            
            <p id="NsP_63.14">
               indras tadābhūd viṣamasvabhāvo rājyeṣu bhogeṣv api so 'py acintayat <br />
               dhruvaṃ virāgīkṛtamānasānāṃ svargasya rājyaṃ na ca kiṃcid eva //
                <span class="ref">NsP_63.14</span></p>
            
            
            <p id="NsP_63.15">
               rājyasya sāraṃ viṣayeṣu bhogo bhogasya cānte na ca kiṃcid asti <br />
               vimṛśya caitan munayo 'py ajasraṃ mokṣādhikāraṃ paricintayanti //
                <span class="ref">NsP_63.15</span></p>
            
            
            <p id="NsP_63.16">
               sadaiva bhogāya tapaḥpravṛttir bhogāvasāne hi tapo vinaṣṭam <br />
               maitryādisaṃyogaparāṅmukhānāṃ vimuktibhājāṃ na tapo na bhogaḥ //
                <span class="ref">NsP_63.16</span></p>
            
            
            <p id="NsP_63.17">
               vimṛśya caitat sa surādhinātho vimānam āruhya sakiṅkiṇīkam <br />
               nūnaṃ harārādhanakāraṇena kailāsam abhyeti vimuktikāmaḥ //
                <span class="ref">NsP_63.17</span></p>
            
            
            <p id="NsP_63.18">
               sa ekadā mānasam āgataḥ san saṃvīkṣya tāṃ yakṣapateś ca kāntām <br />
               samarcayantīṃ girijāṅghriyugmaṃ dhvajām ivānaṅgamahārathasya //
                <span class="ref">NsP_63.18</span></p>
            
            
            <p id="NsP_63.19">
               pradhānajāmbūnadaśuddhavarṇāṃ karṇāntasaṃlagnamanojñanetrām <br />
               susūkṣmavastrāntaradṛśyagātrāṃ nīhāramadhyād iva candralekhām //
                <span class="ref">NsP_63.19</span></p>
            
            
            <p id="NsP_63.20">
               tāṃ vīkṣya vīkṣaṇasahasrabhareṇa kāmaṃ kāmāṅgamohitamatir na yayau tadānīm <br />
               dūrādhvagaṃ svagṛham etya susaṃcitārthas tasthau tadā surapatir viṣayābhilāṣī //
                <span class="ref">NsP_63.20</span></p>
            
            
            <p id="NsP_63.21">
               pūrvaṃ varaṃ syāt sukule 'pi janma tato hi sarvāṅgaśarīrarūpam <br />
               tato dhanaṃ durlabham eva paścād dhanādhipatyaṃ sukṛtena labhyam //
                <span class="ref">NsP_63.21</span></p>
            
            
            <p id="NsP_63.22">
               svargādhipatyaṃ ca mayā pralabdhaṃ tathāpi bhogāya na cāsti bhāgyam <br />
               yaḥ svaṃ parityajya vimuktikāmas tiṣṭhāmi me durmatir asti citte //
                <span class="ref">NsP_63.22</span></p>
            
            
            <p id="NsP_63.23">
               mokṣo 'munā yady api mohanīyo mokṣe 'pi kiṃ kāraṇam asti rājye <br />
               kṣetraṃ supakvaṃ parihṛtya dvāre kiṃ nāma cāraṇyakṛṣiṃ karoti //
                <span class="ref">NsP_63.23</span></p>
            
            
            <p id="NsP_63.24">
               saṃsāraduḥkhopahatā narā ye kartuṃ samarthā na ca kiṃcid eva <br />
               akarmiṇo bhāgyavivarjitāś ca vāñchanti te mokṣapathaṃ vimūḍhāḥ //
                <span class="ref">NsP_63.24</span></p>
            
            
            <p id="NsP_63.25">
               etad vimṛśya bahudhā matimān pravīro rūpeṇa mohitamanā dhanadāṅganāyāḥ <br />
               sarvādhir ākulamatiḥ parimuktadhairyaḥ sasmāra māram amarādhipacakravartī //
                <span class="ref">NsP_63.25</span></p>
            
            
            <p id="NsP_63.26">
               samāgato 'sau parimandamandaṃ kāmo 'tikāmākulacittavṛttiḥ <br />
               purā maheśena kṛtāṅganāśo dhairyāl layaṃ gacchati ko viśaṅkaḥ //
                <span class="ref">NsP_63.26</span></p>
            
            
            <p id="NsP_63.27">
               ādiśyatāṃ nātha yad asti kāryaṃ ko nāma te saṃprati śatrubhūtaḥ <br />
               śīghraṃ samādeśaya mā vilambaṃ tasyāpadaṃ saṃprati bho diśāmi //
                <span class="ref">NsP_63.27</span></p>
            
            
            <p id="NsP_63.28">
               śrutvā tadā tasya vaco abhirāmaṃ manogataṃ tat paramaṃ tutoṣa <br />
               niṣpannam arthaṃ sahasaiva matvā jagāda vākyaṃ sa vihasya vīraḥ //
                <span class="ref">NsP_63.28</span></p>
            
            
            <p id="NsP_63.29">
               rudro 'pi yenārdhaśarīramātraś cakre 'py anaṅgatvam upāgatena <br />
               soḍhuṃ samartho 'tha paro 'pi loke ko nāma te māra śarābhighātam //
                <span class="ref">NsP_63.29</span></p>
            
            
            <p id="NsP_63.30">
               ekāgracittā girijārcane 'pi yā mohayaty eva mamātra cittam <br />
               etām anaṅgāyatalocanākhyāṃ madaṅgasaṅgaikarasāṃ vidhehi //
                <span class="ref">NsP_63.30</span></p>
            
            
            <p id="NsP_63.31">
               sa evam uktaḥ suravallabhena svakāryabhāvādhikagauraveṇa <br />
               saṃdhāya bāṇaṃ kusumāyudho 'pi sasmāra māraḥ parimohanaṃ sudhīḥ //
                <span class="ref">NsP_63.31</span></p>
            
            
            <p id="NsP_63.32">
               saṃmohitā puṣpaśareṇa bālā kāmena kāmaṃ madavihvalāṅgī <br />
               vihāya pūjāṃ hasate sureśaṃ kaḥ kāmakodaṇḍaravaṃ saheta //
                <span class="ref">NsP_63.32</span></p>
            
            
            <p id="NsP_63.33">
               vilolanetre ayi kāsi bāle surādhipo vākyam idaṃ jagāda <br />
               saṃmohayantīva manāṃsi puṃsāṃ kasyeha kāntā vada puṇyabhājaḥ //
                <span class="ref">NsP_63.33</span></p>
            
            
            <p id="NsP_63.34">
               uktāpi bālā madavihvalāṅgī romāñcasaṃsvedasakampagātrā <br />
               kṛtākulā kāmaśilīmukhena sagadgadaṃ vākyam uvāca mandam //
                <span class="ref">NsP_63.34</span></p>
            
            
            <p id="NsP_63.35">
               kāntā dhaneśasya ca yakṣakanyā prāptā ca gaurīcaraṇārcanāya <br />
               prabrūhi kāryaṃ ca tavāsti nātha kas tvaṃ vades tiṣṭhasi kāmarūpaḥ //
                <span class="ref">NsP_63.35</span></p>
            
            indra uvāca:
            
            <p id="NsP_63.36">
               sā tvaṃ samāgaccha bhajasva māṃ cirān madaṅgasaṅgotsukatāṃ vrajāśu <br />
               tvayā vinā jīvitam apy analpaṃ svargasya rājyaṃ mama niṣphalaṃ syāt //
                <span class="ref">NsP_63.36</span></p>
            
            
            <p id="NsP_63.37">
               uktā ca saivaṃ madhuraṃ ca tena kandarpasaṃtāpitacārudehā <br />
               vimānam āruhya calatpatākaṃ sureśakaṇṭhagrahaṇaṃ cakāra //
                <span class="ref">NsP_63.37</span></p>
            
            
            <p id="NsP_63.38">
               jagāma śīghraṃ sa hi nākanāthaḥ sākaṃ tayā mandarakandarāsu <br />
               adṛṣṭadevāsurasaṃcarāsu vicitraratnāṅkurabhāsurāsu //
                <span class="ref">NsP_63.38</span></p>
            
            
            <p id="NsP_63.39">
               reme tayā sākam udāravīryaś citraṃ suraiśvaryagatādaro 'pi <br />
               svayaṃ ca yasyā laghupuṣpaśayyāṃ cakāra cāturyanidhiḥ sakāmaḥ //
                <span class="ref">NsP_63.39</span></p>
            
            
            <p id="NsP_63.40">
               jātaḥ kṛtārtho 'maravṛndanāthaḥ sakāmabhogeṣu sadā vidagdhaḥ <br />
               mokṣādhikaṃ sneharasātimṛṣṭaṃ parāṅganāliṅganasaṅgasaukhyam //
                <span class="ref">NsP_63.40</span></p>
            
            
            <p id="NsP_63.41">
               athāgatā yakṣapateḥ samīpaṃ nāryo 'nuvarjyaiva ca citrasenām <br />
               sasaṃbhramāḥ saṃbhramakhinnagātrāḥ sagadgadaṃ procur asāhasajñāḥ //
                <span class="ref">NsP_63.41</span></p>
            
            
            <p id="NsP_63.42">
               nūnaṃ samākarṇaya yakṣanātha vimānam āropya jagāma kaścit <br />
               saṃvīkṣamāṇaḥ kakubho 'pi kāntāṃ vigṛhya vegād iha so 'pi taskaraḥ //
                <span class="ref">NsP_63.42</span></p>
            
            
            <p id="NsP_63.43">
               vaco niśamyātha dhanādhinātho viṣopamaṃ jātamaṣīnibhānanaḥ <br />
               jagāda bhūyo na ca kiṃcid eva babhūva vai vṛkṣa ivāgnidagdhaḥ //
                <span class="ref">NsP_63.43</span></p>
            
            
            <p id="NsP_63.44">
               vijñāpitārtho varakanyakābhir yaś citrasenāsahacāriṇībhiḥ <br />
               mohāpanodāya matiṃ dadhānaḥ sa kaṇṭhakubjo 'pi samājagāma //
                <span class="ref">NsP_63.44</span></p>
            
            
            <p id="NsP_63.45">
               śrutvāgataṃ vīkṣya sa rājarāja unmīlitākṣo vacanaṃ jagāda <br />
               viniḥśvasan gāḍhasakampagātraḥ svasthaṃ mano 'py āśu vidhāya dīnaḥ //
                <span class="ref">NsP_63.45</span></p>
            
            
            <p id="NsP_63.46">
               tad yauvanaṃ yad yuvatīvinodo dhanaṃ tu caitat svajanopayogi <br />
               taṃ jīvitaṃ yat kriyate sudharmas tad ādhipatyaṃ yadi naṣṭavigraham //
                <span class="ref">NsP_63.46</span></p>
            
            
            <p id="NsP_63.47">
               dhiṅ me dhanaṃ jīvitam atyanalpaṃ rājyaṃ bṛhat saṃprati guhyakānām <br />
               viśāmi cāgniṃ na ca veda kaścit parābhavo 'stīti ca ko mṛtānām //
                <span class="ref">NsP_63.47</span></p>
            
            
            <p id="NsP_63.48">
               pārśve sthitasyāpi ca jīvito me gatā taḍāgaṃ girijārcanāya <br />
               hṛtā ca kenāpi vayaṃ na vidmo dhruvaṃ na tasyāsti bhayaṃ ca mṛtyoḥ //
                <span class="ref">NsP_63.48</span></p>
            
            
            <p id="NsP_63.49">
               jagāda vākyaṃ sa ca kaṇṭhakubjo mohāpanodāya vibhoḥ sa mantrī <br />
               ākarṇyatāṃ nātha na cāsti yogyaḥ kāntāviyoge nijadehaghātaḥ //
                <span class="ref">NsP_63.49</span></p>
            
            
            <p id="NsP_63.50">
               ekā purā rāmavadhūr hṛtā ca niśācareṇāpi mṛto na so 'pi <br />
               anekaśaḥ santi tavātra nāryaḥ ko nāma citte kriyate viṣādaḥ //
                <span class="ref">NsP_63.50</span></p>
            
            
            <p id="NsP_63.51">
               vimucya śokaṃ kuru vikrame matiṃ dhairyaṃ samālambaya yakṣarāja <br />
               bhṛśaṃ na jalpanti rudanti sādhavaḥ parābhavaṃ bāhyakṛtaṃ sahante //
                <span class="ref">NsP_63.51</span></p>
            
            
            <p id="NsP_63.52">
               kṛtaṃ hi kāryaṃ guru darśayanti sahāyavān vittapa kātaro 'si kim <br />
               sahāyakāryaṃ kurute hi saṃprati svayaṃ hi yasyāvarajo vibhīṣaṇaḥ //
                <span class="ref">NsP_63.52</span></p>
            
            dhanada uvāca:
            
            <p id="NsP_63.53">
               vibhīṣaṇo me pratipakṣabhūto dāyādabhāvaṃ na vimuñcatīti <br />
               dhruvaṃ prasannā na bhavanti durjanāḥ kṛtopakārā harivajraniṣṭhurāḥ //
                <span class="ref">NsP_63.53</span></p>
            
            
            <p id="NsP_63.54">
               na copakārair na guṇair na sauhṛdaiḥ prasādam āyāti mano hi gotriṇaḥ <br />
               uvāca vākyaṃ sa ca kaṇṭhakubjo yuktaṃ tvayoktaṃ ca dhanādhinātha //
                <span class="ref">NsP_63.54</span></p>
            
            
            <p id="NsP_63.55">
               parasparaṃ ghnanti ca te viruddhās tathāpi loke na parābhavo 'sti <br />
               parābhavaṃ nānyakṛtaṃ sahante noṣṇaṃ jalaṃ jvālayate tṛṇāni //
                <span class="ref">NsP_63.55</span></p>
            
            
            <p id="NsP_63.56">
               tasmāt samāgaccha dhanādhinātha pārśvaṃ na vegena vibhīṣaṇasya <br />
               svabāhuvīryārjitavittabhogināṃ svabandhuvargeṣu hi ko virodhaḥ //
                <span class="ref">NsP_63.56</span></p>
            
            
            <p id="NsP_63.57">
               ityuktaḥ sa tadā tena kaṇṭhakubjena mantriṇā <br />
               vibhīṣaṇasya sāmīpyaṃ jagāmāśu vicārayan //
                <span class="ref">NsP_63.57</span></p>
            
            
            <p id="NsP_63.58">
               tato laṅkādhipaḥ śrutvā bāndhavaṃ pūrvajaṃ tadā <br />
               prāptaṃ pratyājagāmāśu vinayena samanvitaḥ //
                <span class="ref">NsP_63.58</span></p>
            
            
            <p id="NsP_63.59">
               tato vibhīṣaṇo dṛṣṭvā tadā dīnaṃ ca bāndhavam <br />
               saṃtaptamānaso bhūpa jagādedaṃ vaco mahat //
                <span class="ref">NsP_63.59</span></p>
            
            vibhīṣaṇa uvāca:
            
            <p id="NsP_63.60">
               kathaṃ dīno 'si yakṣeśa kiṃ kaṣṭaṃ tava cetasi <br />
               nivedayādhunāsmākaṃ niścayān mārjayāmi tat //
                <span class="ref">NsP_63.60</span></p>
            
            
            <p id="NsP_63.61ab">
               tadaikāntaṃ samāsādya kathayām_asa vedanām //
                <span class="ref">NsP_63.61ab</span></p>
            
            dhanada uvāca:
            
            <p id="NsP_63.61cd">
               gṛhītā kiṃ svayaṃ yātā nihatā kenacid dviṣā //
                <span class="ref">NsP_63.61cd</span></p>
            
            
            <p id="NsP_63.62">
               bhrātaḥ kāntāṃ na paśyāmi citrasenāṃ manoramām <br />
               etad bandho mahat kaṣṭaṃ mama nārīsamudbhavam //
                <span class="ref">NsP_63.62</span></p>
            
            
            <p id="NsP_63.63ab">
               prāṇān vai ghātayiṣyāmi anāsādya ca vallabhām //
                <span class="ref">NsP_63.63ab</span></p>
            
            vibhīṣaṇa uvāca:
            
            <p id="NsP_63.63cd">
               ānayiṣyāmi te kāntāṃ yatra tatra sthitāṃ vibho //
                <span class="ref">NsP_63.63cd</span></p>
            
            
            <p id="NsP_63.64">
               kaḥ samartho 'dhunāsmākaṃ hartuṃ nātha tṛṇasya ca <br />
               tato vibhīṣaṇas tatra nāḍījaṅghāṃ niśācarīm //
                <span class="ref">NsP_63.64</span></p>
            
            
            <p id="NsP_63.65">
               bhṛśaṃ saṃjalpayām_asa nānāmāyāgarīyasīm <br />
               dhanadasya ca yā kāntā citrasenāvidhānataḥ //
                <span class="ref">NsP_63.65</span></p>
            
            
            <p id="NsP_63.66">
               sā ca kena hṛtā loke manase sarasi sthitā <br />
               tāṃ ca jānīhi saṃvīkṣya devarājādiveśmasu //
                <span class="ref">NsP_63.66</span></p>
            
            
            <p id="NsP_63.67">
               tato niśācarī bhūpa kṛtvā māyāmayaṃ vapuḥ <br />
               jagāma tridivaṃ śīghraṃ devarājādiveśmasu //
                <span class="ref">NsP_63.67</span></p>
            
            
            <p id="NsP_63.68">
               yayā dṛṣṭyā kṣaṇaṃ dṛṣṭo mohaṃ yāsyati copalaḥ <br />
               yasyāḥ samaṃ dhruvaṃ rūpaṃ vidyate na carācare //
                <span class="ref">NsP_63.68</span></p>
            
            
            <p id="NsP_63.69">
               etasminn eva kāle ca devarājo 'pi bhūpate <br />
               saṃprāpto mandarāc chīghraṃ preritaś citrasenayā //
                <span class="ref">NsP_63.69</span></p>
            
            
            <p id="NsP_63.70">
               grahītuṃ divyapuṣpāṇi nandanaprabhavāṇi ca <br />
               tatra paśyan sa tāṃ tanvīṃ nijasthāne sabhāgatām //
                <span class="ref">NsP_63.70</span></p>
            
            
            <p id="NsP_63.71">
               atīvarūpasaṃpannāṃ gītagānaparāyaṇām <br />
               tāṃ vīkṣya devarājo 'pi sa kāmavaśago 'bhavat //
                <span class="ref">NsP_63.71</span></p>
            
            
            <p id="NsP_63.72">
               tataḥ saṃprerayām_asa devavaidyau surādhipaḥ <br />
               tasyāḥ pārśve samānetuṃ dhruvaṃ cāntaḥpure tadā //
                <span class="ref">NsP_63.72</span></p>
            
            
            <p id="NsP_63.73">
               devavaidyau tadāgatya jalpataś cāgrataḥ sthitau <br />
               āgaccha bhava tanvaṅgi devarājasamīpagā //
                <span class="ref">NsP_63.73</span></p>
            
            
            <p id="NsP_63.74ab">
               ityuktā sā tadā tābhyāṃ jagāda madhurākṣaram //
                <span class="ref">NsP_63.74ab</span></p>
            
            nāḍījaṅghovāca:
            
            <p id="NsP_63.74cd">
               devarājaḥ svayaṃ yan me pārśvaṃ cātrāgamiṣyati //
                <span class="ref">NsP_63.74cd</span></p>
            
            
            <p id="NsP_63.75">
               tasya vācyaṃ ca kartavyaṃ nānyathā sarvathā mayā <br />
               tau tadā vāsavaṃ gatvā ūcatur vacanaṃ śubham //
                <span class="ref">NsP_63.75</span></p>
            
            vāsava uvāca:
            
            <p id="NsP_63.76">
               samādeśaya tanvaṅgi kiṃ kartavyaṃ mayādhunā <br />
               sarvadā dāsabhūtas te yācase tad dadāmy aham //
                <span class="ref">NsP_63.76</span></p>
            
            tanvaṅgy uvāca:
            
            <p id="NsP_63.77">
               yācitaṃ yadi me nātha dāsyasīti na saṃśayaḥ <br />
               tato 'haṃ vaśagā deva bhaviṣyāmi na saṃśayaḥ //
                <span class="ref">NsP_63.77</span></p>
            
            
            <p id="NsP_63.78">
               adya tvaṃ darśayāsmākaṃ sarvaḥ kāntāparigrahaḥ <br />
               mama rūpasamā rāmā kāntā te cāsti vā na vā //
                <span class="ref">NsP_63.78</span></p>
            
            
            <p id="NsP_63.79">
               tayā cokte ca vacane sa bhūyo vāsavo 'vadat <br />
               darśayiṣyāmi sarvaṃ te devi kāntāparigraham //
                <span class="ref">NsP_63.79</span></p>
            
            
            <p id="NsP_63.80">
               sa sarvaṃ darśayām_asa vāsavo 'ntaḥpuraṃ tadā <br />
               tato jagāda bhūyaḥ sa kiṃcid gūḍhaṃ mama sthitam //
                <span class="ref">NsP_63.80</span></p>
            
            
            <p id="NsP_63.81ab">
               vimucyaikāṃ ca yuvatīṃ sarvaṃ te darśitaṃ mayā //
                <span class="ref">NsP_63.81ab</span></p>
            
            indra uvāca:
            
            <p id="NsP_63.81cd">
               sā rāmā mandare cāsti avijñātā surāsuraiḥ //
                <span class="ref">NsP_63.81cd</span></p>
            
            
            <p id="NsP_63.82">
               tāṃ ca te darśayiṣyāmi nākhyeyaṃ kasyacit tvayā <br />
               tataḥ sa devarājo 'pi tayā sārdhaṃ ca bhūpate //
                <span class="ref">NsP_63.82</span></p>
            
            
            <p id="NsP_63.83">
               gacchann evāmbare bhūpa mandaraṃ prati bhūdharam <br />
               tasya vai gacchamānasya vimānenārkavarcasā //
                <span class="ref">NsP_63.83</span></p>
            
            
            <p id="NsP_63.84">
               darśanaṃ nāradasyāpi tasya jātaṃ tadāmbare <br />
               taṃ vīkṣya nāradaṃ vīro lajjamāno 'pi vāsavaḥ //
                <span class="ref">NsP_63.84</span></p>
            
            
            <p id="NsP_63.85">
               namaskṛtya jagādoccaiḥ kva yāsyasi mahāmune <br />
               tataḥ kṛtāśīḥ sa munir avadat trideveśvaram //
                <span class="ref">NsP_63.85</span></p>
            
            
            <p id="NsP_63.86">
               gacchāmi mānase snātuṃ devarāja sukhī bhava <br />
               nāḍījaṅghe 'sti kuśalaṃ rākṣasānāṃ mahātmanām //
                <span class="ref">NsP_63.86</span></p>
            
            
            <p id="NsP_63.87">
               vibhīṣaṇo 'pi te bhrātā sukhī tiṣṭhati sarvadā <br />
               evam uktā ca muninā sā kṛṣṇavadanābhavat //
                <span class="ref">NsP_63.87</span></p>
            
            
            <p id="NsP_63.88">
               vismito devarājo 'pi chalito duṣṭayānayā <br />
               nārado 'pi gataḥ snātuṃ kailāse mānasaṃ saraḥ //
                <span class="ref">NsP_63.88</span></p>
            
            
            <p id="NsP_63.89">
               indras tāṃ hantukāmo 'pi āgacchan mandarācalam <br />
               yatrāśramo 'sti vai nūnaṃ tṛṇabindor mahātmanaḥ //
                <span class="ref">NsP_63.89</span></p>
            
            
            <p id="NsP_63.90">
               kṣaṇaṃ viśramya tatraiva dhṛtvā keśeṣu rākṣasīm <br />
               hantum icchati deveśo nāḍījaṅghāṃ niśācarīm //
                <span class="ref">NsP_63.90</span></p>
            
            
            <p id="NsP_63.91">
               tāvat tatra samāyātas tṛṇabindur nijāśramāt <br />
               dhṛtā krandati sā rājann indreṇāpi niśācarī //
                <span class="ref">NsP_63.91</span></p>
            
            
            <p id="NsP_63.92">
               mā māṃ rakṣati puṇyātmā hanyamānāṃ ca sāṃpratam <br />
               tadāgatya muniśreṣṭhas tṛṇabindur mahātapāḥ //
                <span class="ref">NsP_63.92</span></p>
            
            
            <p id="NsP_63.93">
               jagāda purataḥ sthitvā muñcemāṃ mahilāṃ vane <br />
               jalpaty evaṃ munau tasmin mahendreṇa niśācarī //
                <span class="ref">NsP_63.93</span></p>
            
            
            <p id="NsP_63.94">
               vajreṇa nihatā bhūyaḥ kopayuktena cetasā <br />
               sa cukopa muniśreṣṭhaḥ prekṣamāṇo muhur muhuḥ //
                <span class="ref">NsP_63.94</span></p>
            
            
            <p id="NsP_63.95">
               yad eṣā yuvatī duṣṭa nihatā me tapovane <br />
               tatas tvaṃ mama śāpena niścayāt strī bhaviṣyasi //
                <span class="ref">NsP_63.95</span></p>
            
            indra uvāca:
            
            <p id="NsP_63.96">
               eṣā nātha mahāduṣṭā rākṣasī nihatā mayā <br />
               ahaṃ svāmī surāṇāṃ ca śāpaṃ mā dehi me 'dhunā //
                <span class="ref">NsP_63.96</span></p>
            
            munir uvāca:
            
            <p id="NsP_63.97">
               nūnaṃ tapovane 'smākaṃ duṣṭās tiṣṭhanti sādhavaḥ <br />
               mamātra tapaso bhāvān na nighnanti parasparam //
                <span class="ref">NsP_63.97</span></p>
            
            
            <p id="NsP_63.98">
               ityukto hi tadā cendraḥ prāptaḥ strītvaṃ na saṃśayaḥ <br />
               jagāma tridivaṃ bhūpa hataśaktiparākramaḥ //
                <span class="ref">NsP_63.98</span></p>
            
            
            <p id="NsP_63.99">
               nāsīno hi bhavaty eva sarvadā devasaṃsadi <br />
               devā duḥkhaṃ samāpannā dṛṣṭvā strītvaṃ gataṃ harim //
                <span class="ref">NsP_63.99</span></p>
            
            
            <p id="NsP_63.100">
               tato devagaṇāḥ sarve vāsavena samanvitāḥ <br />
               jagmuś ca brahmasadanaṃ tathā dīnā śacī tadā //
                <span class="ref">NsP_63.100</span></p>
            
            
            <p id="NsP_63.101">
               brahmā bhagnasamādhiś ca tāvat tatraiva saṃsthitāḥ <br />
               devā ūcuś ca te sarve vāsavena samanvitāḥ //
                <span class="ref">NsP_63.101</span></p>
            
            
            <p id="NsP_63.102">
               tṛṇabindor muneḥ śāpād yātaḥ strītvaṃ surādhipaḥ <br />
               sa muniḥ kopavān brahman naiva gacchaty anugraham //
                <span class="ref">NsP_63.102</span></p>
            
            
            <p id="NsP_63.103">
               svakarmaṇopayāto sau strītvaṃ strīvadhakāraṇāt //
                <span class="ref">NsP_63.103</span></p>
            
            
            <p id="NsP_63.104">
               cakāra durnayaṃ devā devarājo 'pi durmadaḥ <br />
               jahāra citrasenāṃ ca suguptāṃ dhanadāṅganām //
                <span class="ref">NsP_63.104</span></p>
            
            
            <p id="NsP_63.105">
               tathā jaghāna yuvatīṃ tṛṇabindos tapovane <br />
               tena karmavipākena strībhāvaṃ vāsavo gataḥ //
                <span class="ref">NsP_63.105</span></p>
            
            devā ūcuḥ:
            
            <p id="NsP_63.106">
               yad asau kṛtavāñ śaṃbhor durnayaṃ nātha durmatiḥ <br />
               tat sarvaṃ sādhayiṣyāmo vayaṃ śacyā samanvitāḥ //
                <span class="ref">NsP_63.106</span></p>
            
            
            <p id="NsP_63.107">
               kāntā dhanādhināthasya gūḍhā tiṣṭhati yā vibho <br />
               tāṃ ca tasmai pradāsyāmaḥ sarve kṛtvā parāṃ matim //
                <span class="ref">NsP_63.107</span></p>
            
            
            <p id="NsP_63.108">
               trayodaśyāṃ caturdaśyāṃ devarājaḥ śacīyutaḥ <br />
               nandane cārcanaṃ kartā sarvadā yakṣarakṣasām //
                <span class="ref">NsP_63.108</span></p>
            
            
            <p id="NsP_63.109">
               tataḥ śacī tadā gūḍhaṃ citrasenāṃ vigṛhya ca <br />
               mumoca yakṣabhavanaṃ priyakaṣṭānuvartinīm //
                <span class="ref">NsP_63.109</span></p>
            
            
            <p id="NsP_63.110">
               etasminn antare dūto 'kāle laṅkāṃ samāgataḥ <br />
               dhaneśaṃ kathayām_asa citrasenāsamāgamam //
                <span class="ref">NsP_63.110</span></p>
            
            
            <p id="NsP_63.111">
               śacyā sākaṃ samāyātā tava kāntā dhanādhipa <br />
               sakhīṃ svām atulāṃ prāpya caritārthā babhūva sā //
                <span class="ref">NsP_63.111</span></p>
            
            
            <p id="NsP_63.113">
               dhaneśo 'pi kṛtārtho 'bhūj jagāma nijaveśmani <br />
               patihīnā yathā nārī nāthahīnaṃ yathā balam <br />
               gokulaṃ kṛṣṇahīnaṃ tu tathendreṇāmarāvatī //
                <span class="ref">NsP_63.113</span></p>
            
            
            <p id="NsP_63.114">
               japaḥ kriyā tapo dānaṃ jñānaṃ tīrthaṃ ca vai prabho <br />
               vāsavasya samākhyāhi yataḥ strītvād vimucyate //
                <span class="ref">NsP_63.114</span></p>
            
            brahmovāca:
            
            <p id="NsP_63.115">
               nihantuṃ na muneḥ śāpaṃ samartho 'haṃ na śaṃkaraḥ <br />
               tīrthaṃ cānyan na paśyāmi muktvaikaṃ viṣṇupūjanam //
                <span class="ref">NsP_63.115</span></p>
            
            
            <p id="NsP_63.116">
               aṣṭākṣareṇa mantreṇa pūjanaṃ ca tathā japam <br />
               karotu vidhivac chakraḥ strītvād yena ca mucyate //
                <span class="ref">NsP_63.116</span></p>
            
            
            <p id="NsP_63.117">
               ekāgramanasā śakra snātvā śraddhāsamanvitaḥ <br />
               oṃ namo narāyaṇāyeti japa tvam ātmaśuddhaye //
                <span class="ref">NsP_63.117</span></p>
            
            
            <p id="NsP_63.118">
               lakṣadvaye kṛte jāpye strībhāvān mucyase hare <br />
               iti śrutvā tathākārṣīd brahmoktaṃ vacanaṃ hariḥ <br />
               strībhāvāc ca vinirmuktas tadā viṣṇoḥ prasādataḥ //
                <span class="ref">NsP_63.118</span></p>
            
            mārkaṇḍeya uvāca:
            
            <p id="NsP_63.119">
               iti te kathitaṃ sarvaṃ viṣṇumāhātmyam uttamam <br />
               mayā bhṛguniyuktena kuru sarvam atandritaḥ //
                <span class="ref">NsP_63.119</span></p>
            
            
            <p id="NsP_63.120">
               śṛṇvanti ye viṣṇukathām akalmaṣā vīryaṃ hi viṣṇo 'khilakāraṇasya <br />
               te muktapāpāḥ paradāragāmino viśanti viṣṇoḥ paramaṃ padaṃ dhruvam //
                <span class="ref">NsP_63.120</span></p>
            
            sūta uvāca:
            
            <p id="NsP_63.121">
               iti sambodhitas tena mārkaṇḍeyena pārthivaḥ <br />
               narasiṃhaṃ samārādhya prāptavān vaiṣṇavaṃ padam //
                <span class="ref">NsP_63.121</span></p>
            
            
            <p id="NsP_63.122">
               etat te kathitaṃ sarvaṃ bharadvāja mune mayā <br />
               sahasrānīkacaritaṃ kim anyat kathayāmi te //
                <span class="ref">NsP_63.122</span></p>
            
            
            <p id="NsP_63.123">
               kathām imāṃ yas tu śṛṇoti mānavaḥ purātanīṃ sarvavimuktidāṃ ca <br />
               saṃprāpya sa jñānam atīva nirmalaṃ tenaiva viṣṇuṃ pratipadyate janaḥ //
                <span class="ref">NsP_63.123</span></p>
            
            
            <p>|| iti śrīnarasiṃhapurāṇe sahasrānīkacarite 'ṣṭākṣaramantrakathanaṃ nāma triṣaṣṭitamo
               'dhyāyaḥ || NarP 63 ||</p>
            
            </div>
         
         <div id="d1e61878">
            śrībharadvāja uvāca:
            
            <p id="NsP_64.1">
               satyaṃ kecit praśaṃsanti tapaḥ śaucaṃ tathāpare <br />
               sāṃkhyaṃ kecit praśaṃsanti yogam anye pracakṣate //
                <span class="ref">NsP_64.1</span></p>
            
            
            <p id="NsP_64.2">
               jñānaṃ kecit praśaṃsanti samaloṣṭāśmakāñcanāḥ <br />
               kṣamāṃ kecit praśaṃsanti tathaiva ca dayārjavam //
                <span class="ref">NsP_64.2</span></p>
            
            
            <p id="NsP_64.3">
               kecid dānaṃ praśaṃsanti kecid āhuḥ paraṃ śubham <br />
               samyagjñānaṃ paraṃ kecit kecid vairāgyam uttamam //
                <span class="ref">NsP_64.3</span></p>
            
            
            <p id="NsP_64.4">
               agniṣṭomādikarmāṇi tathā kecit paraṃ viduḥ <br />
               ātmadhyānaṃ paraṃ kecit sāṃkhyatattvārthavedinaḥ //
                <span class="ref">NsP_64.4</span></p>
            
            
            <p id="NsP_64.5">
               dharmārthakāmamokṣāṇāṃ caturṇām iha kevalam <br />
               upāyaḥ padabhedena bahudhaivaṃ pracakṣyate //
                <span class="ref">NsP_64.5</span></p>
            
            
            <p id="NsP_64.6">
               evaṃ cāvasthite loke kṛtyākṛtyavidhau narāḥ <br />
               vyāmoham eva gacchanti vimuktāḥ pāpakarmabhiḥ //
                <span class="ref">NsP_64.6</span></p>
            
            
            <p id="NsP_64.7">
               yad eteṣu paraṃ kṛtyam anuṣṭheyaṃ mahātmabhiḥ <br />
               vaktum arhasi sarvajña mama sarvārthasādhakam //
                <span class="ref">NsP_64.7</span></p>
            
            sūta uvāca:
            
            <p id="NsP_64.8">
               śrūyatām idam atyantaṃ gūḍhaṃ saṃsāramocanam <br />
               atraivodāharantīmam itihāsaṃ purātanam //
                <span class="ref">NsP_64.8</span></p>
            
            
            <p id="NsP_64.9">
               puṇḍarīkasya saṃvādaṃ devarṣer nāradasya ca <br />
               brāhmaṇaḥ śrutasaṃpannaḥ puṇḍarīko mahāmatiḥ //
                <span class="ref">NsP_64.9</span></p>
            
            
            <p id="NsP_64.10">
               āśrame prathame tiṣṭhan gurūṇāṃ vaśagaḥ sadā <br />
               jitendriyo jitakrodhaḥ saṃdhyopāsanadhiṣṭhitaḥ //
                <span class="ref">NsP_64.10</span></p>
            
            
            <p id="NsP_64.11">
               vedavedāṅganipuṇaḥ śāstreṣu ca vicakṣaṇaḥ <br />
               samidbhiḥ sādhuyatnena sāyaṃ prātar hutāśanam //
                <span class="ref">NsP_64.11</span></p>
            
            
            <p id="NsP_64.12">
               dhyātvā yajñapatiṃ viṣṇuṃ samyag ārādhayan vibhum <br />
               tapassvādhyāyanirataḥ sākṣād brahmasuto yathā //
                <span class="ref">NsP_64.12</span></p>
            
            
            <p id="NsP_64.13">
               udakendhanapuṣpārthair asakṛt tarpayan gurūn <br />
               mātāpitṛbhyāṃ śuśrūṣur bhikṣāhārī janapriyaḥ //
                <span class="ref">NsP_64.13</span></p>
            
            
            <p id="NsP_64.15">
               brahmavidyām adhīyāṇaḥ prāṇāyāmaparāyaṇaḥ tasya sarvārthabhūtasya saṃsāre 'tyantaniḥspṛhā <br />
               buddhir āsīn mahārāja saṃsārārṇavatāraṇī pitaraṃ mātaraṃ caiva bhrātṛn atha pitāmahān //
                <span class="ref">NsP_64.15</span></p>
            
            
            <p id="NsP_64.16">
               pitṛvyān mātulāṃś caiva sakhīn saṃbandhibāndhavān <br />
               parityajya mahodāras tṛṇānīva yathāsukham //
                <span class="ref">NsP_64.16</span></p>
            
            
            <p id="NsP_64.17">
               vicacāra mahīm etāṃ śākamūlaphalāśanaḥ <br />
               anityaṃ yauvanaṃ rūpam āyuṣyaṃ dravyasaṃcayam //
                <span class="ref">NsP_64.17</span></p>
            
            
            <p id="NsP_64.18">
               iti saṃcintyamānena trailokyaṃ loṣṭhavat smṛtam <br />
               purāṇoditamārgeṇa sarvatīrthāni vai mune //
                <span class="ref">NsP_64.18</span></p>
            
            
            <p id="NsP_64.19">
               gamiṣyāmi yathākālam iti niścitamānasaḥ <br />
               gaṅgāṃ ca yamunāṃ caiva gomatīm atha gaṇḍakīm //
                <span class="ref">NsP_64.19</span></p>
            
            
            <p id="NsP_64.20">
               śatadrūṃ ca payoṣṇīṃ ca sarayūṃ ca sarasvatīm <br />
               prayāgaṃ narmadāṃ caiva mahānadyo nadān api //
                <span class="ref">NsP_64.20</span></p>
            
            
            <p id="NsP_64.21">
               gayāṃ ca vindhyatīrthāni himavatprabhavāṇi ca <br />
               anyāni ca mahātejās tīrtāni sa mahāvrataḥ //
                <span class="ref">NsP_64.21</span></p>
            
            
            <p id="NsP_64.22">
               saṃcacāra mahābāhur yathākālaṃ yathāvidhi <br />
               kadācit prāptavān vīraḥ śālagrāmaṃ tapodhanaḥ //
                <span class="ref">NsP_64.22</span></p>
            
            
            <p id="NsP_64.23">
               puṇḍarīko mahābhāgaḥ puṇyakarmavaśānugaḥ <br />
               āsevyamānam ṛṣibhis tattvavidbhis tapodhanaiḥ //
                <span class="ref">NsP_64.23</span></p>
            
            
            <p id="NsP_64.24">
               munīnām āśramaṃ ramyaṃ purāṇeṣu ca viśrutam <br />
               bhūṣitaṃ cakranadyā ca cakrāṅkitaśilātalam //
                <span class="ref">NsP_64.24</span></p>
            
            
            <p id="NsP_64.25">
               ramyaṃ viviktaṃ vistīrṇaṃ sadā cittaprasādakam <br />
               kecic cakrāṅkitās tasmin prāṇinaḥ puṇyadarśanāḥ //
                <span class="ref">NsP_64.25</span></p>
            
            
            <p id="NsP_64.26">
               vicaranti yathākāmaṃ puṇyatīrthaprasaṅginaḥ <br />
               tasmin kṣetre mahāpuṇye śālagrāme mahāmatiḥ //
                <span class="ref">NsP_64.26</span></p>
            
            
            <p id="NsP_64.27">
               puṇḍarīkaḥ prasannātmā tīrthāni samasevata <br />
               snātvā devahrade tīrthe sarasvatyāṃ ca suvrataḥ //
                <span class="ref">NsP_64.27</span></p>
            
            
            <p id="NsP_64.28">
               jātismaryāṃ cakrakuṇḍe cakranadyāsṛteṣv api <br />
               tathānyāny api tīrthāni tasminn eva cacāra saḥ //
                <span class="ref">NsP_64.28</span></p>
            
            
            <p id="NsP_64.29">
               tataḥ kṣetraprabhāveṇa tīrthānāṃ caiva tejasā <br />
               manaḥ prasādam agamat tasya tasmin mahātmanaḥ //
                <span class="ref">NsP_64.29</span></p>
            
            
            <p id="NsP_64.30">
               so 'pi tīrthe viśuddhātmā dhyānayogaparāyaṇaḥ <br />
               tatraiva siddhim ākāṅkṣan samārādhya jagatpatim //
                <span class="ref">NsP_64.30</span></p>
            
            
            <p id="NsP_64.31">
               śāstroktena vidhānena bhaktyā paramayā yutaḥ <br />
               uvāsa ciram ekākī nirdvandvaḥ saṃyatendriyaḥ //
                <span class="ref">NsP_64.31</span></p>
            
            
            <p id="NsP_64.32">
               śākamūlaphalāhāraḥ saṃtuṣṭaḥ samadarśanaḥ <br />
               yamaiś ca niyamaiś caiva tathā cāsanabandhanaiḥ //
                <span class="ref">NsP_64.32</span></p>
            
            
            <p id="NsP_64.33">
               prāṇāyāmaiḥ sutīkṣṇaiś ca pratyāhāraiś ca saṃtataiḥ <br />
               dhāraṇābhis tathā dhyānaiḥ samādhibhir atandritaḥ //
                <span class="ref">NsP_64.33</span></p>
            
            
            <p id="NsP_64.34">
               yogābhyāsaṃ tadā samyak cakre vigatakalmaṣaḥ <br />
               ārādhya devadeveśaṃ tadgatenāntarātmanā //
                <span class="ref">NsP_64.34</span></p>
            
            
            <p id="NsP_64.35">
               puṇḍarīko mahābhāgaḥ puruṣārthaviśāradaḥ <br />
               prasādaṃ param ākāṅkṣan viṣṇos tadgatamānasaḥ //
                <span class="ref">NsP_64.35</span></p>
            
            
            <p id="NsP_64.36">
               tasya tasmin nivasataḥ śālagrāme mahātmanaḥ <br />
               puṇḍarīkasya rājendra kālo 'gacchan mahāṃs tataḥ //
                <span class="ref">NsP_64.36</span></p>
            
            
            <p id="NsP_64.37">
               mune kadācit taṃ deśaṃ nāradaḥ paramārthavit <br />
               jagāma sumahātejāḥ sākṣādādityasaṃnibhaḥ //
                <span class="ref">NsP_64.37</span></p>
            
            
            <p id="NsP_64.38">
               taṃ draṣṭukāmo devarṣiḥ puṇḍarīkaṃ taponidhim <br />
               viṣṇubhaktiparītātmā vaiṣṇavānāṃ hite rataḥ //
                <span class="ref">NsP_64.38</span></p>
            
            
            <p id="NsP_64.39">
               sa dṛṣṭvā nāradaṃ prāptaṃ sarvatejaḥ prabhānvitam <br />
               mahāmatiṃ mahāprājñaṃ sarvāgamaviśāradam //
                <span class="ref">NsP_64.39</span></p>
            
            
            <p id="NsP_64.40">
               prāñjaliḥ praṇato bhūtvā prahṛṣṭenāntarātmanā <br />
               arghaṃ dattvā yathāyogyaṃ praṇāmam akarot tataḥ //
                <span class="ref">NsP_64.40</span></p>
            
            
            <p id="NsP_64.41">
               ko 'yam atyadbhutākāras tejasvī hṛdyaveṣadhṛk <br />
               ātodyahastaḥ sumukho jaṭāmaṇḍalabhūṣaṇaḥ //
                <span class="ref">NsP_64.41</span></p>
            
            
            <p id="NsP_64.42">
               vivasvān atha vā vahnir indro varuṇa eva vā <br />
               iti saṃcintayan vipraḥ papraccha paramadyutiḥ //
                <span class="ref">NsP_64.42</span></p>
            
            puṇḍarīka uvāca:
            
            <p id="NsP_64.43">
               ko bhavān iha saṃprāptaḥ kuto vā paramadyute <br />
               tvaddarśanaṃ hy apuṇyānāṃ prāyeṇa bhuvi durlabham //
                <span class="ref">NsP_64.43</span></p>
            
            nārada uvāca:
            
            <p id="NsP_64.44">
               nārado 'ham anuprāptas tvaddarśanakutūhalāt <br />
               puṇḍarīka harer bhaktas tvādṛśaḥ satataṃ dvija //
                <span class="ref">NsP_64.44</span></p>
            
            
            <p id="NsP_64.45">
               smṛtaḥ saṃbhāṣito vāpi pūjito vā dvijottama <br />
               punāti bhagavadbhaktaś cāṇḍālo 'pi yadṛcchayā //
                <span class="ref">NsP_64.45</span></p>
            
            
            <p id="NsP_64.46">
               dāso 'haṃ vāsudevasya devadevasya śārṅgiṇah <br />
               ityukto nāradenāsau bhaktiparyākulātmanā //
                <span class="ref">NsP_64.46</span></p>
            
            
            <p id="NsP_64.47ab">
               provāca madhuraṃ vipras taddarśanasuvismitaḥ //
                <span class="ref">NsP_64.47ab</span></p>
            
            puṇḍarīka uvāca:
            
            <p id="NsP_64.47cd">
               dhanyo 'haṃ dehinām adya supūjyo 'haṃ surair api //
                <span class="ref">NsP_64.47cd</span></p>
            
            
            <p id="NsP_64.48">
               kṛtārthāḥ pitaro me 'dya saṃprātaṃ janmaṇaḥ phalam <br />
               anugṛhṇīṣva devarṣe tvadbhaktasya viśeṣataḥ //
                <span class="ref">NsP_64.48</span></p>
            
            
            <p id="NsP_64.49">
               kiṃ kiṃ karomy ahaṃ vidvan bhrāmyamāṇaḥ svakarmabhiḥ <br />
               kartavyaṃ paramaṃ guhyam upadeṣṭuṃ tvam arhasi //
                <span class="ref">NsP_64.49</span></p>
            
            
            <p id="NsP_64.50ab">
               tvaṃ gatiḥ saravalokānāṃ vaiṣṇavānāṃ viśeṣataḥ //
                <span class="ref">NsP_64.50ab</span></p>
            
            nārada uvāca:
            
            <p id="NsP_64.50cd">
               anekānīha śāstrāṇi karmāṇi ca tathā dvija //
                <span class="ref">NsP_64.50cd</span></p>
            
            
            <p id="NsP_64.51">
               dharmamārgāś ca bahavas tathaiva prāṇinaḥ smṛtāḥ <br />
               vailakṣaṇyaṃ ca jagatas tasmād eva dvijottama //
                <span class="ref">NsP_64.51</span></p>
            
            
            <p id="NsP_64.52">
               avyaktāj jāyate sarvaṃ sarvātmakam idaṃ jagat <br />
               ity evaṃ prāhur apare tatraiva layam eva ca //
                <span class="ref">NsP_64.52</span></p>
            
            
            <p id="NsP_64.53">
               ātmāno bahavo proktā nityāḥ sarvagatās tathā <br />
               anyair matimatāṃ śreṣṭha tattvālokanatatparaiḥ //
                <span class="ref">NsP_64.53</span></p>
            
            
            <p id="NsP_64.54">
               evamādy anusaṃcintya yathāmati yathāśrutam <br />
               vadanti ṛṣayaḥ sarve nānāmataviśāradāḥ //
                <span class="ref">NsP_64.54</span></p>
            
            
            <p id="NsP_64.55">
               śṛṇuṣvāvahito brahman kathayāmi tavānagha <br />
               paramārtham idaṃ guhyaṃ ghorasaṃsāramocanam //
                <span class="ref">NsP_64.55</span></p>
            
            
            <p id="NsP_64.56">
               anāgatam atītaṃ ca viprakṛṣṭam atīva yat <br />
               na gṛhṇāti nṛṇāṃ dṛṣṭir vartamānārthaniścitā //
                <span class="ref">NsP_64.56</span></p>
            
            
            <p id="NsP_64.57">
               śṛṇuṣvāvahitaṃ tāta kathayāmi tavānagha <br />
               yat proktaṃ brahmaṇā pūrvaṃ pṛcchato mama suvrata //
                <span class="ref">NsP_64.57</span></p>
            
            
            <p id="NsP_64.58">
               kadācid brahmalokasthaṃ padmayoniṃ pitāmaham <br />
               praṇipatya yathānyāyaṃ pṛṣṭavān aham avyayam //
                <span class="ref">NsP_64.58</span></p>
            
            nārada uvāca:
            
            <p id="NsP_64.59">
               kiṃ taj jñānaṃ paraṃ deva kaś ca yogaḥ paras tathā <br />
               etan me tattvataḥ sarvaṃ tvam ācakṣva pitāmaha //
                <span class="ref">NsP_64.59</span></p>
            
            brahmovāca:
            
            <p id="NsP_64.60">
               yaḥ paraḥ prakṛteḥ proktaḥ puruṣaḥ pañcaviṃśakaḥ <br />
               sa eva sarvabhūtānāṃ nara ity abhidhīyate //
                <span class="ref">NsP_64.60</span></p>
            
            
            <p id="NsP_64.61">
               narāj jātāni tattvāni nārāṇīti tato viduḥ <br />
               tāny eva cāyanaṃ tasya tena nārāyaṇaḥ smṛtaḥ //
                <span class="ref">NsP_64.61</span></p>
            
            
            <p id="NsP_64.62">
               nārāyaṇāj jagat sarvaṃ sargakāle prajāyate <br />
               tasminn eva punas tac ca pralaye saṃpralīyate //
                <span class="ref">NsP_64.62</span></p>
            
            
            <p id="NsP_64.63">
               nārāyaṇaḥ paraṃ brahma tattvaṃ nārāyaṇaḥ param <br />
               nārāyaṇaḥ paraṃ jyotir ātmā nārāyaṇaḥ paraḥ //
                <span class="ref">NsP_64.63</span></p>
            
            
            <p id="NsP_64.64">
               parād api paraś cāsau tasmān nātiparaṃ mune <br />
               yac ca kiṃcij jagaty asmin dṛśyate śrūyate 'pi vā //
                <span class="ref">NsP_64.64</span></p>
            
            
            <p id="NsP_64.65">
               antar bahiś ca tat sarvaṃ vyāpya nārāyaṇaḥ sthitaḥ <br />
               evaṃ viditvā taṃ devāḥ sākāraṃ vyāharan muhuḥ //
                <span class="ref">NsP_64.65</span></p>
            
            
            <p id="NsP_64.66">
               namo nārāyaṇāyeti dhyātvā cānanyamānasāḥ <br />
               kiṃ tasya dānaiḥ kiṃ tīrthaiḥ kiṃ tapobhiḥ kim adhvaraiḥ //
                <span class="ref">NsP_64.66</span></p>
            
            
            <p id="NsP_64.67">
               yo nityaṃ dhyāyate devaṃ nārāyaṇam ananyadhīḥ <br />
               etaj jñānaṃ varaṃ nāto yogaś caiva paras tathā //
                <span class="ref">NsP_64.67</span></p>
            
            
            <p id="NsP_64.68">
               parasparaviruddhārthaiḥ kim anyaiḥ śāstravistaraiḥ <br />
               bahavo 'pi yathā mārgā viśanty evaṃ mahat puram //
                <span class="ref">NsP_64.68</span></p>
            
            
            <p id="NsP_64.69">
               tathā jñānāni sarvāṇi praviśanti tam īśvaram <br />
               sa hi sarvagato devaḥ sūkṣmo 'vyaktaḥ sanātanaḥ //
                <span class="ref">NsP_64.69</span></p>
            
            
            <p id="NsP_64.70">
               jagadādir anādyantaḥ svayaṃbhūr bhūtabhāvanaḥ <br />
               viṣṇur vibhur acintyātmā nityaḥ sadasadātmakaḥ //
                <span class="ref">NsP_64.70</span></p>
            
            
            <p id="NsP_64.71">
               vāsudevojagadvāsaḥ purāṇaḥ kavir avyayaḥ <br />
               yasmāt prāptaṃ sthitiṃ kṛtsnaṃ trailokyaṃ sacarācaram //
                <span class="ref">NsP_64.71</span></p>
            
            
            <p id="NsP_64.72">
               tasmāt sa bhagavān devo viṣṇur ity abhidhīyate <br />
               yasmād vā sarvabhūtānāṃ tattvādyānāṃ yugakṣaye //
                <span class="ref">NsP_64.72</span></p>
            
            
            <p id="NsP_64.73">
               tasmin nivāsaḥ saṃsarge vāsudevas tatas tu saḥ <br />
               tam āhuḥ puruṣaṃ kecit kecid īśvaram avyayam //
                <span class="ref">NsP_64.73</span></p>
            
            
            <p id="NsP_64.74">
               vijñānamātraṃ kecic ca kecid brahma paraṃ tathā <br />
               kecit kālam anādyantaṃ kecij jīvaṃ sanātanam //
                <span class="ref">NsP_64.74</span></p>
            
            
            <p id="NsP_64.75">
               kecic ca paramātmānaṃ kecic caivam anāmayam <br />
               kecit kṣetrajñam ity āhuḥ kecit ṣaḍviṃśakaṃ tathā //
                <span class="ref">NsP_64.75</span></p>
            
            
            <p id="NsP_64.76">
               aṅguṣṭhamātraṃ kecic ca kecit padmarajoupamam <br />
               ete cānye ca munibhiḥ saṃjñābhedāḥ pṛthagvidhāḥ //
                <span class="ref">NsP_64.76</span></p>
            
            
            <p id="NsP_64.77">
               śāstreṣu kathitā viṣṇor lokavyāmohakārakāḥ <br />
               ekaṃ yadi bhavec chāstraṃ jñānaṃ niḥsaṃśayaṃ bhavet //
                <span class="ref">NsP_64.77</span></p>
            
            
            <p id="NsP_64.78">
               bahutvād iha śātrāṇāṃ jñānatattvaṃ sudurlabham <br />
               āloḍya sarvaśāstrāṇi vicārya ca punaḥ punaḥ //
                <span class="ref">NsP_64.78</span></p>
            
            
            <p id="NsP_64.79">
               idam ekaṃ suniṣpannaṃ dhyeyo nārāyaṇaḥ sadā <br />
               tyaktvā vyāmohakān sarvān tasmāc chāstrārthavistarān //
                <span class="ref">NsP_64.79</span></p>
            
            
            <p id="NsP_64.80">
               ananyacetā dhyāyasva nārāyaṇam atandritaḥ <br />
               evaṃ jnātvā tu satataṃ devadevaṃ tam avyayam //
                <span class="ref">NsP_64.80</span></p>
            
            
            <p id="NsP_64.81">
               kṣipraṃ yāsyasi tatraiva sāyujyaṃ nātra saṃśayaḥ <br />
               śrutvedaṃ brahmaṇā proktaṃ jñānayogaṃ sudurlabham //
                <span class="ref">NsP_64.81</span></p>
            
            
            <p id="NsP_64.82">
               tato 'ham āsaṃ viprendra nārāyaṇaparāyaṇaḥ <br />
               namo nārāyaṇāyeti ye vidur brahma śāśvatam //
                <span class="ref">NsP_64.82</span></p>
            
            
            <p id="NsP_64.83">
               antakāle japantas te yānti viṣṇoḥ paraṃ padam <br />
               tasmān nārāyaṇas tāta paramātmā sanātanaḥ //
                <span class="ref">NsP_64.83</span></p>
            
            
            <p id="NsP_64.84">
               ananyamanasā nityaṃ dhyeyas tattvavicintakaiḥ <br />
               nārāyaṇo jagadvyāpī paramātmā sanātanaḥ //
                <span class="ref">NsP_64.84</span></p>
            
            
            <p id="NsP_64.85">
               jagatāṃ sṛṣṭisaṃhāraparipālanatatparaḥ <br />
               śravaṇāt paṭhanāc caiva nididhyāsanatatparaiḥ //
                <span class="ref">NsP_64.85</span></p>
            
            
            <p id="NsP_64.86">
               ārādhyaḥ sarvathā brahman puruṣeṇa hitaiṣiṇā <br />
               niḥspṛhā nityasaṃtuṣṭā jñāninaḥ saṃyatendriyāḥ //
                <span class="ref">NsP_64.86</span></p>
            
            
            <p id="NsP_64.87">
               nirmamā nirahaṃkārā rāgadveṣavivarjitāḥ <br />
               apakṣapatitāḥ śāntāḥ sarvasaṃkalpavarjitāḥ //
                <span class="ref">NsP_64.87</span></p>
            
            
            <p id="NsP_64.88">
               dhyānayogaparā brahman te paśyanti jagatpatim <br />
               tyaktatrayā mahātmāno vāsudevaṃ hariṃ gurum //
                <span class="ref">NsP_64.88</span></p>
            
            
            <p id="NsP_64.89">
               kīrtayanti jagannāthaṃ te paśyanti jagatpatim <br />
               tasmāt tvam api viprendra nārāyaṇaparo bhava //
                <span class="ref">NsP_64.89</span></p>
            
            
            <p id="NsP_64.90">
               tadanyaḥ ko mahodāraḥ prārthitaṃ dātum īśvaraḥ <br />
               helayā kīrtito yo vai svaṃ padaṃ diśati dvija //
                <span class="ref">NsP_64.90</span></p>
            
            
            <p id="NsP_64.91">
               api kāryas tvayā caiva japaḥ svādhyāya eva ca <br />
               tam evoddiśya deveśaṃ kuru nityam atandritaḥ //
                <span class="ref">NsP_64.91</span></p>
            
            
            <p id="NsP_64.92">
               kiṃ tatra bahubhir mantraiḥ kiṃ tatra bahubhir vrataiḥ <br />
               namo nārāyaṇāyeti mantraḥ sarvārthasādhakaḥ //
                <span class="ref">NsP_64.92</span></p>
            
            
            <p id="NsP_64.93">
               cīravāsā jaṭadhārī tridaṇḍī muṇḍa eva vā <br />
               bhūṣito vā dvijaśreṣṭha na liṅgaṃ dharmakāraṇam //
                <span class="ref">NsP_64.93</span></p>
            
            
            <p id="NsP_64.94">
               ye nṛsaṃśā durātmānaḥ pāpācāraratāḥ sadā <br />
               te 'pi yānti paraṃ sthānaṃ narā nārāyaṇāśrayāḥ //
                <span class="ref">NsP_64.94</span></p>
            
            
            <p id="NsP_64.95">
               janmāntarasahasreṣu yasya syād buddhir īdṛśī <br />
               dāso 'ha.m vāsudevasya devadevasya śārṅgiṇaḥ //
                <span class="ref">NsP_64.95</span></p>
            
            
            <p id="NsP_64.96">
               prayāti viṣṇusālokyaṃ puruṣo nātra saṃśayaḥ <br />
               kiṃ punas tatgataprāṇaḥ puruṣa saṃyatendriyaḥ //
                <span class="ref">NsP_64.96</span></p>
            
            sūta uvāca:
            
            <p id="NsP_64.97">
               ity uktvā devadevarṣis tatraivāntaradhīyata <br />
               paropakāraniratas trailokyasyaikabhūṣaṇaḥ //
                <span class="ref">NsP_64.97</span></p>
            
            
            <p id="NsP_64.98">
               puṇḍarīko 'pi dharmātmā nārāyaṇaparāyaṇaḥ <br />
               namo 'stu keśavāyeti punaḥ punar udīrayan //
                <span class="ref">NsP_64.98</span></p>
            
            
            <p id="NsP_64.99">
               prasīdasva mahāyoginn idam uccārya sarvadā <br />
               hṛtpuṇḍarīke govindaṃ pratiṣṭhāpya janārdanam //
                <span class="ref">NsP_64.99</span></p>
            
            
            <p id="NsP_64.100">
               tapassiddhikare 'raṇye śālagrāme tapodhanaḥ <br />
               uvāsa ciram ekākī puruṣārthavicakṣaṇaḥ //
                <span class="ref">NsP_64.100</span></p>
            
            
            <p id="NsP_64.101">
               svapne 'pi keśavād anyan na paśyati mahātapāḥ <br />
               nidrāpi tasya naivāsīt puruṣārthavirodhinī //
                <span class="ref">NsP_64.101</span></p>
            
            
            <p id="NsP_64.102">
               tapasā brahmacaryeṇa śaucena ca viśeṣataḥ <br />
               janmajanmāntarārūḍhasaṃskāreṇa ca sa dvijaḥ //
                <span class="ref">NsP_64.102</span></p>
            
            
            <p id="NsP_64.103">
               prasādād devadevasya sarvalokaikasākṣiṇaḥ <br />
               avāpa paramāṃ siddhiṃ vaiṣṇavīṃ vītakalmaṣaḥ //
                <span class="ref">NsP_64.103</span></p>
            
            
            <p id="NsP_64.104">
               siṃhavyāghrās tathānye 'pi mṛgāḥ prāṇivihiṃsakāḥ <br />
               virodhaṃ sahajaṃ hitvā sametās tasya saṃnidhau <br />
               nivasanti dvijaśreṣṭha praśāntendriyavṛttayaḥ //
                <span class="ref">NsP_64.104</span></p>
            
            
            <p id="NsP_64.105">
               tataḥ kadācid bhagavān puṇḍarīkasya dhīmataḥ <br />
               prādur āsīj jagannāthaḥ puṇḍarīkāyatekṣaṇaḥ //
                <span class="ref">NsP_64.105</span></p>
            
            
            <p id="NsP_64.106">
               śaṅkhacakragadāpāṇiḥ pītavāsāḥ sragujjvalaḥ <br />
               śrīvatsavakṣāḥ śrīvāsaḥ kaustubhena vibhūṣitaḥ //
                <span class="ref">NsP_64.106</span></p>
            
            
            <p id="NsP_64.107">
               āruhya garuḍaṃ śrīmān añjanācalasaṃnibhaḥ <br />
               meruśṛṅgam ivāruḍhaḥ kālameghas taḍiddyutiḥ //
                <span class="ref">NsP_64.107</span></p>
            
            
            <p id="NsP_64.108">
               rājatenātapatreṇa muktādāmavilambinā <br />
               virājamāno deveśaś cāmaravyajanādibhiḥ //
                <span class="ref">NsP_64.108</span></p>
            
            
            <p id="NsP_64.109">
               taṃ dṛṣṭvā devadeveśaṃ puṇḍarīkaḥ kṛtāñjaliḥ <br />
               papāta śirasā bhūmau sādhvasāvanato dvijaḥ //
                <span class="ref">NsP_64.109</span></p>
            
            
            <p id="NsP_64.110">
               pipann iva hṛṣīkeśaṃ nayanābhyāṃ samākulaḥ <br />
               jagāma mahatīṃ tṛptiṃ puṇḍarīkas tadānaghaḥ //
                <span class="ref">NsP_64.110</span></p>
            
            
            <p id="NsP_64.111">
               tam evālokayan vīraś ciraprārthitadarśanaḥ <br />
               tatas tam āha bhagavān padmanābhas trivikramaḥ //
                <span class="ref">NsP_64.111</span></p>
            
            
            <p id="NsP_64.112">
               prīto 'smi vatsa bhadraṃ te puṇḍarīka mahāmate <br />
               varaṃ vṛṇīṣva dāsyāmi yat te manasi vartate //
                <span class="ref">NsP_64.112</span></p>
            
            sūta uvāca:
            
            <p id="NsP_64.113">
               etac chrutvā tu vacanaṃ devadevena bhāṣitam <br />
               idaṃ vijñāpayam āsa puṇḍarīko mahāmatiḥ //
                <span class="ref">NsP_64.113</span></p>
            
            puṇḍarīka uvāca:
            
            <p id="NsP_64.114">
               kvāham atyantadurbuddhiḥ kva cātmahitavīkṣaṇam <br />
               yad dhitaṃ mama deveśa tad ājñāpaya mādhava //
                <span class="ref">NsP_64.114</span></p>
            
            
            <p id="NsP_64.115">
               evam ukto 'tha bhagavān suprītaḥ punar abravīt <br />
               puṇḍarīkaṃ mahābhāgaṃ kṛtāñjalim upasthitam //
                <span class="ref">NsP_64.115</span></p>
            
            śrībhagavān uvāca:
            
            <p id="NsP_64.116">
               āgaccha kuśalaṃ te 'stu mayaiva saha suvrata <br />
               madrūpadhārī nityātmā mamaiva pārṣado bhava //
                <span class="ref">NsP_64.116</span></p>
            
            sūta uvāca:
            
            <p id="NsP_64.117">
               evam uktavati prītyā śrīdhare bhaktavatsale <br />
               devadundubhayo neduḥ puṣpavṛṣṭiḥ papāta ca //
                <span class="ref">NsP_64.117</span></p>
            
            
            <p id="NsP_64.118">
               devāḥ sendrās tathā siddhāḥ sādhu sādhv ity athābruvan <br />
               jaguś ca siddhagandharvāḥ kiṃnarāś ca viśeṣataḥ //
                <span class="ref">NsP_64.118</span></p>
            
            
            <p id="NsP_64.119">
               athainaṃ samupādāya vāsudevo jagatpatiḥ <br />
               jagāma garuḍārūḍhaḥ sarvadevanamaskṛtaḥ //
                <span class="ref">NsP_64.119</span></p>
            
            
            <p id="NsP_64.120">
               tasmāt tvam api viprendra viṣṇubhaktisamanvitaḥ <br />
               taccittas tadgataprāṇas tadbhaktānāṃ hite rataḥ //
                <span class="ref">NsP_64.120</span></p>
            
            
            <p id="NsP_64.121">
               arcayitvā yathāyogaṃ bhajasva puruṣottamam <br />
               śṛṇuṣva tatkathāḥ puṇyāḥ sarvapāpapraṇāśinīḥ //
                <span class="ref">NsP_64.121</span></p>
            
            
            <p id="NsP_64.122">
               yenopāyena viprendra viṣṇuḥ sarveśvareśvaraḥ <br />
               prīto bhavati viśvātmā tat kuruṣva suvistaram //
                <span class="ref">NsP_64.122</span></p>
            
            
            <p id="NsP_64.123">
               aśvamedhasahasreṇa vājapeyaśatair api <br />
               nāpnuvanti gatiṃ puṇyāṃ nārāyaṇaparāṅmukhāḥ //
                <span class="ref">NsP_64.123</span></p>
            
            
            <p id="NsP_64.124">
               ajaram amaram ekaṃ dhyeyam ādyantaśūnyaṃ saguṇaviguṇam ādyaṃ sthūlam atyantasūkṣmam <br />
               nirupamam upameyaṃ yogināṃ jñānagamyaṃ tribhuvanagurum īśaṃ tvāṃ prapanno 'smi viṣṇo //
                <span class="ref">NsP_64.124</span></p>
            
            
            <p>|| iti śrīnarasiṃhapurāṇe puṇḍarīkanāradasaṃvāde catuḥṣaṣṭitamo 'dhyāyaḥ || NarP 64
               ||</p>
            
            </div>
         
         <div id="d1e64281">
            bhāradvāja uvāca:
            
            <p id="NsP_65.1">
               tvatto hi śrotum icchāmi guhyakṣetrāṇi vai hareḥ <br />
               nāmāni ca suguhyāni vada pāpaharāṇi ca //
                <span class="ref">NsP_65.1</span></p>
            
            sūta uvāca:
            
            <p id="NsP_65.2">
               mandarasthaṃ hariṃ devaṃ brahmā pṛcchati keśavam <br />
               bhagavantaṃ devadevaṃ śaṅkhacakragadādharam //
                <span class="ref">NsP_65.2</span></p>
            
            brahmovāca:
            
            <p id="NsP_65.3">
               keṣu keṣu ca kṣetreṣu draṣṭavyo 'si mayā hare <br />
               bhaktair anyaiḥ suraśreṣṭha muktikāmair viśeṣataḥ //
                <span class="ref">NsP_65.3</span></p>
            
            
            <p id="NsP_65.4">
               yāni te guhyanāmāni kṣetrāṇi ca jagatpate <br />
               tāny ahaṃ śrotum icchāmi tvattaḥ padmāyatekṣaṇa //
                <span class="ref">NsP_65.4</span></p>
            
            
            <p id="NsP_65.5">
               kiṃ japan sugatiṃ yāti naro nityam atandritaḥ <br />
               tvadbhaktānāṃ hitārthāya tan me vada sureśvara //
                <span class="ref">NsP_65.5</span></p>
            
            śrībhagavān uvāca:
            
            <p id="NsP_65.6">
               śṛṇuṣvāvahito brahman guhyanāmāni me 'dhunā <br />
               kṣetrāṇi caiva guhyāni tava vakṣyāmi tattvataḥ //
                <span class="ref">NsP_65.6</span></p>
            
            
            <p id="NsP_65.7">
               kokāmukhe tu vārāhaṃ mandare madhusūdanam <br />
               anantaṃ kapiladvīpe prabhāse ravinandanam //
                <span class="ref">NsP_65.7</span></p>
            
            
            <p id="NsP_65.8">
               mālyodapāne vaikuṇṭhaṃ mahendre tu nṛpātmajam <br />
               ṛṣabhe tu mahāviṣṇuṃ dvārakāyāṃ tu bhūpatim //
                <span class="ref">NsP_65.8</span></p>
            
            
            <p id="NsP_65.9">
               pāṇḍusahye tu deveśaṃ vāsurūḍhe jagatpatim <br />
               vallīvaṭe mahāyogaṃ citrakūṭe narādhipam //
                <span class="ref">NsP_65.9</span></p>
            
            
            <p id="NsP_65.10">
               nimiṣe pītavāsaṃ ca gavāṃ niṣkramaṇe harim <br />
               śālagrāme tapovāsam acintyaṃ gandhamādane //
                <span class="ref">NsP_65.10</span></p>
            
            
            <p id="NsP_65.11">
               kubjāgāre hṛṣīkeśaṃ gandhadvāre payodharam <br />
               garuḍadhvajaṃ tu sakale govindaṃ nāma sāyake //
                <span class="ref">NsP_65.11</span></p>
            
            
            <p id="NsP_65.12">
               vṛndāvane tu gopālaṃ mathurāyāṃ svayaṃbhuvam <br />
               kedāre mādhavaṃ vindyād vārāṇasyāṃ tu keśavam //
                <span class="ref">NsP_65.12</span></p>
            
            
            <p id="NsP_65.13">
               puṣkare puṣkarākṣaṃ tu dhṛṣṭadyumne jayadhvajam <br />
               tṛṇabinduvane vīram aśokaṃ sindhusāgare //
                <span class="ref">NsP_65.13</span></p>
            
            
            <p id="NsP_65.14">
               kaseraṭe mahābāhum amṛtaṃ taijase vane <br />
               viśvāsayūpe viśvaīśaṃ narasiṃhaṃ mahāvane //
                <span class="ref">NsP_65.14</span></p>
            
            
            <p id="NsP_65.15">
               halāṅgare ripuharaṃ devaśālāṃ trivikramam <br />
               puruṣottamaṃ daśapure kubjake vāmanaṃ viduḥ //
                <span class="ref">NsP_65.15</span></p>
            
            
            <p id="NsP_65.16">
               vidyādharaṃ vitastāyāṃ vārāhe dharaṇīdharam <br />
               devadāruvane guhyaṃ kāveryāṃ nāgaśāyinam //
                <span class="ref">NsP_65.16</span></p>
            
            
            <p id="NsP_65.17">
               prayāge yogamūrtiṃ ca payoṣṇyāṃ ca sudarśanam <br />
               kumāratīrthe kaumāraṃ lohite hayaśīrṣakam //
                <span class="ref">NsP_65.17</span></p>
            
            
            <p id="NsP_65.18">
               ujjayinyāṃ trivikramaṃ liṅgakūṭe caturbhujam <br />
               hariharaṃ tu bhadrāyāṃ dṛṣṭvā pāpāt pramucyate //
                <span class="ref">NsP_65.18</span></p>
            
            
            <p id="NsP_65.19">
               viśvarūpaṃ kurukṣetre maṇikuṇḍe halāyudham <br />
               lokanātham ayodhyāyāṃ kuṇḍine kuṇḍineśvaram //
                <span class="ref">NsP_65.19</span></p>
            
            
            <p id="NsP_65.20">
               bhāṇḍāre vāsudevaṃ tu cakratīrthe sudarśanam <br />
               āḍhye viṣṇupadaṃ vidyāc *chūkare śūkaraṃ viduḥ //
                <span class="ref">NsP_65.20</span></p>
            
            
            <p id="NsP_65.21">
               brahmeśaṃ mānase tīrthe daṇḍake śyāmalaṃ viduḥ <br />
               trikūṭe nāgamokṣaṃ ca merupṛṣṭhe ca bhāskaram //
                <span class="ref">NsP_65.21</span></p>
            
            
            <p id="NsP_65.22">
               virajaṃ puṣpabhadrāyāṃ bālaṃ keralake viduḥ <br />
               yaśaskaraṃ vipāśāyāṃ māhiṣmatyāṃ hutāśanam //
                <span class="ref">NsP_65.22</span></p>
            
            
            <p id="NsP_65.23">
               kṣīrābdhau padmanābhaṃ tu vimale tu sanātanam <br />
               śivanadyāṃ śivakaraṃ gayāyāṃ ca gadādharam //
                <span class="ref">NsP_65.23</span></p>
            
            
            <p id="NsP_65.24">
               sarvatra paramātmānaṃ yaḥ paśyati sa mucyate <br />
               aṣṭaṣaṣṭiś ca nāmāni kathitāni mayā tava //
                <span class="ref">NsP_65.24</span></p>
            
            
            <p id="NsP_65.25">
               kṣetrāṇi caiva guhyāni kathitāni viśeṣataḥ <br />
               etāni mama nāmāni rahasyāni prajāpate //
                <span class="ref">NsP_65.25</span></p>
            
            
            <p id="NsP_65.26">
               yaḥ paṭhet prātar utthāya śṛṇuyād vāpi nityaśaḥ <br />
               gavāṃ śatasahasrasya dattasya phalam āpnuyāt //
                <span class="ref">NsP_65.26</span></p>
            
            
            <p id="NsP_65.27">
               dine dine śucir bhūtvā nāmāny etāni yaḥ paṭhet <br />
               duḥsvapnaṃ na bhavet tasya matprasādān na saṃśayaḥ //
                <span class="ref">NsP_65.27</span></p>
            
            
            <p id="NsP_65.28">
               aṣṭaṣaṣṭis tu nāmāni trikālaṃ yaḥ paṭhen naraḥ <br />
               vimuktaḥ sarvapāpebhyo mama loke sa modate //
                <span class="ref">NsP_65.28</span></p>
            
            
            <p id="NsP_65.29">
               draṣṭavyāni yathāśaktyā kṣetrāṇy etāni mānavaiḥ <br />
               vaiṣṇavais tu viśeṣeṇa teṣām muktiṃ dadāmy aham //
                <span class="ref">NsP_65.29</span></p>
            
            sūta uvāca:
            
            <p id="NsP_65.30">
               hariṃ samabhyarcya tadagrasaṃsthito hariṃ smaran viṣṇudine viśeṣataḥ <br />
               imaṃ stavaṃ yaḥ paṭhate sa mānavaḥ prāpnoti viṣṇor amṛtātmakaṃ padam //
                <span class="ref">NsP_65.30</span></p>
            
            
            <p>|| iti śrīnarasiṃhapurāṇe ādye dharmārthamokṣadāyini viṣṇuvallabhe pañcaṣaṣṭitamo
               'dhyāyaḥ || NarP 65 ||</p>
            
            </div>
         
         <div id="d1e64872">
            sūta uvāca:
            
            <p id="NsP_66.1">
               uktaḥ puṇyaḥ stavo brahman harer ebhis ca nāmabhiḥ <br />
               punar anyāni nāmāni yāni tāni nibodha me //
                <span class="ref">NsP_66.1</span></p>
            
            
            <p id="NsP_66.2">
               gaṅgā tu prathamaṃ puṇyā yamunā gomatī punaḥ <br />
               sarayūḥ sarasvatī ca candrabhāgā carmaṇvatī //
                <span class="ref">NsP_66.2</span></p>
            
            
            <p id="NsP_66.3">
               kurukṣetraṃ gayā caiva puṣkarāṇi tathārbudam <br />
               narmadā ca mahāpuṇyā tīrthāny etāni cottare //
                <span class="ref">NsP_66.3</span></p>
            
            
            <p id="NsP_66.4">
               tāpī payoṣṇī puṇye dve tatsaṅgāt tīrtham uttamam <br />
               tathā brahmagireś cāpi mekhalābhiḥ samanvitāḥ //
                <span class="ref">NsP_66.4</span></p>
            
            
            <p id="NsP_66.5">
               virajaṃ ca tathā tīrthaṃ sarvapāpakṣayaṃkaram <br />
               godāvarī mahāpuṇyā sarvatra caturānana //
                <span class="ref">NsP_66.5</span></p>
            
            
            <p id="NsP_66.6">
               tuṅgabhadrā mahāpuṇyā yatrāhaṃ kamalodbhava <br />
               hareṇa sārdhaṃ prītyā tu vasāmi munipūjitaḥ //
                <span class="ref">NsP_66.6</span></p>
            
            
            <p id="NsP_66.7">
               dakṣiṇagaṅgā kṛṣṇā tu kāverī ca viśeṣataḥ <br />
               sahye tv āmalakagrāme sthito 'haṃ kamalodbhava //
                <span class="ref">NsP_66.7</span></p>
            
            
            <p id="NsP_66.8">
               devadevasya nāmnā tu tvayā brahman sadārcitaḥ <br />
               tatra tīrthāny anekāni sarvapāpaharāṇi vai <br />
               yeṣu snātvā ca pītvā ca pāpān mucyati mānavaḥ //
                <span class="ref">NsP_66.8</span></p>
            
            sūta uvāca:
            
            <p id="NsP_66.9">
               ity evaṃ kathayitvā tu tīrthāni madhusūdanaḥ <br />
               brahmaṇe gatavān brahman brahmāpi svapuraṃ gataḥ //
                <span class="ref">NsP_66.9</span></p>
            
            bharadvāja uvāca:
            
            <p id="NsP_66.10">
               tasminn āmalakagrāme puṇyatīrthāni yāni vai <br />
               tāni me vada dharmajña vistareṇa yathārthataḥ //
                <span class="ref">NsP_66.10</span></p>
            
            
            <p id="NsP_66.11">
               kṣetrotpattiṃ ca māhātmyaṃ yātrāparvaṃ ca yatra tat <br />
               tatrāsau devadeveśaḥ pūjyate brahmaṇā svayam //
                <span class="ref">NsP_66.11</span></p>
            
            sūta uvāca:
            
            <p id="NsP_66.12">
               śṛṇu vipra pravakṣyāmi puṇyaṃ pāpapraṇāśanam <br />
               sahyāmalakatīrthasya utpattyādi mahāmune //
                <span class="ref">NsP_66.12</span></p>
            
            
            <p id="NsP_66.13">
               purā sahyavanoddeśe tarur āmalako mahān <br />
               āsīd brahman mahogro 'yaṃ nāmnāyaṃ cocyate budhaiḥ //
                <span class="ref">NsP_66.13</span></p>
            
            
            <p id="NsP_66.14">
               phalāni tasya vṛkṣasya mahānti surasāni ca <br />
               darśanīyāni divyāni durlabhāni mahāmune //
                <span class="ref">NsP_66.14</span></p>
            
            
            <p id="NsP_66.15">
               pareṣāṃ brāhmaṇānāṃ tu pareṇa brahmaṇā purā <br />
               sa dṛṣṭas tu mahāvṛkṣo mahāphalasamanvitaḥ //
                <span class="ref">NsP_66.15</span></p>
            
            
            <p id="NsP_66.16">
               kim etad iti viprendra dhyānadṛṣṭiparo 'bhavat <br />
               dhyānena dṛṣṭavāṃs tatra punar āmalakaṃ tarum //
                <span class="ref">NsP_66.16</span></p>
            
            
            <p id="NsP_66.17">
               tasyopari tu deveśaṃ śaṅkhacakragadādharam <br />
               utthāya ca punaḥ paśyet pratimām eva kevalām //
                <span class="ref">NsP_66.17</span></p>
            
            
            <p id="NsP_66.18">
               tatpādaṃ bhūtale devaḥ praviveśa mahātaruḥ <br />
               tatas tv ārādhayām_asa devadeveśam avyayam //
                <span class="ref">NsP_66.18</span></p>
            
            
            <p id="NsP_66.19">
               gandhapuṣpādibhir nityaṃ brahmā lokapitamahaḥ <br />
               dvādaśabhiḥ saptabhis tu saṃkhyābhiḥ pujito hariḥ //
                <span class="ref">NsP_66.19</span></p>
            
            
            <p id="NsP_66.20">
               tasmin kṣetre muniśreṣṭha māhātmyaṃ tasya ko vadet <br />
               śrīsahyāmalakagrāme devadeveśam avyayam //
                <span class="ref">NsP_66.20</span></p>
            
            
            <p id="NsP_66.21">
               ārādhya tīrthe saṃprāptā dvādaśa prati caturmukham <br />
               tasya pādatale tīrthaṃ niḥsṛtaṃ paścimāmukham //
                <span class="ref">NsP_66.21</span></p>
            
            
            <p id="NsP_66.22">
               tac cakratīrtham abhavat puṇyaṃ pāpapraṇāśanam <br />
               cakratirthe naraḥ snātvā sarvapāpaiḥ pramucyate //
                <span class="ref">NsP_66.22</span></p>
            
            
            <p id="NsP_66.23">
               bahuvarṣasahasrāṇi brahmaloke mahīyate <br />
               śaṅkhatīrthe naraḥ snātvā vājapeyaphalaṃ labhet //
                <span class="ref">NsP_66.23</span></p>
            
            
            <p id="NsP_66.24">
               pauṣe māse tu puṣyārke tadyātrādivasaṃ mune <br />
               brahmaṇaḥ kuṇḍikā pūrvaṃ gaṅgātoyaprapūritā //
                <span class="ref">NsP_66.24</span></p>
            
            
            <p id="NsP_66.25">
               tasyādrau patitā brahmaṃs tatra tīrthe 'śubhaṃ haret <br />
               nāmnā tatkuṇḍikātīrthaṃ śilāgṛhasamanvitam //
                <span class="ref">NsP_66.25</span></p>
            
            
            <p id="NsP_66.26">
               tattīrthe manujaḥ snātvā tadānīṃ siddhim āpnuyāt <br />
               trirātropoṣito bhūtvā yas tatra snāti mānavaḥ //
                <span class="ref">NsP_66.26</span></p>
            
            
            <p id="NsP_66.27">
               sarvapāpavinirmukto brahmaloke mahīyate <br />
               kuṇḍikātīrthād uttare piṇḍasthānāc ca dakṣiṇe //
                <span class="ref">NsP_66.27</span></p>
            
            
            <p id="NsP_66.28">
               ṛṇamocanatīrthaṃ hi tīrthānāṃ guhyam uttamam <br />
               trirātram uṣito yas tu tatra snānaṃ samācaret //
                <span class="ref">NsP_66.28</span></p>
            
            
            <p id="NsP_66.29">
               ṛṇais tribhir asau brahman mucyate nātra saṃśayaḥ <br />
               śrāddhaṃ kṛtvā pitṛbhyaś ca piṇḍasthāneṣu yo narah //
                <span class="ref">NsP_66.29</span></p>
            
            
            <p id="NsP_66.30">
               pitṝn uddiśya vidhivat piṇḍān nirvāpayiṣyati <br />
               sutṛptāḥ pitaro yānti pitṛlokaṃ na saṃśayaḥ //
                <span class="ref">NsP_66.30</span></p>
            
            
            <p id="NsP_66.31">
               pañcarātroṣitasnāyī tīrthe vai pāpamocane <br />
               sarvapāpakṣayaṃ prāpya viṣṇuloke sa modate //
                <span class="ref">NsP_66.31</span></p>
            
            
            <p id="NsP_66.32">
               tatraiva mahatīṃ dhārāṃ śirasā yas tu dhārayet <br />
               sarvakratuphalaṃ prāpya nākapṛṣṭhe mahīyate //
                <span class="ref">NsP_66.32</span></p>
            
            
            <p id="NsP_66.33">
               dhanuḥpāte mahātīrthe bhaktyā yaḥ snānam ācaret <br />
               āyurbhogaphalaṃ prāpya svargaloke mahīyate //
                <span class="ref">NsP_66.33</span></p>
            
            
            <p id="NsP_66.34">
               śarabindau naraḥ snātvā śatakratupuraṃ vrajet <br />
               vārāhatīrthe viprendra sahye yaḥ snānam ācaret //
                <span class="ref">NsP_66.34</span></p>
            
            
            <p id="NsP_66.35">
               ahorātroṣito bhūtvā viṣṇuloke mahīyate <br />
               ākāśagaṅgānāmnā ca sahyāgre tīrtham uttamam //
                <span class="ref">NsP_66.35</span></p>
            
            
            <p id="NsP_66.36">
               śilātalāt tato brahman nirgatā śvetamṛttikā <br />
               tasyāṃ bhaktyā tu yaḥ snāti naro dvijavarottamam //
                <span class="ref">NsP_66.36</span></p>
            
            
            <p id="NsP_66.37">
               sarvakratuphalaṃ prāpya viṣṇuloke mahīyate <br />
               brahmann amalasahyādrer yadyadtoyavinirgamaḥ //
                <span class="ref">NsP_66.37</span></p>
            
            
            <p id="NsP_66.38">
               tatra tīrthaṃ vijānīhi snātvā pāpāt pramucyate <br />
               sahyādriṃ gatavān nityaṃ snātvā pāpāt pramucyate //
                <span class="ref">NsP_66.38</span></p>
            
            
            <p id="NsP_66.39">
               eteṣu tīrtheṣu naro dvijendra puṇyeṣu sahyādrisamudbhaveṣu <br />
               dattvā supuṣpāṇi hariṃ sa bhaktyā vihāya pāpaṃ praviśet sa viṣṇum //
                <span class="ref">NsP_66.39</span></p>
            
            
            <p id="NsP_66.40">
               sakṛt tīrthādritoyeṣu gaṅgāyāṃ tu punah punaḥ <br />
               sarvatīrthamayī gaṅgā sarvadevamayo hariḥ //
                <span class="ref">NsP_66.40</span></p>
            
            
            <p id="NsP_66.41">
               sarvaśāstramayī gītā sarvadharmo dayāparaḥ <br />
               evaṃ te kathitaṃ vipra kṣetramāhātmyam uttamam //
                <span class="ref">NsP_66.41</span></p>
            
            
            <p id="NsP_66.42">
               śrīsahyāmalakagrāme tīrthe snātvā phalāni ca <br />
               tīrthānām api yat tīrthaṃ tat tīrthaṃ dvijasattama <br />
               devadevasya pādasya talād bhuvi niniḥsṛtam //
                <span class="ref">NsP_66.42</span></p>
            
            
            <p id="NsP_66.43">
               ambhoyugaṃ turagamedhasahasratulyaṃ tac cakratīrtham iti vedavido vadanti <br />
               snānāc ca tatra manujā na punar bhavanti pādau praṇamya śirasā madhusūdanasya //
                <span class="ref">NsP_66.43</span></p>
            
            
            <p id="NsP_66.44">
               gaṅgāprayāgagamanaimiṣapuṣkarāṇi puṇyāyutāni kurujāṅgalayāmunāni <br />
               kālena tīrthasalilāni punanti pāpāt pādodakaṃ bhagavatas tu punāti sadyaḥ //
                <span class="ref">NsP_66.44</span></p>
            
            
            <p>|| iti śrīnarasiṃhapuraṇe tīrthapraśaṃsāyāṃ ṣaṭsaṣṭitamo 'dhyāyaḥ || NarP 66 ||</p>
            
            </div>
         
         <div id="d1e65745">
            sūta uvāca:
            
            <p id="NsP_67.1">
               tīrthāni kathitāny evaṃ bhaumāni dvijasattama <br />
               mānasāni hi tīrthāni phaladāni viśeṣataḥ //
                <span class="ref">NsP_67.1</span></p>
            
            
            <p id="NsP_67.2">
               manonirmalatā tīrthaṃ rāgādibhir anākulā <br />
               satyaṃ tīrthaṃ dayā tīrthaṃ tīrtham indriyanigrahaḥ //
                <span class="ref">NsP_67.2</span></p>
            
            
            <p id="NsP_67.3">
               guruśuśrūṣaṇaṃ tīrthaṃ mātṛśuśrūṣaṇaṃ tathā <br />
               svadharmācaraṇaṃ tīrthaṃ tīrtham agner upāsanam //
                <span class="ref">NsP_67.3</span></p>
            
            
            <p id="NsP_67.4">
               etāni puṇyatīrthāni vratāni śṛṇu me 'dhunā <br />
               ekabhuktaṃ tathā naktam upavāsaṃ ca vai mune //
                <span class="ref">NsP_67.4</span></p>
            
            
            <p id="NsP_67.5">
               pūrṇamāsyām amāvāsyām ekabhuktaṃ samācaret <br />
               tatraikabhuktaṃ kurvāṇaḥ puṇyāṃ gatim avāpnuyāt //
                <span class="ref">NsP_67.5</span></p>
            
            
            <p id="NsP_67.6">
               caturthyāṃ tu caturdaśyāṃ saptamyāṃ naktam ācaret <br />
               aṣṭamyāṃ tu trayodaśyāṃ sa prāpnoty abhivāñchitam //
                <span class="ref">NsP_67.6</span></p>
            
            
            <p id="NsP_67.7">
               upavāso manuśreṣṭha ekādaśyāṃ vidhīyate <br />
               narasiṃhaṃ samabhyarcya sarvapāpaiḥ pramucyate //
                <span class="ref">NsP_67.7</span></p>
            
            
            <p id="NsP_67.8">
               hastayukte 'rkadivase sauranaktaṃ samācaret <br />
               snātvārkamadhye viṣṇuṃ ca dhyātvā rogāt pramucyate //
                <span class="ref">NsP_67.8</span></p>
            
            
            <p id="NsP_67.9">
               ātmano dviguṇāṃ chāyāṃ yadā saṃtiṣṭhate raviḥ <br />
               sauranaktaṃ vijānīyān na naktaṃ niśi bhojanam //
                <span class="ref">NsP_67.9</span></p>
            
            
            <p id="NsP_67.10">
               guruvāre trayodaśyām aparāhṇe jale tataḥ <br />
               tarpayitvā pitṛn devān ṛṣīṃś ca tilatandulaiḥ //
                <span class="ref">NsP_67.10</span></p>
            
            
            <p id="NsP_67.11">
               narasiṃhaṃ samabhyarcya yaḥ karoty upavāsakam <br />
               sarvapāpavinirmukto viṣṇuloke mahīyate //
                <span class="ref">NsP_67.11</span></p>
            
            
            <p id="NsP_67.12">
               yadāgastyodaye prāpte tadā saptasu rātriṣu <br />
               arghyaṃ dadyāt samabhyarcya agastyāya mahāmune //
                <span class="ref">NsP_67.12</span></p>
            
            
            <p id="NsP_67.13">
               śaṅkhe toyaṃ vinikṣipya sitapuṣpākṣatair yutam <br />
               mantreṇānena vai dadyāc *chitapuṣpādinārcite //
                <span class="ref">NsP_67.13</span></p>
            
            
            <p id="NsP_67.14">
               kāśapuṣpapratīkāśa agnimārutasaṃbhava <br />
               mitrāvaruṇayoḥ putra kumbhayone namo 'stu te //
                <span class="ref">NsP_67.14</span></p>
            
            
            <p id="NsP_67.15">
               ātāpī bhakṣito yena vātāpī ca mahāsuraḥ <br />
               samudraḥ śoṣito yena so 'gastyaḥ prīyatāṃ mama //
                <span class="ref">NsP_67.15</span></p>
            
            
            <p id="NsP_67.16">
               evaṃ tu dadyād yo sarvam agastye vai diśaṃ prati <br />
               sarvapāpavinirmuktas tamas tarati dustaram //
                <span class="ref">NsP_67.16</span></p>
            
            
            <p id="NsP_67.17">
               evaṃ te kathitaṃ sarvaṃ bharadvāja mahāmune <br />
               purāṇaṃ nārasiṃhaṃ ca munīnāṃ saṃnidhau mayā //
                <span class="ref">NsP_67.17</span></p>
            
            
            <p id="NsP_67.18">
               sargaś ca pratisargaś ca vaṃso manvantarāṇi ca <br />
               vaṃśānucaritaṃ caiva sarvam eva prakīrtitam //
                <span class="ref">NsP_67.18</span></p>
            
            
            <p id="NsP_67.19">
               brahmaṇaiva purā proktaṃ marīcyādiṣu vai mune <br />
               tebhyaś ca bhṛguṇā proktaṃ mārkaṇḍeyāya vai tataḥ //
                <span class="ref">NsP_67.19</span></p>
            
            
            <p id="NsP_67.20">
               mārkaṇḍeyena vai proktaṃ rājño nāgakulasya ha <br />
               prasādān narasiṃhasya prāptaṃ vyāsena dhīmatā //
                <span class="ref">NsP_67.20</span></p>
            
            
            <p id="NsP_67.21">
               tatprasādān mayā prāptaṃ sarvapāpapraṇāśanam <br />
               purāṇaṃ narasiṃhasya mayā ca kathitaṃ tava //
                <span class="ref">NsP_67.21</span></p>
            
            
            <p id="NsP_67.22">
               munīnāṃ saṃnidhau puṇyaṃ svasti te 'stu vrajāmy aham <br />
               yaḥ śṛṇoti śucir bhūtvā purāṇaṃ hy etad uttamam //
                <span class="ref">NsP_67.22</span></p>
            
            
            <p id="NsP_67.23">
               māghe māsi prayāge tu sa snānaphalam āpnuyāt <br />
               yo bhaktyā śrāvayed bhaktān nityaṃ naraharer idam //
                <span class="ref">NsP_67.23</span></p>
            
            
            <p id="NsP_67.24">
               sarvatīrthaphalaṃ prāpya viṣṇuloke mahīyate <br />
               śrutvaivaṃ snātakaiḥ sārdhaṃ bharadvājo mahāmatiḥ //
                <span class="ref">NsP_67.24</span></p>
            
            
            <p id="NsP_67.25">
               sūtam abhyarcya tatraiva sthitavān munayo gatāḥ <br />
               sarvapāpaharaṃ puṇyaṃ purāṇaṃ nṛsiṃhātmakam //
                <span class="ref">NsP_67.25</span></p>
            
            
            <p id="NsP_67.26">
               paṭhatāṃ śṛṇvatāṃ nṛṇāṃ narasiṃho prasīdati <br />
               prasanne devadeveśe sarvapāpakṣayo bhavet //
                <span class="ref">NsP_67.26</span></p>
            
            
            <p id="NsP_67.27">
               prakṣīṇapāpabandhās te muktiṃ yānti narā iti //
                <span class="ref">NsP_67.27</span></p>
            
            
            <p>|| iti śrīnarasiṃhapurāṇe mānasatīrthavrataṃ nāma saptaṣaṣṭitamo 'dhyāyaḥ || NarP
               67 ||</p>
            
            </div>
         
         <div id="d1e66261">
            sūta uvāca:
            
            <p id="NsP_68.1">
               ity etat sarvam ākhyātaṃ purāṇaṃ nārasiṃhakam <br />
               sarvapāpaharaṃ puṇyaṃ sarvaduḥkhanivāraṇam //
                <span class="ref">NsP_68.1</span></p>
            
            
            <p id="NsP_68.2">
               samastapuṇyaphaladaṃ sarvayajñaphalapradam <br />
               ye paṭhanty api śṛṇvanti ślokaṃ ślokārdham eva vā //
                <span class="ref">NsP_68.2</span></p>
            
            
            <p id="NsP_68.3">
               na teṣāṃ pāpabandhas tu kadācid api jāyate <br />
               viṣṇvarpitam idaṃ puṇyaṃ purāṇaṃ sarvakāmadam //
                <span class="ref">NsP_68.3</span></p>
            
            
            <p id="NsP_68.4">
               bhaktyā ca vadatām etac *chṛṇvatāṃ ca phalaṃ śṛṇu <br />
               śatajanmārjitaiḥ pāpaiḥ sadya eva vimocitāḥ //
                <span class="ref">NsP_68.4</span></p>
            
            
            <p id="NsP_68.5">
               sahasrakulasaṃyuktāḥ prayānti paramaṃ padam <br />
               kiṃ tīrthair gopradānair vā tapobhir vā kim adhvaraiḥ //
                <span class="ref">NsP_68.5</span></p>
            
            
            <p id="NsP_68.6">
               ahanyahani govindaṃ tatparatvena śṛṇvatām <br />
               yaḥ paṭhet prātar utthāya yad asya ślokaviṃśatim //
                <span class="ref">NsP_68.6</span></p>
            
            
            <p id="NsP_68.7">
               jyotiṣṭomaphalaṃ prāpya viṣṇuloke mahīyate <br />
               etat pavitraṃ pūjyaṃ ca na vācyam akṛtātmanām //
                <span class="ref">NsP_68.7</span></p>
            
            
            <p id="NsP_68.8">
               dvijānāṃ viṣṇubhaktānāṃ śrāvyam etan na saṃśayaḥ <br />
               etat purāṇaśravaṇam ihāmutra sukhapradam //
                <span class="ref">NsP_68.8</span></p>
            
            
            <p id="NsP_68.9">
               vadatāṃ śṛṇvatāṃ sadyaḥ sarvapāpapraṇāśanam <br />
               bahunātra kim uktena bhūyo bhūyo munīśvarāḥ //
                <span class="ref">NsP_68.9</span></p>
            
            
            <p id="NsP_68.10">
               śraddhayāśraddhayā vāpi śrotavyam idam uttamam <br />
               bhāradvājamukhāḥ sarve kṛtakṛtyā dvijottamāḥ //
                <span class="ref">NsP_68.10</span></p>
            
            
            <p id="NsP_68.11">
               sūtaṃ hṛṣṭāḥ prapūjyātha sarve svasvāśramaṃ yayuḥ //
                <span class="ref">NsP_68.11</span></p>
            
            
            <p>|| iti śrīnarasiṃhapurāṇe sūtabharadvājādisaṃvāde sarvaduḥkhopaharaṃ śrīnarasiṃhapurāṇasya
               māhātmyaṃ samāptam || NarP 68 ||</p>
            </div>
         </div>
   </body>
</html>