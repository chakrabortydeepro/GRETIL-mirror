<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Rasārṇava, 1-12 (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Rasārṇava, 1-12</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_rasArNava1-12.xml">sa_rasArNava1-12.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Oliver Hellwig</p>
      <p class="noindent"><b>Contribution: </b>Oliver Hellwig</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Praphulla Chandra Ray Calcutta : Asiatic Society 1908-1910 (Bibliotheca Indica, 175).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/7_ayur/rasarnau.htm">rasarnau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Rasarnava, Patalas 1-12
            <br />Based on the ed. by Praphulla Chandra Ray
            <br />Calcutta : Asiatic Society 1908-1910
            <br />(Bibliotheca Indica, 175)
            <br />
            <br />Input by Oliver Hellwig
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         
         
         <div id="d1e574">
            
            <h3>Prathamaḥ paṭalaḥ</h3>
            
            <p id="Ras_1.1">
               yasmin sarvaṃ yataḥ sarvaṃ yaḥ sarvaṃ sarvataśca yaḥ <br />
               yaśca sarvamayo nityaṃ tasmai sarvātmane namaḥ //
                <span class="ref">Ras_1.1</span></p>
            
            
            <p id="Ras_1.2">
               kailāsaśikhare ramye nānāratnavibhūṣite <br />
               nānādrumalatākīrṇe guptasambandhavarjite //
                <span class="ref">Ras_1.2</span></p>
            
            
            <p id="Ras_1.3">
               devadevaṃ sukhāsīnaṃ nīlakaṇṭhaṃ trilocanam <br />
               praṇamya śirasā devī pārvatī paripṛcchati //
                <span class="ref">Ras_1.3</span></p>
            
            śrīdevyuvāca
            
            <p id="Ras_1.4">
               devadeva mahādeva kāla kāmāṅgadāhaka <br />
               kulakaulamahākaulasiddhakaulādināśana //
                <span class="ref">Ras_1.4</span></p>
            
            
            <p id="Ras_1.5">
               tvatprasādācchrutaṃ sarvam aśeṣamavadhāritam <br />
               yadi te 'ham anugrāhyā yadyahaṃ tava vallabhā //
                <span class="ref">Ras_1.5</span></p>
            
            
            <p id="Ras_1.6">
               sūcitā sarvatantreṣu yā punarna prakāśitā <br />
               jīvanmuktiriyaṃ nātha kīdṛśī vaktumarhasi //
                <span class="ref">Ras_1.6</span></p>
            
            śrībhairava uvāca
            
            <p id="Ras_1.7">
               sādhu sādhu mahābhāge sādhu parvatanandini <br />
               sādhu pṛṣṭaṃ tvayā devi bhaktānāṃ hitakāmyayā //
                <span class="ref">Ras_1.7</span></p>
            
            
            <p id="Ras_1.8">
               ajarāmaradehasya śivatādātmyavedanam <br />
               jīvanmuktirmahādevi devānāmapi durlabhā //
                <span class="ref">Ras_1.8</span></p>
            
            
            <p id="Ras_1.9">
               piṇḍapāte ca yo mokṣaḥ sa ca mokṣo nirarthakaḥ <br />
               piṇḍe tu patite devi gardabho 'pi vimucyate //
                <span class="ref">Ras_1.9</span></p>
            
            
            <p id="Ras_1.10">
               yadi muktirbhagakṣobhe kiṃ na muñcanti gardabhāḥ <br />
               ajāśca vṛṣabhāścaiva kiṃna muktā gaṇāmbike //
                <span class="ref">Ras_1.10</span></p>
            
            
            <p id="Ras_1.11">
               tasmāt saṃrakṣayet piṇḍaṃ rasaiścaiva rasāyanaiḥ <br />
               śukramūtrapurīṣāṇāṃ yadi muktirniṣevaṇāt //
                <span class="ref">Ras_1.11</span></p>
            
            
            <p id="Ras_1.12">
               kiṃna muktā mahādevi śvānaśūkarajātayaḥ <br />
               ṣaḍdarśane 'pi muktistu darśitā piṇḍapātane //
                <span class="ref">Ras_1.12</span></p>
            
            
            <p id="Ras_1.13">
               karāmalakavat sāpi pratyakṣaṃ nopalabhyate <br />
               akathyamapi deveśi sadbhāvaṃ kathayāmi te //
                <span class="ref">Ras_1.13</span></p>
            
            
            <p id="Ras_1.14">
               śūnyapāpo mantrayājī na piṇḍaṃ dhārayet kvacit <br />
               devānāmapi deveśi durlabhaṃ piṇḍadhāraṇam //
                <span class="ref">Ras_1.14</span></p>
            
            
            <p id="Ras_1.15">
               kiṃ punarmānuṣāṇāṃ tu dharaṇītalavāsinām <br />
               dharme naṣṭe kuto dharmaḥ dharme naṣṭe kutaḥ kriyā //
                <span class="ref">Ras_1.15</span></p>
            
            
            <p id="Ras_1.16">
               kriyānaṣṭe kuto yogaḥ yoge naṣṭe kuto gatiḥ <br />
               gatinaṣṭe kuto mokṣo mokṣe naṣṭe na kiṃcana //
                <span class="ref">Ras_1.16</span></p>
            
            śrīdevyuvāca
            
            <p id="Ras_1.17">
               jīvanmuktisvarūpaṃ tu devadeva śrutaṃ mayā <br />
               tatpratyupāyaṃ me brūhi yadyasti karuṇā mayi //
                <span class="ref">Ras_1.17</span></p>
            
            śrībhairava uvāca
            
            <p id="Ras_1.18">
               karmayogena deveśi prāpyate piṇḍadhāraṇam <br />
               rasaśca pavanaśceti karmayogo dvidhā mataḥ //
                <span class="ref">Ras_1.18</span></p>
            
            
            <p id="Ras_1.19">
               mūrchito harati vyādhiṃ mṛto jīvayati svayam <br />
               baddhaḥ khecaratāṃ kuryāt raso vāyuśca bhairavi //
                <span class="ref">Ras_1.19</span></p>
            
            
            <p id="Ras_1.20">
               jñānānmokṣaḥ sureśāni jñānaṃ pavanadhāraṇāt <br />
               tatra devi sthiraṃ piṇḍaṃ yatra sthairye rasaḥ prabhuḥ //
                <span class="ref">Ras_1.20</span></p>
            
            
            <p id="Ras_1.21">
               acirājjāyate devi śarīram ajarāmaram <br />
               manasaśca yathā dhyānaṃ rasayogādavāpyate //
                <span class="ref">Ras_1.21</span></p>
            
            
            <p id="Ras_1.22">
               satyaṃ sa labhate devi jñānaṃ vijñānapūrvakam <br />
               tasya mantrāśca sidhyanti yo 'śnāti mṛtasūtakam //
                <span class="ref">Ras_1.22</span></p>
            
            
            <p id="Ras_1.23">
               yāvanna śaktipātastu na yāvat pāśakṛntanam <br />
               tāvattasya kuto buddhiḥ jāyate mṛtasūtake //
                <span class="ref">Ras_1.23</span></p>
            
            
            <p id="Ras_1.24">
               madyamāṃsaratā nityaṃ bhagaliṅgeṣu ye ratāḥ <br />
               teṣāṃ vinaṣṭabuddhīnāṃ rasajñānaṃ sudurlabham //
                <span class="ref">Ras_1.24</span></p>
            
            
            <p id="Ras_1.25">
               kulaśāsanahīnānāṃ saddarśanam akāṅkṣiṇām <br />
               na sidhyati raso devi pibanti mṛgatṛṣṇikām //
                <span class="ref">Ras_1.25</span></p>
            
            
            <p id="Ras_1.26">
               gomāṃsaṃ bhakṣayedyastu pibedamaravāruṇīm <br />
               kulīnaṃ tamahaṃ manye rasajñamapare 'dhamāḥ //
                <span class="ref">Ras_1.26</span></p>
            
            
            <p id="Ras_1.27">
               na garbhaḥ sampradāyārthe raso garbho vidhīyate <br />
               tenāyaṃ labhate siddhiṃ na siddhiḥ sūtakaṃ vinā //
                <span class="ref">Ras_1.27</span></p>
            
            
            <p id="Ras_1.28">
               yāvanna harabījaṃ tu bhakṣayet pāradaṃ rasam <br />
               tāvattasya kuto muktiḥ kutaḥ piṇḍasya dhāraṇam //
                <span class="ref">Ras_1.28</span></p>
            
            
            <p id="Ras_1.29">
               madyamāṃsaratāprajñā mohitāḥ śivamāyayā <br />
               jalpanti ca vayaṃ muktā yāsyāmaḥ śivamandiram //
                <span class="ref">Ras_1.29</span></p>
            
            
            <p id="Ras_1.30">
               piṇḍadhāraṇayoge ca nispṛhā mandabuddhayaḥ <br />
               khaṇḍajñānena deveśi rañjitaṃ sacarācaram //
                <span class="ref">Ras_1.30</span></p>
            
            
            <p id="Ras_1.31">
               svadehe khecaratvaṃ ca śivatvaṃ yena labhyate <br />
               tādṛśe tu rasajñāne nityābhyāsaṃ kuru priye //
                <span class="ref">Ras_1.31</span></p>
            
            śrīdevyuvāca
            
            <p id="Ras_1.32">
               avatāraṃ rasendrasya māhātmyaṃ tu sureśvara <br />
               śrotumicchāmi deveśa vaktumarhasi tattvataḥ //
                <span class="ref">Ras_1.32</span></p>
            
            śrībhairava uvāca
            
            <p id="Ras_1.33">
               sādhu pṛṣṭaṃ mahābhāge guhyādguhyataraṃ tvayā <br />
               anugrahakaraṃ dhyānaṃ lokānāmupakārakam //
                <span class="ref">Ras_1.33</span></p>
            
            
            <p id="Ras_1.34">
               tvaṃ mātā sarvabhūtānāṃ pitā cāhaṃ sanātanaḥ <br />
               dvayośca yo raso devi mahāmaithunasambhavaḥ //
                <span class="ref">Ras_1.34</span></p>
            
            
            <p id="Ras_1.35">
               svairataḥ sambhavāddevi pāradaḥ kīrtito mahaḥ <br />
               pārado gadito yaśca parārthaṃ sādhakottamaiḥ //
                <span class="ref">Ras_1.35</span></p>
            
            
            <p id="Ras_1.36">
               sūto 'yaṃ matsamo devi mama pratyaṅgasambhavaḥ <br />
               mama deharaso yasmāt rasastenāyamucyate //
                <span class="ref">Ras_1.36</span></p>
            
            
            <p id="Ras_1.37">
               darśanāt sparśanāt tasya bhakṣaṇāt smaraṇādapi <br />
               pūjanācca pradānācca dṛśyate ṣaḍvidhaṃ phalam //
                <span class="ref">Ras_1.37</span></p>
            
            
            <p id="Ras_1.38">
               kedārādīni liṅgāni pṛthivyā yāni kāni ca <br />
               tāni dṛṣṭvā tu yatpuṇyaṃ tatpuṇyaṃ rasadarśanāt //
                <span class="ref">Ras_1.38</span></p>
            
            
            <p id="Ras_1.39">
               candanāgurukarpūrakuṅkumāntargato rasaḥ <br />
               mūrchitaḥ śivapūjāyāṃ śivasāṃnidhyasiddhaye //
                <span class="ref">Ras_1.39</span></p>
            
            
            <p id="Ras_1.40">
               bhakṣaṇāt parameśāni hanti pāpatrayaṃ rasaḥ <br />
               tathā tāpatrayaṃ hanti rogān doṣatrayodbhavān //
                <span class="ref">Ras_1.40</span></p>
            
            
            <p id="Ras_1.41">
               durlabhaṃ brahmaniṣṇātaiḥ prāpyate paramaṃ padam <br />
               hṛdvyomakarṇikāntaḥstharasendrasya maheśvari //
                <span class="ref">Ras_1.41</span></p>
            
            
            <p id="Ras_1.42">
               smaraṇānmucyate pāpaiḥ sadyo janmāntarārjitaiḥ //
                <span class="ref">Ras_1.42</span></p>
            
            
            <p id="Ras_1.43">
               svayaṃbhūliṅgasāhasraiḥ yatphalaṃ samyagarcanāt <br />
               tatphalaṃ koṭiguṇitaṃ rasaliṅgārcanādbhavet //
                <span class="ref">Ras_1.43</span></p>
            
            
            <p id="Ras_1.44">
               adhamaḥ khagavādastu vilavādastu madhyamaḥ <br />
               uttamo mantravādastu rasavādo mahottamaḥ //
                <span class="ref">Ras_1.44</span></p>
            
            
            <p id="Ras_1.45">
               mantratantraparijñāne rasayogasya dūṣakāḥ <br />
               prayānti narakaṃ sarve chittvā sukṛtasaṃcayam //
                <span class="ref">Ras_1.45</span></p>
            
            
            <p id="Ras_1.46">
               rasavidyā parā vidyā trailokye 'pi sudurlabhā <br />
               bhuktimuktikarī yasmāt tasmāddeyā guṇānvitaiḥ //
                <span class="ref">Ras_1.46</span></p>
            
            
            <p id="Ras_1.47">
               astīti bhāṣate kaścit kaścinnāstīti bhāṣate <br />
               āstike tu bhavetsiddhiḥ tasya sidhyati bhūtale //
                <span class="ref">Ras_1.47</span></p>
            
            
            <p id="Ras_1.48">
               nāstikenānubhāvena nāsti nāstīti yo vadet <br />
               tasya nāsti priye siddhir janmakoṭiśatairapi //
                <span class="ref">Ras_1.48</span></p>
            
            
            <p id="Ras_1.49">
               brahmajñānena mukto 'sau pāpī yo rasanindakaḥ <br />
               nāhaṃ trātā bhave tasya janmakoṭiśatairapi //
                <span class="ref">Ras_1.49</span></p>
            
            
            <p id="Ras_1.50">
               śvāno 'yaṃ jāyate devi yāvat janmasahasrakam <br />
               trikoṭijanmalakṣāṇi mārjāro jāyate rasāt <br />
               rāsabho lakṣajanmāni lakṣajanmāni vāyasaḥ //
                <span class="ref">Ras_1.50</span></p>
            
            
            <p id="Ras_1.51">
               kṛmiko lakṣajanmāni kukkuṭo janmalakṣakam <br />
               gṛdhrako lakṣajanmāni yaḥ pāpī rasanindakaḥ //
                <span class="ref">Ras_1.51</span></p>
            
            
            <p id="Ras_1.52">
               ālāpaṃ gātrasaṃsparśaṃ yaḥ kuryād rasanindakaiḥ <br />
               yāvajjanmasahasraṃ tu sa bhavedduḥkhapīḍitaḥ //
                <span class="ref">Ras_1.52</span></p>
            
            
            <p id="Ras_1.53">
               rasavīryavipāke ca sūtakastvamṛtopamaḥ <br />
               tena janmajarāvyādhīn harate sūtakaḥ priye //
                <span class="ref">Ras_1.53</span></p>
            
            
            <p id="Ras_1.54">
               gurumārādhayet pūrvaṃ viśuddhenāntarātmanā <br />
               sampradāyaṃ prayacchanti gurau tuṣṭe marīcayaḥ //
                <span class="ref">Ras_1.54</span></p>
            
            
            <p id="Ras_1.55">
               gurusevāṃ vinā karma yaḥ kuryān mūḍhacetanaḥ <br />
               sa yāti niṣphalaṃ karma svapnalabdhaṃ dhanaṃ yathā //
                <span class="ref">Ras_1.55</span></p>
            
            
            <p id="Ras_1.56">
               yaḥ karma kurute dṛṣṭaṃ tasya lābhaḥ pade pade <br />
               kārayed rasavādaṃ tu tuṣṭena guruṇā priye //
                <span class="ref">Ras_1.56</span></p>
            
            
            <p id="Ras_1.57">
               siddhyupāyopadeśo 'yam ubhayorbhogamokṣadaḥ <br />
               rasārṇavaṃ mahātantram idaṃ paramadurlabham //
                <span class="ref">Ras_1.57</span></p>
            
            
            <p id="Ras_1.58">
               gopyaṃ guruprasādena labdhaṃ syāt phalasiddhaye <br />
               labdhvātra rasakarmāṇi nāhaṃkāraṃ samācaret //
                <span class="ref">Ras_1.58</span></p>
            
            
            <p id="Ras_1.59">
               anujñātaśca guruṇā labdhvā cājñāṃ rasāṅkuśīm <br />
               bhairavīṃ tanum āśritya sādhayedrasabhairavam //
                <span class="ref">Ras_1.59</span></p>
            
            
            <p id="Ras_1.60">
               evamuktā rasotpattiḥ māhātmyaṃ ca sureśvari <br />
               tanmamācakṣva deveśi kimanyacchrotumicchasi //
                <span class="ref">Ras_1.60</span></p>
            </div>
         
         <div id="d1e1739">
            
            
            <h3>Dvitīyaḥ paṭalaḥ [Dīkṣāvidhāna]</h3>
            śrīdevyuvāca
            
            
            <p id="Ras_2.1">
               rasopadeśadātā ca kathaṃ syādvada me prabho <br />
               śiṣyaścaiva kathaṃ deva rasānuṣṭhānatatparaḥ //
                <span class="ref">Ras_2.1</span></p>
            
            śrībhairava uvāca
            
            <p id="Ras_2.2">
               nispṛho nirahaṃkāro lobhamāyāvivarjitaḥ <br />
               kulamārgarato nityaṃ gurupūjārataśca yaḥ //
                <span class="ref">Ras_2.2</span></p>
            
            
            <p id="Ras_2.3">
               dāntaḥ śiṣyopadeśajñaḥ śaktimān gatamatsaraḥ <br />
               dharmajñaḥ satyavāk dakṣaḥ śīlavān guṇavān śuciḥ //
                <span class="ref">Ras_2.3</span></p>
            
            
            <p id="Ras_2.4">
               anekarasaśāstrajño rasamaṇḍapakovidaḥ <br />
               rasadīkṣāvidhānajño yantrauṣadhimahārasān //
                <span class="ref">Ras_2.4</span></p>
            
            
            <p id="Ras_2.5">
               rāgasaṃkhyāṃ bījakalāṃ dvaṃdvamelāpanaṃ viḍam <br />
               rañjanaṃ sāraṇaṃ tailaṃ dalāni krāmaṇāni ca //
                <span class="ref">Ras_2.5</span></p>
            
            
            <p id="Ras_2.6">
               varṇotkarṣaṃ mṛdutvaṃ ca jāraṇāṃ bālabaddhayoḥ <br />
               khecarīṃ bhūcarīṃ caiva yo vetti sa gururmataḥ //
                <span class="ref">Ras_2.6</span></p>
            
            
            <p id="Ras_2.7">
               deśakālakriyābhijño dayādākṣiṇyasaṃyutaḥ <br />
               lobhamāyāvinirmukto mantrānuṣṭhānatatparaḥ //
                <span class="ref">Ras_2.7</span></p>
            
            
            <p id="Ras_2.8">
               sāmudralakṣaṇopeto gambhīro guruvatsalaḥ <br />
               devāgniyoginīcakrakulapūjārataḥ sadā <br />
               śiṣyo vinītastantrajñaḥ satyavādī dṛḍhavrataḥ //
                <span class="ref">Ras_2.8</span></p>
            
            
            <p id="Ras_2.9">
               ye narāḥ kumbhakuddāladhvajaśaṅkhādilāñchitaiḥ <br />
               karairadhiṣṭhitā devi yojyās te nidhisādhane //
                <span class="ref">Ras_2.9</span></p>
            
            
            <p id="Ras_2.10">
               balavanto mahāsattvāḥ kṛṣṇaraktavilocanāḥ <br />
               vakraghoṇāḥ sadā krūrāḥ praśastā bilasādhane //
                <span class="ref">Ras_2.10</span></p>
            
            
            <p id="Ras_2.11">
               nirmāṃsamūrdhapiṇḍīkān raktakeśān gatālasān <br />
               kaṭhinān uṣṇapādāṃśca dhātuvāde niyojayet //
                <span class="ref">Ras_2.11</span></p>
            
            
            <p id="Ras_2.12">
               ādau parīkṣayeddevi sādhakān susamāhitān <br />
               brāhmaṇān kṣatriyān vaiśyān śūdrāṃścānukrameṇa tu //
                <span class="ref">Ras_2.12</span></p>
            
            
            <p id="Ras_2.13">
               jitendriyāḥ kleśasahā nityodyamasamanvitāḥ <br />
               śūrāśca kṛtavidyāśca praśastāḥ sādhakāḥ priye //
                <span class="ref">Ras_2.13</span></p>
            
            
            <p id="Ras_2.14">
               rasadīkṣāvihīnā ye proktalakṣaṇavarjitāḥ <br />
               viplāvakāḥ pāparatāḥ varjayettān prayatnataḥ //
                <span class="ref">Ras_2.14</span></p>
            
            
            <p id="Ras_2.15">
               duścāriṇī durācārā niṣṭhurā kalahapriyā <br />
               bahvāśinī ca duścittā koṭarākṣī ca nirdayā <br />
               rasanindākarī yā ca tāṃ nārīṃ parivarjayet //
                <span class="ref">Ras_2.15</span></p>
            
            
            <p id="Ras_2.16">
               īdṛśībhir varārohe sampūrṇaṃ kṣitimaṇḍalam <br />
               na tādṛśī bhavennārī yādṛśī rasabandhakī //
                <span class="ref">Ras_2.16</span></p>
            
            
            <p id="Ras_2.17">
               kākiṇī kīkaṇī nārī tathaiva kāñcikācinī <br />
               kṛṣṇapakṣe ṛtumatī sā nārī kākiṇī smṛtā //
                <span class="ref">Ras_2.17</span></p>
            
            
            <p id="Ras_2.18">
               ubhayapakṣe ṛtumatī sā nārī kīkaṇī matā //
                <span class="ref">Ras_2.18</span></p>
            
            
            <p id="Ras_2.19">
               śuklapakṣe ṛtumatī sā nārī kāñcikācinī //
                <span class="ref">Ras_2.19</span></p>
            
            
            <p id="Ras_2.20">
               navayauvanasampannā surūpā cāruhāsinī <br />
               sūkṣmakeśā tu yā nārī kṣīrāhārapriyā sadā //
                <span class="ref">Ras_2.20</span></p>
            
            
            <p id="Ras_2.21">
               priyālāpakarī nityaṃ śivaśāstrakathāpriyā <br />
               padmākāraṃ mukhaṃ yasyā dṛṣṭirindīvarākṛtiḥ //
                <span class="ref">Ras_2.21</span></p>
            
            
            <p id="Ras_2.22">
               daśanā vajrasadṛśāḥ pravālasadṛśo 'dharaḥ <br />
               yasyāḥ payodharau devi tuṅgapīnau samāv ubhau //
                <span class="ref">Ras_2.22</span></p>
            
            
            <p id="Ras_2.23">
               aśvatthapattrasadṛśī yonī yasyā bhagaḥ samaḥ <br />
               yatpādau māṃsalau snigdhau vartulāvartaromakau //
                <span class="ref">Ras_2.23</span></p>
            
            
            <p id="Ras_2.24">
               śyāmā ca madhye kṣāmā ca tanvī bhaktiparā śive <br />
               padminī sā tu vijñeyā prasannā mṛgalocanā //
                <span class="ref">Ras_2.24</span></p>
            
            
            <p id="Ras_2.25">
               pūrṇimāyāmamāyāṃ vā pakṣe pakṣe rajasvalā <br />
               ṣaḍbhedā kākiṇī nāmnā pūrvaproktā rasapradā //
                <span class="ref">Ras_2.25</span></p>
            
            
            <p id="Ras_2.26">
               yasya tuṣṭo mahādevas tasya siddho rasāyane <br />
               tayaiva devadeveśi rasakarmāṇi kārayet //
                <span class="ref">Ras_2.26</span></p>
            
            
            <p id="Ras_2.27">
               tasya hi nirmalā buddhir niścitā rasasādhane <br />
               tasmādguruśca śiṣyaśca pūrvoktaḥ siddhibhāgbhavet //
                <span class="ref">Ras_2.27</span></p>
            
            śrīdevyuvāca
            
            <p id="Ras_2.28">
               īdṛśairlakṣaṇaiḥ nārīṃ kutaḥ prāpnoti sādhakaḥ <br />
               yatra rūpaṃ mahādeva lakṣaṇaṃ nātra vidyate //
                <span class="ref">Ras_2.28</span></p>
            
            
            <p id="Ras_2.29">
               lakṣaṇaṃ vidyate yatra bhāvanā nātra vidyate <br />
               athavā rūpahīnāyā rūpaṃ kena pravartate //
                <span class="ref">Ras_2.29</span></p>
            
            
            <p id="Ras_2.30">
               lakṣaṇatritayaṃ kutra tvayā dṛṣṭaṃ maheśvara <br />
               tadetajjāyate yena tamupāyaṃ vada prabho //
                <span class="ref">Ras_2.30</span></p>
            
            śrībhairava uvāca
            
            <p id="Ras_2.31">
               śṛṇu devi paraṃ guhyaṃ yatsurairapi durlabham <br />
               pituḥ sadāśivājjātaṃ janma yaccaṇḍikodare //
                <span class="ref">Ras_2.31</span></p>
            
            
            <p id="Ras_2.32">
               tāsāṃ buddhirbhaveddevi nirmalā rasasādhane <br />
               dāpayettvaritāmantraṃ japettaṃ darpavarjitā //
                <span class="ref">Ras_2.32</span></p>
            
            
            <p id="Ras_2.33">
               lakṣamantraṃ japedyā tu jāyate sā sulakṣaṇā <br />
               baddhvā tu khecarīṃ mudrāṃ japet pheṭkārabhairavīm //
                <span class="ref">Ras_2.33</span></p>
            
            
            <p id="Ras_2.34">
               mameyaṃ caṇḍikā mātā janma ca tripurāntakāt <br />
               kālikāhaṃ samudbhūtāsmīdṛśaṃ saṃsmarettu sā //
                <span class="ref">Ras_2.34</span></p>
            
            
            <p id="Ras_2.35">
               bhūtaṃ bhavyaṃ bhaviṣyaṃ ca trailokye kathayettu sā <br />
               sahāyāstādṛśāstasya yādṛśī bhavitavyatā //
                <span class="ref">Ras_2.35</span></p>
            
            śrīdevyuvāca
            
            <p id="Ras_2.36">
               devadeva mahādeva samastajñānabhājana <br />
               rasadīkṣāṃ tu pṛcchāmi sādhakānāṃ hitāya vai //
                <span class="ref">Ras_2.36</span></p>
            
            śrībhairava uvāca
            
            <p id="Ras_2.37">
               śṛṇu bhairavi yadbhāvam apūrvaṃ varṇayāmi te <br />
               rasadīkṣāvidhānaṃ tu tasmānnigaditaṃ śṛṇu //
                <span class="ref">Ras_2.37</span></p>
            
            
            <p id="Ras_2.38">
               yatra rājā nayaparo balavān dharmatatparaḥ <br />
               mantrī ca dharmatattvajño bhaktiśraddhāsamanvitaḥ //
                <span class="ref">Ras_2.38</span></p>
            
            
            <p id="Ras_2.39">
               tatredaṃ kārayet karma rasabandhaṃ rasāyanam <br />
               janā māheśvarā yatra tatra sthāne tu kārayet //
                <span class="ref">Ras_2.39</span></p>
            
            
            <p id="Ras_2.40">
               kārayedvijane sthāne paśuryatra na vidyate <br />
               sugupte suṣame sthāne sarvabādhāvivarjite //
                <span class="ref">Ras_2.40</span></p>
            
            
            <p id="Ras_2.41">
               prākāraparikhopete kapāṭārgalarakṣite <br />
               ekānte nirmale hṛdye nānāpuṣpadrumānvite //
                <span class="ref">Ras_2.41</span></p>
            
            
            <p id="Ras_2.42">
               haṃsakāraṇḍavākīrṇe cakravākopaśobhite <br />
               divyauṣadhigaṇopete sajale śyāmaśādvale //
                <span class="ref">Ras_2.42</span></p>
            
            
            <p id="Ras_2.43">
               kumudotpalakahlārakadalīṣaṇḍamaṇḍite <br />
               citrite bhavanodyāne kārayet parameśvari //
                <span class="ref">Ras_2.43</span></p>
            
            
            <p id="Ras_2.44">
               tanmadhye devadeveśi mattavāraṇasaṃyutam <br />
               vātāyanasamopetam ūrdhvanirgāmidhūmakam //
                <span class="ref">Ras_2.44</span></p>
            
            
            <p id="Ras_2.45">
               raktapatākāsaṃyuktaṃ sajjopakaraṇaṃ tathā <br />
               pravibhaktauṣadhituṣākāṣṭhāraṇyotpalālayam //
                <span class="ref">Ras_2.45</span></p>
            
            
            <p id="Ras_2.46">
               samālikhitadigdevaṃ samarcitavināyakam <br />
               pratiṣṭhitam umeśābhyāṃ lokapālaiśca rakṣitam //
                <span class="ref">Ras_2.46</span></p>
            
            
            <p id="Ras_2.47">
               nirmāpayedekatalaṃ dvitalaṃ vāpi maṇḍapam <br />
               atha pakṣe site devi candratārābalānvite //
                <span class="ref">Ras_2.47</span></p>
            
            
            <p id="Ras_2.48">
               puṇye tithau muhūrte ca lagne saumyagrahekṣite <br />
               snātaḥ śuklāmbaradharaḥ śuklamālyānulepanaḥ //
                <span class="ref">Ras_2.48</span></p>
            
            
            <p id="Ras_2.49">
               madhusarpirdadhikṣīratilaiḥ saṃpūjya bālikāḥ <br />
               kapilāgomayālipte hiraṇyakalaśāvṛte //
                <span class="ref">Ras_2.49</span></p>
            
            
            <p id="Ras_2.50">
               yavasiddhārthakāstīrṇe gandhamālyopaśobhite <br />
               tatreṣṭikābhiḥ racite karapīṭhe sureśvari //
                <span class="ref">Ras_2.50</span></p>
            
            
            <p id="Ras_2.51">
               śilāpaṭṭaṃ samutkīrya śilāpaṭṭārgalaṃ priye <br />
               nyāsaṃ rasāṅkuśenaiva kṛtvāṅgulihṛdādiṣu //
                <span class="ref">Ras_2.51</span></p>
            
            
            <p id="Ras_2.52">
               rasaliṅgaṃ nyasettatra hemnā ca sahitaṃ priye <br />
               oṃ hrīṃ śrīṃ sūtarājasya mūlamantra udāhṛtaḥ //
                <span class="ref">Ras_2.52</span></p>
            
            
            <p id="Ras_2.53">
               tasmin rasāṅkuśīṃ devīṃ mūlenāvāhayetpriye <br />
               caturasre tu dikpālān pūjayitvā bahiḥ kramāt //
                <span class="ref">Ras_2.53</span></p>
            
            
            <p id="Ras_2.54">
               nandinaṃ ca mahākālaṃ bhṛṅgirīṭaṃ mahābalam <br />
               kumbhakarṇaṃ ca sugrīvaṃ bhṛṅgīkaṃ ca dṛḍhāyudham //
                <span class="ref">Ras_2.54</span></p>
            
            
            <p id="Ras_2.55">
               dvāre caturdhā vinyasya pūjayeddakṣavāmayoḥ <br />
               śukraṃ pūrve 'bhisaṃpūjya skandamāgneyagocare //
                <span class="ref">Ras_2.55</span></p>
            
            
            <p id="Ras_2.56">
               dakṣiṇasyāṃ tato rudraṃ pavanaṃ nairṛte tathā <br />
               śivaṃ paścimabhāge tu pāvakaṃ vāyave nyaset <br />
               umāmuttarabhāge tu vyāpakaṃ ceśagocare //
                <span class="ref">Ras_2.56</span></p>
            
            
            <p id="Ras_2.57">
               lepikā kṣepikā caiva kṣārikā rañjikā tathā <br />
               lohaṭī bandhakārī ca bhūcarī mṛtyunāśinī //
                <span class="ref">Ras_2.57</span></p>
            
            
            <p id="Ras_2.58">
               vibhūtiḥ khecarī caiva daśa dūtyaḥ krameṇa ca <br />
               pūjyāstvaṣṭadale padme ūrdhvādhastu daleṣu ca //
                <span class="ref">Ras_2.58</span></p>
            
            
            <p id="Ras_2.59">
               mākṣiko vimalaḥ śailaś capalo rasakastathā <br />
               sasyako gandhatālau ca pūrvādikramayogataḥ //
                <span class="ref">Ras_2.59</span></p>
            
            
            <p id="Ras_2.60">
               aṣṭādaśabhujā rudrāḥ pañcavaktrās tryambakāḥ <br />
               candrārdhaśobhimukuṭā nīlagrīvā vṛṣadhvajāḥ //
                <span class="ref">Ras_2.60</span></p>
            
            
            <p id="Ras_2.61">
               svasvavarṇadharāḥ sarve 'pyaṣṭavidyeśvarāstathā <br />
               pūjanīyā maheśāni dvitīye 'ṣṭadalāmbuje //
                <span class="ref">Ras_2.61</span></p>
            
            
            <p id="Ras_2.62">
               karṇikāyāṃ tu pūrvādipūrvaṃ śakticatuṣṭayam <br />
               mālinī hemaśaktiśca parā śaktirbalā smṛtā <br />
               aparā vajraśaktiśca kāntijñeyaṃ parāparam //
                <span class="ref">Ras_2.62</span></p>
            
            
            <p id="Ras_2.63">
               madhye tāsāṃ ca śaktīnāṃ sarvajñaṃ rasabhairavam <br />
               śuddhasphaṭikasaṃkāśaṃ pañcavaktraṃ tryambakam //
                <span class="ref">Ras_2.63</span></p>
            
            
            <p id="Ras_2.64">
               jvalatpiṅgogranetraṃ ca jvalajjihvānanaṃ tathā <br />
               jvaladbhruvaṃ jvalatkeśaṃ duṣprekṣyaṃ pretaviṣṭaram //
                <span class="ref">Ras_2.64</span></p>
            
            
            <p id="Ras_2.65">
               jaṭāmukuṭasaṃyuktaṃ candrārdhakṛtaśikharam <br />
               vyāghracarmadharaṃ nāgopavītaṃ vṛṣabhadhvajam //
                <span class="ref">Ras_2.65</span></p>
            
            
            <p id="Ras_2.66">
               aṣṭādaśabhujaṃ devam īṣatprahasitānanam <br />
               dvātriṃśārṇena manunā pūjayet sakalaṃ śivam //
                <span class="ref">Ras_2.66</span></p>
            
            
            <p id="Ras_2.67">
               raseśvarasya mantraṃ ca kathyamānaṃ nibodha me //
                <span class="ref">Ras_2.67</span></p>
            
            
            <p id="Ras_2.68">oṃ hrīṃ krīṃ raseśvarāya mahākālāya mahābalāyāghorabhairavāya vajravīra krodhakaṅkāla
               kṣlauḥ kṣlaḥ || <span class="ref">(Ras_2.68)</span></p>
            
            <p id="Ras_2.69">
               tasyotsaṅge mahādevīṃ ratnābharaṇabhūṣaṇām <br />
               uttaptahemarucirāṃ pītavastrāṃ trilocanām //
                <span class="ref">Ras_2.69</span></p>
            
            
            <p id="Ras_2.70">
               śvetacāmarayormadhye muktācchattreṇa śobhitām <br />
               aṅkuśaṃ cākṣamālāṃ ca dadhatīṃ dakṣahastayoḥ //
                <span class="ref">Ras_2.70</span></p>
            
            
            <p id="Ras_2.71">
               pāśābhaye ca vāmābhyāṃ candrārdhakṛtaśekharām <br />
               rasāṅkuśīṃ mahādevīṃ nīlagrīvāṃ kṛpāmayīm //
                <span class="ref">Ras_2.71</span></p>
            
            
            <p id="Ras_2.72">
               pūjayedrasasiddhyarthaṃ vidyayā pañcabījayā <br />
               vāgbhavaṃ bhuvaneśīṃ ca śrībījaṃ ca sureśvari //
                <span class="ref">Ras_2.72</span></p>
            
            
            <p id="Ras_2.73">
               mādanaṃ śaktibījaṃ ca vidyā paramadurlabhā <br />
               dhūpadīpaistu naivedyaiḥ puṣpatāmbūlacandanaiḥ //
                <span class="ref">Ras_2.73</span></p>
            
            
            <p id="Ras_2.74">
               śāntipāṭhasya nirghoṣaiḥ stotramaṅgalanisvanaiḥ <br />
               ghaṇṭāṭaṅkārasaṃyuktaiḥ pūjāṃ kṛtvā yathāvidhi //
                <span class="ref">Ras_2.74</span></p>
            
            
            <p id="Ras_2.75">
               aghoreṇa baliṃ dadyāt sarvavighnopaśāntaye <br />
               bhūtebhyo yakṣarakṣabhyo piśācebhyaśca yatnataḥ //
                <span class="ref">Ras_2.75</span></p>
            
            
            <p id="Ras_2.76">
               aghoramantrasaṃyuktam oṃkārādinamo 'ntakam <br />
               sarvakarmākaraṃ devi vighnopadravanāśanam //
                <span class="ref">Ras_2.76</span></p>
            
            
            <p id="Ras_2.77">
               yathāśakti japitvā tu vidyāmeva rasāṅkuśīm <br />
               kuṇḍaṃ vidhāya deveśi yonicakraṃ samekhalam //
                <span class="ref">Ras_2.77</span></p>
            
            
            <p id="Ras_2.78">
               tatrājyatilasaṃyuktaṃ homaṃ kṛtvā krameṇa tu <br />
               kalaśaṃ sthāpayeddevi payaḥpūrṇaṃ phalānvitam //
                <span class="ref">Ras_2.78</span></p>
            
            
            <p id="Ras_2.79">
               pañcaratnasamopetaṃ vāsobhiḥ pariveṣṭitam <br />
               tatrāṣṭādaśavidyābhir abhimantrya pṛthak pṛthak //
                <span class="ref">Ras_2.79</span></p>
            
            
            <p id="Ras_2.80">
               gandhapuṣpādibhiḥ pūrṇaṃ pallavair upaśobhitam <br />
               arghyapātraṃ ca saṃpūjya vardhanyābhyukṣya sādhakam //
                <span class="ref">Ras_2.80</span></p>
            
            
            <p id="Ras_2.81">
               śatamaṣṭottaraṃ caivam arghyapātrodakena tu <br />
               abhiṣicya vidhānena kumbhatoyena mantravit //
                <span class="ref">Ras_2.81</span></p>
            
            
            <p id="Ras_2.82">
               vidyāmupadiśeddevi pāṭhayedrasasādhakam <br />
               kumāroyoginīyogisādhakāṃśca yathocitaiḥ //
                <span class="ref">Ras_2.82</span></p>
            
            
            <p id="Ras_2.83">
               tarpayedannapānaiśca jāgaraṃ tatra kārayet <br />
               evaṃvihitadīkṣastu sādhakaḥ kṣuranāyike //
                <span class="ref">Ras_2.83</span></p>
            
            
            <p id="Ras_2.84">
               mahābhūtamayīṃ tatra varṇapañcakasaṃyutām <br />
               pañcabījātmikāṃ vidyāṃ prāṇāyāmātmasūtrake //
                <span class="ref">Ras_2.84</span></p>
            
            
            <p id="Ras_2.85">
               mudrāṃ rasāṅkuśīṃ baddhvā lakṣamekaṃ japetpriye <br />
               tasya sidhyati deveśi nirvighnaṃ rasabhairavaḥ //
                <span class="ref">Ras_2.85</span></p>
            
            
            <p id="Ras_2.86">
               praṇavādinamo 'ntastu tarpaṇānte japaḥ paraḥ <br />
               ahiṃsā candanaṃ satyaṃ puṣpam asteyadhūpanam //
                <span class="ref">Ras_2.86</span></p>
            
            
            <p id="Ras_2.87">
               brahmacaryaṃ mahādīpam apratigrahaghaṇṭikām <br />
               pāyasānnaṃ maheśāni sarvabhūtadayātmakam //
                <span class="ref">Ras_2.87</span></p>
            
            
            <p id="Ras_2.88">
               saṃgūhyārādhayed devīṃ sa bhavetsiddhibhājanam <br />
               sahasraṃ vā śataṃ vāpi trisaṃdhyaṃ saṃjapedimām //
                <span class="ref">Ras_2.88</span></p>
            
            
            <p id="Ras_2.89">
               asyā ājñāprasādena jāyate khecaro rasaḥ <br />
               divyauṣadhyaśca tasyaiva sidhyanti suravandite //
                <span class="ref">Ras_2.89</span></p>
            
            
            <p id="Ras_2.90">
               anaṅkuśaṃ samāruhya vane mattagajaṃ yathā <br />
               tathā rasāṅkuśābhijño rasendraṃ prāpya sīdati //
                <span class="ref">Ras_2.90</span></p>
            
            
            <p id="Ras_2.91">
               vidyayā saha mantavyaṃ guroḥ satsampradāyinaḥ <br />
               rasaprayogajātaṃ tu sarvataḥ siddhimicchatā //
                <span class="ref">Ras_2.91</span></p>
            
            
            <p id="Ras_2.92">
               atha praśnāvatārāya pūrvoktaṃ rasabhairavam <br />
               samāhitamanā dhyāyet tadālīnaṃ samācaret //
                <span class="ref">Ras_2.92</span></p>
            
            
            <p id="Ras_2.93">
               anāhate brahmarandhre manaḥ kṛtvā nirāmaye <br />
               karanyāsaṃ purā kṛtvā aṅganyāsamanantaram <br />
               yathāśakti japenmantraṃ rasendrasya samāhitaḥ //
                <span class="ref">Ras_2.93</span></p>
            
            
            <p id="Ras_2.94">
               catuṣkoṇaṃ punaḥ kṛtvā madhye ṣaṭkoṇamaṇḍalam <br />
               hastamātraṃ dvihastaṃ vā taṇḍulairvimalairlikhet //
                <span class="ref">Ras_2.94</span></p>
            
            
            <p id="Ras_2.95">
               sugandhairlepite sthāne pūjayeccandanādibhiḥ //
                <span class="ref">Ras_2.95</span></p>
            
            
            <p id="Ras_2.96">
               karṇikāyāṃ nyaseddevi pūrvoktaṃ rasabhairavam <br />
               ṣaṭkoṇe devatāṣaṭkaṃ mahākālādi vinyaset //
                <span class="ref">Ras_2.96</span></p>
            
            
            <p id="Ras_2.97">
               mahākālaṃ mahābalam aghoraṃ vajravīrakam <br />
               nyaset krodhaṃ ca kaṅkālaṃ mālāmantraiḥ samarcayet //
                <span class="ref">Ras_2.97</span></p>
            
            
            <p>oṃ hrīṃ krauṃ kṣlaiṃ kṣlaṃ hrīṃ hrīṃ hrīṃ hrūḥ huṃ phaṭ raseśvarāya mahākālabhairavāya
               raudrarūpāya kṛṣṇapiṅgalalocanāya |
               avatara 2 avatāraya 2 jalpa 2 jalpaya 2 śubhāśubhaṃ kathaya 2 kathāpaya 2 mahārakṣāṃ
               kuru 2 rasasiddhiṃ dehi |
               iti mālāmantrāḥ |
               oṃ mahākālabhairavāya hṛdayāya namaḥ |
               oṃ mahābalabhairavāya śirase svāhā |
               oṃ aghorabhairavāya śikhāyai vauṣaṭ |
               oṃ vajravīrabhairavāya kavacāya hum |
               oṃ krodhabhairavāya netrāya vauṣaṭ |
               oṃ kaṅkālabhairavāya astrāya phaṭ |
               sarvatra svāhāntam |
               evamaṅganyāsāḥ |
               evamaṅgulīnyāsān kuryādādau |
               ete ṣaḍaṅge pūjane ca mūlamantrāḥ |</p>
            
            <p id="Ras_2.98">
               evaṃ nyāsākṣaraḥ kuṭaiḥ gandhapuṣpaiḥ samarcayet <br />
               pūrṇakumbhaṃ nyasenmadhye śarāvaṃ taṇḍulaiḥ saha //
                <span class="ref">Ras_2.98</span></p>
            
            
            <p id="Ras_2.99">
               tasyopari ghṛtadīpaṃ vartīṃ mantraiśca mantrayet //
                <span class="ref">Ras_2.99</span></p>
            
            
            <p id="Ras_2.100">
               samānīya kumārīṃ tu kumāraṃ vā suśobhanam <br />
               ekadvitricatuḥpañca yathālābhaṃ samānayet <br />
               gandhapuṣpairdhūpadīpaiḥ naivedyena ca pūjayet //
                <span class="ref">Ras_2.100</span></p>
            
            
            <p id="Ras_2.101">
               ekaikasyā nyasenmantraṃ hṛdayādyāśca devatāḥ //
                <span class="ref">Ras_2.101</span></p>
            
            
            <p id="Ras_2.102">
               tato nirīkṣya taddīpaṃ sarvāstatra kumārikāḥ <br />
               paśyanti devatā dīpe kumārāśca śubhāśubham <br />
               siddhiṃ vāpyathavāsiddhiṃ kathayanti kumārikāḥ //
                <span class="ref">Ras_2.102</span></p>
            
            
            <p id="Ras_2.103">
               praśnāvatāraṃ jñātveti rasakarmaṇi saṃcaret //
                <span class="ref">Ras_2.103</span></p>
            
            
            <p id="Ras_2.104">
               yaḥ purā devadeveśi rasendre bhāvitātmavān <br />
               saptajanma mṛto jāto na tyajed rasabhāvanam //
                <span class="ref">Ras_2.104</span></p>
            
            
            <p id="Ras_2.105">
               evaṃ śubhāśubhaṃ jñātvā devatānugrahānvitaḥ <br />
               maṇḍape pūrvavaddevīm arcayitvā rasāṅkuśīm //
                <span class="ref">Ras_2.105</span></p>
            
            
            <p id="Ras_2.106">
               ācāryamapi saṃpūjya dhūpasrakcandanādibhiḥ <br />
               aghoreṇa baliṃ dattvā tataḥ karma samācaret //
                <span class="ref">Ras_2.106</span></p>
            
            
            <p id="Ras_2.107">
               oṣadhyo maṇḍape prācyāṃ rasasvedo 'gnigocare <br />
               dakṣiṇasyāṃ lohamāro nairṛtyāṃ peṣaṇādikam //
                <span class="ref">Ras_2.107</span></p>
            
            
            <p id="Ras_2.108">
               drutikriyā tu vāruṇyāṃ vāyavye dhamanaṃ priye <br />
               varṇotkarṣastu kauberyām aiśānyāṃ rasavedhanam //
                <span class="ref">Ras_2.108</span></p>
            
            
            <p id="Ras_2.109">
               āsanaṃ tu gurormadhye niveśya suranāyike <br />
               niyāmanādikaṃ karma krāmaṇāntaṃ varānane <br />
               rasāṅkuśena mantreṇa kartavyaṃ sādhakena tu //
                <span class="ref">Ras_2.109</span></p>
            
            
            <p id="Ras_2.110">
               yaḥ purā devadeveśi varṇito rasabhairavaḥ <br />
               sadyojātaṃ tasya jānu vāmadevaṃ tu guhyakam //
                <span class="ref">Ras_2.110</span></p>
            
            
            <p id="Ras_2.111">
               aghoraṃ hṛdayaṃ tasya vaktraṃ tatpuruṣaṃ smṛtam <br />
               yāvad bhrūmadhyam īśānam ardhacandraṃ lalāṭakam //
                <span class="ref">Ras_2.111</span></p>
            
            
            <p id="Ras_2.112">
               bindur deveśi tasyordhve bindorūrdhve sthito nadaḥ <br />
               lalāṭaśirasormadhye śaktistatraiva saṃsthitā //
                <span class="ref">Ras_2.112</span></p>
            
            
            <p id="Ras_2.113">
               vyāpinī brahmarandhrasthā tasyordhve tūnmanā bhavet <br />
               unmanā unmanībhāvam unmanāpadamavyayam //
                <span class="ref">Ras_2.113</span></p>
            
            
            <p id="Ras_2.114">
               tasyordhve paramaṃ satyaṃ vyomasthāyi parātparam <br />
               śūnyaṃ śūnyaṃ punaḥ śūnyaṃ triśūnyaṃ ca nirāmayam //
                <span class="ref">Ras_2.114</span></p>
            
            
            <p id="Ras_2.115">
               nabhaśca gaganaṃ vyoma khamākāśaṃ ca kevalam <br />
               niṣkalaṃ nirmalaṃ nityaṃ nistaraṅgaṃ nirāmayam //
                <span class="ref">Ras_2.115</span></p>
            
            
            <p id="Ras_2.116">
               niṣprapañcaṃ nirādhāraṃ nirguṇaṃ guṇagocaram <br />
               evaṃrūpaṃ sadā dhyāyet svadehe rasabhairavam //
                <span class="ref">Ras_2.116</span></p>
            
            
            <p id="Ras_2.117">
               yadā ca niścalaṃ dhyāyet yadā ca niścalaṃ manaḥ <br />
               vahnimadhye tadā sūto badhyate niścalastathā //
                <span class="ref">Ras_2.117</span></p>
            
            
            <p id="Ras_2.118">
               yadā ca calati dhyānaṃ raso vahnau na tiṣṭhati //
                <span class="ref">Ras_2.118</span></p>
            
            
            <p id="Ras_2.119">
               maṇḍalasya bahiḥ rātrau surāmatsyāmiṣādibhiḥ <br />
               arcayed yakṣagandharvān piśācān rākṣasāṃstathā //
                <span class="ref">Ras_2.119</span></p>
            
            
            <p id="Ras_2.120">
               kriyākaraṇavighnāśca phalavighnāśca koṭiśaḥ <br />
               sambhavanti tathā tattac chāntyai ca vaṭukeśvaram <br />
               arcānugrahaṣaṭkaṃ ca sampūjyādau samācaret //
                <span class="ref">Ras_2.120</span></p>
            
            
            <p id="Ras_2.121">
               karmānte ca punarbālam aṣṭāṣṭakamanugraham <br />
               sampūjya viniyuñjyāt tat siddhadravyaṃ tu siddhidam //
                <span class="ref">Ras_2.121</span></p>
            
            
            <p id="Ras_2.122">
               siddhastu nāśayedvādaṃ taddeśaṃ tu parityajet <br />
               bhramenmādhukarīṃ bhikṣāṃ susiddhe tu mahārase //
                <span class="ref">Ras_2.122</span></p>
            
            
            <p id="Ras_2.123">
               pramādādutthito vighno rasabandhe kṛte sati <br />
               rasaśāntirvidhātavyā rasakṣobhaṃ na kārayet //
                <span class="ref">Ras_2.123</span></p>
            
            
            <p id="Ras_2.124">
               rasaṃ na darśayeddevi nārīhaste na pātayet <br />
               nāryai guhyaṃ na vaktavyaṃ dravyaṃ tābhyo hi gopayet //
                <span class="ref">Ras_2.124</span></p>
            
            
            <p id="Ras_2.125">
               paradravyair na kartavyaṃ paradārānna saṃspṛśet <br />
               parānnaṃ naiva bhuñjīta parāṃścaiva na viśvaset //
                <span class="ref">Ras_2.125</span></p>
            
            
            <p id="Ras_2.126">
               na deyaṃ duṣṭabuddhīnāṃ goṣṭhīrūpeṇa yācake //
                <span class="ref">Ras_2.126</span></p>
            
            
            <p id="Ras_2.127">
               aṣṭamyāṃ paurṇamāsyāṃ ca amāvāsyāṃ yugādiṣu <br />
               ayane viṣuve caiva caturdaśyāṃ viśeṣataḥ <br />
               rasotsavaṃ prakurvīta yathāvittānusārataḥ //
                <span class="ref">Ras_2.127</span></p>
            
            
            <p id="Ras_2.128">
               evaṃ rasotsavaṃ devi yaḥ kuryādbhaktisaṃyutaḥ <br />
               brahmahatyādipāpāni naśyanti vividhāni ca //
                <span class="ref">Ras_2.128</span></p>
            
            
            <p id="Ras_2.129">
               anena vidhinā yatra pūjāṃ kurvanti sādhakāḥ <br />
               na tatra rogadaurgatyaṃ netayaḥ prabhavanti ca //
                <span class="ref">Ras_2.129</span></p>
            
            
            <p id="Ras_2.130">
               evaṃvidhāṃ rase pūjāṃ pratiṣṭhāpya yathāvidhi <br />
               paścātkarma vidhātavyam ātmanaḥ śubhamicchatām //
                <span class="ref">Ras_2.130</span></p>
            
            
            <p id="Ras_2.131">
               anyathā kurute yastu tasya siddhirna jāyate <br />
               apāyaḥ pāpaśaṅkā ca buddhibhaṅgo hi jāyate //
                <span class="ref">Ras_2.131</span></p>
            
            
            <p id="Ras_2.132">
               avajñā rogajātaṃ ca saṃdehaśca pade pade <br />
               ālasyādgurulobhācca parasya kathanena ca <br />
               utpannamapi vijñānaṃ haranti kulakāḥ priye //
                <span class="ref">Ras_2.132</span></p>
            
            
            <p id="Ras_2.133">
               dīkṣito rasakarmāṇi mantranyāsavidācaret <br />
               tanmamācakṣva deveśi kimanyacchrotum icchasi //
                <span class="ref">Ras_2.133</span></p>
            </div>
         
         <div id="d1e4299">
            
            
            <h3>Tṛtīyaḥ paṭalaḥ [Mantranyāsāḥ]</h3>
            śrīdevyuvāca
            
            
            <p id="Ras_3.1">
               bhagavan devadeveśa lokanātha jagatpate <br />
               mantranyāsaṃ samācakṣva rasakarmopakārakam //
                <span class="ref">Ras_3.1</span></p>
            
            śrībhairava uvāca
            
            <p id="Ras_3.2">
               punaranyaṃ pravakṣyāmi mantramūrtiṃ rasāṅkuśīm <br />
               pañcamaṃ tu gṛhaṃ devi durlabhaṃ devadānavaiḥ //
                <span class="ref">Ras_3.2</span></p>
            
            
            <p id="Ras_3.3">
               catvāraḥ pradhānagṛhāḥ haṃsagṛhaṃ tu pañcamam <br />
               yatra siddhir makārādiḥ tiṣṭhate pañcame gṛhe //
                <span class="ref">Ras_3.3</span></p>
            
            
            <p id="Ras_3.4">
               liṅgāśrayaṃ yathā rūpaṃ liṅgimāyā tu liṅginī <br />
               gaganena tu sā jñeyā bhagarekhā tu pañcame //
                <span class="ref">Ras_3.4</span></p>
            
            
            <p id="Ras_3.5">
               praṇavaṃ pūrvam uccārya bījaṃ śabdamanuttaram <br />
               hrīṃkāraṃ caiva krīṃkāraṃ haṃsabuddhimanantaram //
                <span class="ref">Ras_3.5</span></p>
            
            
            <p id="Ras_3.6">
               kālapāśaṃ mahāmantraṃ gṛhṇīyāt sādhakeśvaraḥ <br />
               mahārambhe tu tanmantraṃ pratīhāraṃ rasāṅkuśīm //
                <span class="ref">Ras_3.6</span></p>
            
            
            <p id="Ras_3.7">
               lakṣamekaṃ japettasya mahāsiddhiḥ pravartate <br />
               bālavatsapurīṣaṃ tu tataḥ kenaiva grāhayet //
                <span class="ref">Ras_3.7</span></p>
            
            
            <p id="Ras_3.8">
               citāgnibhasma tenaiva grāhayet parameśvari <br />
               kṣetraṃ taduttamaṃ sthānaṃ rasendrastatra tiṣṭhati //
                <span class="ref">Ras_3.8</span></p>
            
            
            <p id="Ras_3.9">
               mārjanyā mārjayetsthānaṃ kubjikākhyā tu khecarī <br />
               dvātriṃśadakṣarā devi pañcanādeṣu saṃsthitā //
                <span class="ref">Ras_3.9</span></p>
            
            
            <p id="Ras_3.10">
               tataḥ siddhāśca catvāraḥ puruṣāṣṭādaśa smṛtāḥ <br />
               arthapañcakasaṃyuktā dhyānaṃ syāt pañcakaṃ punaḥ //
                <span class="ref">Ras_3.10</span></p>
            
            
            <p id="Ras_3.11">
               yoginīṣaṭkasaṃyuktaṃ saptaviṃśatkramānvitam <br />
               ekāśītipadairyuktaṃ pañcāvaraṇasaṃyutam //
                <span class="ref">Ras_3.11</span></p>
            
            
            <p id="Ras_3.12">
               anena kramayogena mārjanīṃ paripūjayet <br />
               anena mārjayet kṣetraṃ rasendro yatra tiṣṭhati //
                <span class="ref">Ras_3.12</span></p>
            
            
            <p id="Ras_3.13">
               upalepaṃ tu tatraiva caṇḍaghaṇṭāṃ tu kārayet <br />
               pūrve gṛhe tu sā devī caṇḍaghaṇṭā vyavasthitā //
                <span class="ref">Ras_3.13</span></p>
            
            
            <p id="Ras_3.14">
               caṇḍabhairavikā devī saṃsthitā dakṣiṇe gṛhe <br />
               gomayaṃ tena gṛhṇīyāl lepanārthaṃ varānane //
                <span class="ref">Ras_3.14</span></p>
            
            
            <p id="Ras_3.15">
               caṇḍakāpālinī devī saṃsthitā cottare gṛhe <br />
               gṛhītvā codakaṃ tena lepayedbhūmimaṇḍalam //
                <span class="ref">Ras_3.15</span></p>
            
            
            <p id="Ras_3.16">
               saptadaśākṣarāṃ kālīṃ khallapāṣāṇato nyaset <br />
               dvātriṃśadakṣaraṃ ghoraṃ mardake tu niyojayet //
                <span class="ref">Ras_3.16</span></p>
            
            
            <p id="Ras_3.17">
               gṛhṇīyāt kāñjikāṃ devi kālapāśena mantritaḥ <br />
               evaṃ sukarmasaṃyogaṃ kurute khecarīkulam //
                <span class="ref">Ras_3.17</span></p>
            
            
            <p id="Ras_3.18">
               aṣṭāśītisahasrāṇi yāḥ sthitā divyakhecarī <br />
               tāḥ sarvāḥ kiṃkarāstasya auṣadhaṃ peṣayanti tāḥ //
                <span class="ref">Ras_3.18</span></p>
            
            
            <p id="Ras_3.19ab">
               tāsāṃ sarvaṃ tu mantraikaṃ caturakṣarasaṃyutam 
                <span class="ref">Ras_3.19ab</span></p>
            
            
            <p>so 'haṃ haṃsaḥ |</p>
            
            
            <p id="Ras_3.19cd">
               sā vidyā khecarīṇāṃ tu nāmnāṃ tu kulakhecarī //
                <span class="ref">Ras_3.19cd</span></p>
            
            
            <p id="Ras_3.20">
               rājikāṃ saindhavaṃ nyasya sā vidyā kulakhecarī <br />
               mantrayet kāñjikāṃ tatra mantrarājo rasāṅkuśī //
                <span class="ref">Ras_3.20</span></p>
            
            
            <p id="Ras_3.21">
               astravidyāṃ japettatra yā jñātā pūrvabhārgave <br />
               guḍeṣṭakāṃ tu saṃmardya priye tanmarditaṃ rasam //
                <span class="ref">Ras_3.21</span></p>
            
            
            <p id="Ras_3.22">
               kā kathā mantrarājasya na vākyaṃ triśirasya ca <br />
               ṣaḍaṅgaṃ yojayet tāṃ tu tvaritaṃ dhārayet tataḥ //
                <span class="ref">Ras_3.22</span></p>
            
            
            <p id="Ras_3.23">
               ḍāmarākhyaṃ mahāmantraṃ dhamanīṣu niyojayet <br />
               cintāmaṇimahāvidyāṃ kavaceṣu niyojayet //
                <span class="ref">Ras_3.23</span></p>
            
            
            <p id="Ras_3.24">
               caṇḍikāyā mahāmantraṃ taṃ tu pātre niyojayet <br />
               navavidyāṃ varārohe vinyasettuṣagomaye //
                <span class="ref">Ras_3.24</span></p>
            
            
            <p id="Ras_3.25">
               tripurābhairavīṃ devīṃ rājikākāñjike nyaset <br />
               guḍasya kālarātris tu nyastavyā vīravandite //
                <span class="ref">Ras_3.25</span></p>
            
            
            <p id="Ras_3.26">
               trikūṭākṣaṃ trinetraṃ tu analasya tu vinyaset <br />
               udake vinyaseddevi caturaśīticaṇḍikāḥ //
                <span class="ref">Ras_3.26</span></p>
            
            
            <p id="Ras_3.27">
               kṣetrapālamaghorāstraṃ nyastavyaṃ koṣṭhake priye <br />
               mahāpāśupatāstraṃ tu mūṣāyāṃ ca niyojayet //
                <span class="ref">Ras_3.27</span></p>
            
            
            <p id="Ras_3.28">
               etanmantragaṇaṃ devi rasasthāne niyojayet <br />
               tadā tu sidhyate tasya sādhakasya phalaṃ priye //
                <span class="ref">Ras_3.28</span></p>
            
            
            <p id="Ras_3.29">
               rasāṅkuśaṃ mahāmantraṃ japettu hṛdayāntare <br />
               anye ye yoginīmantrāḥ sarvānnārīśca jāpayet //
                <span class="ref">Ras_3.29</span></p>
            
            
            <p id="Ras_3.30">
               aprakāśaṃ tu tenaiva mantrarājaṃ rasāṅkuśam <br />
               aprakāśaṃ ca nārīṇāṃ rakṣayetpraṇavaṃ tathā <br />
               mahāsamayavibhraṃśaṃ nārīṇāṃ hṛdayaṃ yathā //
                <span class="ref">Ras_3.30</span></p>
            
            
            <p id="Ras_3.31">
               kubjikādyāstu ye mantrā mayā te saṃprakāśitāḥ <br />
               trailokyaṃ kṣobhitāste tu na manyante mama priye //
                <span class="ref">Ras_3.31</span></p>
            
            
            <p id="Ras_3.32">
               rasāṅkuśena jñānena trailokyaṃ vaśyatāṃ vrajet //
                <span class="ref">Ras_3.32</span></p>
            
            
            <p id="Ras_3.33">
               mantranyāsamiti jñātvā yantramūṣāgnimānavit <br />
               kurvāṇo rasakarmāṇi siddhiṃ prāpnoti sādhakaḥ //
                <span class="ref">Ras_3.33</span></p>
            </div>
         
         <div id="d1e4946">
            
            
            <h3>Caturthaḥ paṭalaḥ [Yantramūṣāgnivarṇanaḥ]</h3>
            śrīdevyuvāca
            
            
            <p id="Ras_4.1">
               yantramūṣāgnimānāni na jñātvā mantravedyapi <br />
               kiṃ karoti mahādeva tāni me vaktumarhasi //
                <span class="ref">Ras_4.1</span></p>
            
            śrībhairava uvāca
            
            <p id="Ras_4.2">
               rasoparasalohāni vasanaṃ kāñjikam viḍam <br />
               dhamanīlohayantrāṇi khallapāṣāṇamardakam //
                <span class="ref">Ras_4.2</span></p>
            
            
            <p id="Ras_4.3">
               koṣṭhikā vakranālaṃ ca gomayaṃ sāramindhanam <br />
               mṛnmayāni ca yantrāṇi musalolūkhalāni ca //
                <span class="ref">Ras_4.3</span></p>
            
            
            <p id="Ras_4.4">
               saṇḍasīpaṭṭasaṃdaṃśaṃ mṛtpātrāyaḥkaṭorakam <br />
               pratimānāni ca tulāchedanāni kaṣopalam //
                <span class="ref">Ras_4.4</span></p>
            
            
            <p id="Ras_4.5">
               vaṃśanāḍīlohanāḍīm ūṣāṅgārāṃs tathauṣadhīḥ <br />
               snehāmlalavaṇakṣāraviṣāṇyupaviṣāṇi ca //
                <span class="ref">Ras_4.5</span></p>
            
            
            <p id="Ras_4.6">
               evaṃ saṃgūhya sambhāraṃ karmayogaṃ samācaret //
                <span class="ref">Ras_4.6</span></p>
            
            
            <p id="Ras_4.7">
               dravadravyeṇa bhāṇḍasya pūritārdhodarasya ca <br />
               mukhe tiryakkṛte bhāṇḍe rasaṃ sūtreṇa lambitam <br />
               taṃ svedayet talagataṃ dolāyantramiti smṛtam //
                <span class="ref">Ras_4.7</span></p>
            
            
            <p id="Ras_4.8">
               lohamūṣādvayaṃ kṛtvā dvādaśāṅgulamānataḥ <br />
               īṣac chidrānvitām ekāṃ tatra gandhakasaṃyutām //
                <span class="ref">Ras_4.8</span></p>
            
            
            <p id="Ras_4.9">
               mūṣāyāṃ rasayuktāyām anyasyāṃ tāṃ praveśayet <br />
               toyaṃ syāt sūtakasyādhaḥ ūrdhvādho vahnidīpanam //
                <span class="ref">Ras_4.9</span></p>
            
            
            <p id="Ras_4.10">
               rasonakarasaṃ bhadre yatnato vastragālitam <br />
               dāpayetpracuraṃ yatnāt āplāvya rasagandhakau //
                <span class="ref">Ras_4.10</span></p>
            
            
            <p id="Ras_4.11">
               sthālikāyāṃ nidhāyordhvaṃ sthālīm anyāṃ dṛḍhāṃ kuru <br />
               saṃdhiṃ vilepayedyatnāt mṛdā vastreṇa caiva hi //
                <span class="ref">Ras_4.11</span></p>
            
            
            <p id="Ras_4.12">
               sthālyantare kapotākhyaṃ puṭaṃ karṣāgninā sadā <br />
               yantrasyādhaḥ karīṣāgniṃ dadyāttīvrāgnimeva vā //
                <span class="ref">Ras_4.12</span></p>
            
            
            <p id="Ras_4.13">
               evaṃ tu tridinaṃ kuryāt tato yantraṃ vimocayet <br />
               taptodake taptacullyāṃ na kuryācchītale kriyām //
                <span class="ref">Ras_4.13</span></p>
            
            
            <p id="Ras_4.14">
               na tatra kṣīyate sūto na ca gacchati kutracit <br />
               anena kramayogena kuryādgandhakajāraṇam //
                <span class="ref">Ras_4.14</span></p>
            
            
            <p id="Ras_4.15">
               ūrdhvaṃ vahniradhaścāpo madhye tu rasasaṃgrahaḥ <br />
               mūṣāyantramidaṃ devi jārayedgaganādikam //
                <span class="ref">Ras_4.15</span></p>
            
            
            <p id="Ras_4.16">
               garbhayantraṃ pravakṣyāmi piṣṭikābhasmakāraṇam <br />
               caturaṅguladīrghāṃ tu mūṣikāṃ mṛnmayīṃ dṛḍhām //
                <span class="ref">Ras_4.16</span></p>
            
            
            <p id="Ras_4.17">
               tryaṅgulāṃ madhyavistāre vartulaṃ kārayenmukham <br />
               lohasya viṃśatirbhāgā eko bhāgastu gugguloḥ //
                <span class="ref">Ras_4.17</span></p>
            
            
            <p id="Ras_4.18">
               suślakṣṇaṃ peṣayitvā tu toyaṃ dadyāt punaḥ punaḥ <br />
               mūṣālepaṃ tataḥ kuryāt tale piṣṭīṃ ca nikṣipet //
                <span class="ref">Ras_4.18</span></p>
            
            
            <p id="Ras_4.19">
               tuṣakarṣāgninā bhūmau mṛdusvedaṃ tu kārayet <br />
               ahorātraṃ trirātraṃ vā rasendro bhasmatāṃ vrajet //
                <span class="ref">Ras_4.19</span></p>
            
            
            <p id="Ras_4.20">
               jāraṇe māraṇe caiva rasarājasya rañjane <br />
               yantramekaṃ paraṃ marma yatrauṣadhyo mahābalam //
                <span class="ref">Ras_4.20</span></p>
            
            
            <p id="Ras_4.21">
               auṣadhīrahitaścāyaṃ haṭhādyantreṇa badhyate <br />
               sarvatra sūtako yāti muktvā bhūdharalakṣaṇam //
                <span class="ref">Ras_4.21</span></p>
            
            
            <p id="Ras_4.22">
               devatābhiḥ samākṛṣṭo loṣṭastho 'pi hi gacchati <br />
               tasmādyantrabalaṃ caikaṃ na vilaṅghyaṃ vijānatā //
                <span class="ref">Ras_4.22</span></p>
            
            
            <p id="Ras_4.23">
               mantrauṣadhisamāyogāt susiddhaṃ kurute hy ayam <br />
               mantro 'ghoro 'tra japtavyo japānte pūjayedrasam //
                <span class="ref">Ras_4.23</span></p>
            
            
            <p id="Ras_4.24">
               ekānte tu kriyā kāryā dṛṣṭānyairviphalā bhavet //
                <span class="ref">Ras_4.24</span></p>
            
            
            <p id="Ras_4.25">
               gandhakasya kṣayo nāsti na rasasya kṣayo bhavet <br />
               kṣayo yantrasya vijñeyaḥ yantre vikriyate kriyā <br />
               alābhe kāntalohasya yantraṃ lohena kārayet //
                <span class="ref">Ras_4.25</span></p>
            
            
            <p id="Ras_4.26">
               vahnilakṣyam avijñāya rasasyārdhakṣayo bhavet <br />
               yantrakṣayavidhijñasya caturthāṃśakṣayo bhavet //
                <span class="ref">Ras_4.26</span></p>
            
            
            <p id="Ras_4.27">
               dvimāsena dvitīyāṃśaṃ tṛtīyāṃśaṃ tribhirbhavet <br />
               mahāgniṃ sahate hy eṣa sārito yatra tiṣṭhati //
                <span class="ref">Ras_4.27</span></p>
            
            
            <p id="Ras_4.28">
               kharparaṃ sikatāpūrṇaṃ kṛtvā tasyopari nyaset <br />
               aparaṃ kharparaṃ tatra śanairmṛdvagninā pacet //
                <span class="ref">Ras_4.28</span></p>
            
            
            <p id="Ras_4.29">
               pañcakṣāraistathā mūtrair lavaṇaiśca viḍaṃ tataḥ <br />
               haṃsapākaḥ sa vijñāto yantratantrārthakovidaiḥ //
                <span class="ref">Ras_4.29</span></p>
            
            
            <p id="Ras_4.30">
               kṛṣṇā raktā ca pītā ca śuklavarṇā ca mṛttikā <br />
               ādyā śreṣṭhā kaniṣṭhāntyā madhyamā madhyamā matā //
                <span class="ref">Ras_4.30</span></p>
            
            
            <p id="Ras_4.31">
               dagdhadhānyatuṣopetā mṛttikā koṣṭhikāvidhau <br />
               vakranālakṛtā vāpi śasyate surasundari //
                <span class="ref">Ras_4.31</span></p>
            
            
            <p id="Ras_4.32">
               gārā dagdhā tuṣā dagdhā dagdhā valmīkamṛttikā <br />
               ajāśvānāṃ malaṃ dagdhaṃ yāvattat kṛṣṇatāṃ gatam //
                <span class="ref">Ras_4.32</span></p>
            
            
            <p id="Ras_4.33">
               vāsakasya ca pattrāṇi valmīkasya mṛdā saha <br />
               peṣayedvahnitoyena yāvattat ślakṣṇatāṃ gatam //
                <span class="ref">Ras_4.33</span></p>
            
            
            <p id="Ras_4.34">
               mardayettena badhnīyāt vakranālaṃ ca koṣṭhikām //
                <span class="ref">Ras_4.34</span></p>
            
            
            <p id="Ras_4.35">
               gārā dagdhā tuṣā dagdhā dagdhā valmīkamṛttikā <br />
               cīramaṅgārakaḥ kiṭṭaṃ vajreṇāpi na bhidyate //
                <span class="ref">Ras_4.35</span></p>
            
            
            <p id="Ras_4.36">
               dagdhāṅgārasya ṣaḍbhāgā bhāgaikā kṛṣṇamṛttikā <br />
               cīramaṅgārakaḥ kiṭṭaṃ vajramūṣā prakīrtitā //
                <span class="ref">Ras_4.36</span></p>
            
            
            <p id="Ras_4.37">
               tuṣaṃ vastrasamaṃ dagdhāṃ mṛttikā caturaṃśikā <br />
               kupīpāṣāṇasaṃyuktā varamūṣā prakīrtitā //
                <span class="ref">Ras_4.37</span></p>
            
            
            <p id="Ras_4.38">
               prakāśā cāndhamūṣā ca mūṣā tu dvividhā smṛtā //
                <span class="ref">Ras_4.38</span></p>
            
            
            <p id="Ras_4.39">
               prakāśamūṣā deveśi śarāvākārasaṃyutā <br />
               dravyanirvāhaṇe sā ca vādikaiḥ supraśasyate //
                <span class="ref">Ras_4.39</span></p>
            
            
            <p id="Ras_4.40">
               andhamūṣā tu kartavyā gostanākārasaṃnibhā <br />
               pidhānakasamāyuktā kiṃcid unnatamastakā //
                <span class="ref">Ras_4.40</span></p>
            
            
            <p id="Ras_4.41">
               pattralepe tathā raṅge dvaṃdvamelāpake tathā <br />
               saiva chidrānvitā mandā gambhīrā sāraṇocitā //
                <span class="ref">Ras_4.41</span></p>
            
            
            <p id="Ras_4.42">
               tilabhasma dvir aṃśaṃ tu iṣṭakāṃśasamanvitam <br />
               bhasmamūṣā tu vijñeyā tārāsaṃśodhane hitā //
                <span class="ref">Ras_4.42</span></p>
            
            
            <p id="Ras_4.43">
               mokṣakṣārasya bhāgau dvau iṣṭakāṃśasamanvitau <br />
               mṛdbhāgās tāraśuddhyartham uttamā varavarṇini //
                <span class="ref">Ras_4.43</span></p>
            
            
            <p id="Ras_4.44">
               raktavargeṇa sammiśrā raktavargapariplutā <br />
               raktavargakṛtālepā sarvaśuddhiṣu śobhanā //
                <span class="ref">Ras_4.44</span></p>
            
            
            <p id="Ras_4.45">
               śuklavargeṇa sammiśrā śuklavargapariplutā <br />
               śuklavargakṛtālepā śuklaśuddhiṣu śobhanā //
                <span class="ref">Ras_4.45</span></p>
            
            
            <p id="Ras_4.46">
               viḍavargeṇa sammiśrā dhṛtimicchati jāraṇe <br />
               nirvāhaṇaṃ prakurvīta raktavargapraliptayā //
                <span class="ref">Ras_4.46</span></p>
            
            
            <p id="Ras_4.47">
               viṣaṭaṅkaṇaguñjābhiḥ mūṣālepaṃ tu kārayet <br />
               prakāśāyāṃ prakurvīta yadi vāṅgāralepanam //
                <span class="ref">Ras_4.47</span></p>
            
            
            <p id="Ras_4.48">
               tasyāṃ vinyasya mūṣāyāṃ dravyamāvartayedbudhaḥ <br />
               lepo varṇapuṭaṃ devi raktamṛtsindhubhūkhagaiḥ //
                <span class="ref">Ras_4.48</span></p>
            
            
            <p id="Ras_4.49">
               āvartamāne kanake pītā tāre sitā prabhā <br />
               śulve nīlanibhā tīkṣṇe kṛṣṇavarṇā sureśvari //
                <span class="ref">Ras_4.49</span></p>
            
            
            <p id="Ras_4.50">
               vaṅge jvālā kapotābhā nāge malinadhūmakā <br />
               śaile tu dhūsarā devi āyase kapilaprabhā //
                <span class="ref">Ras_4.50</span></p>
            
            
            <p id="Ras_4.51">
               ayaskānte dhūmravarṇā sasyake lohitā bhavet <br />
               vajre nānāvidhā jvālā khasattve pāṇḍuraprabhā //
                <span class="ref">Ras_4.51</span></p>
            
            
            <p id="Ras_4.52">
               na visphuliṅgo na ca budbudaśca yadā na rekhāpaṭalaṃ na śabdaḥ <br />
               mūṣāgataṃ ratnasamaṃ sthiraṃ ca tadā viśuddhaṃ pravadanti loham //
                <span class="ref">Ras_4.52</span></p>
            
            
            <p id="Ras_4.53">
               pratīvāpaḥ purā yojyo niṣekastadanantaram <br />
               chādanaṃ tu pratīvāpaḥ niṣekaṃ majjanaṃ viduḥ <br />
               abhiṣekaṃ tadicchanti snapanaṃ kriyate tu yat //
                <span class="ref">Ras_4.53</span></p>
            
            
            <p id="Ras_4.54">
               vāpo niṣekaḥ snapanaṃ drute nirmalatāṃ gate <br />
               uṣṇenaiva hi vāñchanti śītalaṃ na ca vāñchati //
                <span class="ref">Ras_4.54</span></p>
            
            
            <p id="Ras_4.55">
               śukladīptiḥ saśabdaśca yadā vaiśvānaro bhavet <br />
               lohāvartaḥ sa vijñeyaḥ sattvaṃ patati nirmalam //
                <span class="ref">Ras_4.55</span></p>
            
            
            <p id="Ras_4.56">
               ṣoḍaśāṅgulavistīrṇaṃ hastamātrāyataṃ śubham <br />
               dhātusattvanipātārthaṃ koṣṭhakaṃ varavarṇini //
                <span class="ref">Ras_4.56</span></p>
            
            
            <p id="Ras_4.57">
               vaṃśakhādiramādhūkabadarīdārusambhavaḥ <br />
               paripūrṇaṃ dṛḍhāṅgāraiḥ dhamedvātena koṣṭhakam <br />
               bhastrayā jvālamārgeṇa jvālayecca hutāśanam //
                <span class="ref">Ras_4.57</span></p>
            
            
            <p id="Ras_4.58">
               pravitatamukhabhāgaṃ saṃvṛtāntaḥpradeśaṃ sthalaracitacirāntarjālakaṃ koṣṭhakaṃ syāt <br />
               bakagalasamamānaṃ vaṅkanālaṃ vidheyaṃ śuṣiranalinikā syānmṛnmayī dīrghavṛttā //
                <span class="ref">Ras_4.58</span></p>
            
            
            <p id="Ras_4.59">
               mṛnmaye lohapātre vā ayaskāntamaye 'thavā <br />
               pāṣāṇe sphaṭike vātha muktāśailamaye 'thavā //
                <span class="ref">Ras_4.59</span></p>
            
            
            <p id="Ras_4.60">
               sudṛḍho mardakaḥ kāryaḥ caturaṅgulakocchrayaḥ <br />
               sa ca lohamayaḥ śailo hy ayaskāntamayo 'thavā //
                <span class="ref">Ras_4.60</span></p>
            
            
            <p id="Ras_4.61">
               aghorāstrābhidhānena mahāpāśupatena vā <br />
               mantreṇa racayecchuddhiṃ bhūmiṃ tenaiva śodhayet //
                <span class="ref">Ras_4.61</span></p>
            
            
            <p id="Ras_4.62">
               indhanāni ca sarvāṇi dravyāṇi ca viśeṣataḥ <br />
               dāhakaṃ jvālayettena khallaṃ tenaiva śodhayet //
                <span class="ref">Ras_4.62</span></p>
            
            
            <p id="Ras_4.63">
               rasaṃ viśodhayettena vinyaset divase śubhe <br />
               khallopari nyasitvā ca śivamūrtimanusmaret //
                <span class="ref">Ras_4.63</span></p>
            
            
            <p id="Ras_4.64">
               devatānugrahaṃ prāpya yantramūṣāgnimānavit <br />
               deveśi rasasiddhyarthaṃ jānīyāt oṣadhīrapi //
                <span class="ref">Ras_4.64</span></p>
            
            
            <p id="Ras_4.65">
               yantramūṣāgnimānāni varṇitāni sureśvari <br />
               tanmamācakṣva deveśi kimanyacchrotumicchasi //
                <span class="ref">Ras_4.65</span></p>
            </div>
         
         <div id="d1e6198">
            
            
            <h3>Pañcamaḥ paṭalaḥ [Oṣadhinirṇaya]</h3>
            śrīdevyuvāca
            
            
            <p id="Ras_5.1">
               niyāmanādikaṃ karma krāmaṇāntaṃ sureśvara <br />
               yayā sampadyate hy eṣām oṣadhīṃ vaktumarhasi //
                <span class="ref">Ras_5.1</span></p>
            
            śrībhairava uvāca
            
            <p id="Ras_5.2">
               sarpākṣo vahnikarkoṭī kañcukī jalabindujā <br />
               śatāvarī bhṛṅgarājaḥ śarapuṅkhā punarnavā //
                <span class="ref">Ras_5.2</span></p>
            
            
            <p id="Ras_5.3">
               maṇḍūkaparṇī matsyākṣī brahmadaṇḍī śikhaṇḍinī <br />
               anantā kākajaṅghā ca kākamācī kapotikā //
                <span class="ref">Ras_5.3</span></p>
            
            
            <p id="Ras_5.4">
               viṣṇukrāntā sahacarā sahādevī mahābalā <br />
               balā nāgabalā kṛṣṇā cakramardaḥ kuruṅgiṇī //
                <span class="ref">Ras_5.4</span></p>
            
            
            <p id="Ras_5.5">
               pāṭhā cāmalakī nīlī jvālinī padmacāriṇī <br />
               phaṇitrijihvā gojihvā kokilākṣo ghanadhvaniḥ //
                <span class="ref">Ras_5.5</span></p>
            
            
            <p id="Ras_5.6">
               ākhuparṇī triparṇī ca dviparṇī caikaparṇikā <br />
               tittiḍī kṣīriṇī rāsnā meṣaśṛṅgī ca kukkuṭī //
                <span class="ref">Ras_5.6</span></p>
            
            
            <p id="Ras_5.7">
               kṛṣṇaparṇī ca tulasī śvetā ca girikarṇikā <br />
               etā niyāmakauṣadhyaḥ puṣpamūladalānvitāḥ <br />
               dolāsvedaḥ prakartavyo mūlenānena suvrate //
                <span class="ref">Ras_5.7</span></p>
            
            
            <p id="Ras_5.8">
               caṇḍālī rākṣasī vyāghrī khaḍgārī gajakarṇikā <br />
               śaṅkhapuṣpyagnidhamanī lāṅgalī bālamocakā //
                <span class="ref">Ras_5.8</span></p>
            
            
            <p id="Ras_5.9">
               raktasnuhī raktaśṛṅgī raktikā nīlacitrakaḥ <br />
               śṛgālajihvā bṛhatī vajrā cakrī ca rājikā //
                <span class="ref">Ras_5.9</span></p>
            
            
            <p id="Ras_5.10">
               ekavīrā narakasā rudantī brahmacāriṇī <br />
               uccaṭā māninīkandā kumārī raktacitrakaḥ //
                <span class="ref">Ras_5.10</span></p>
            
            
            <p id="Ras_5.11">
               lakṣmīḥ śākhoṭakaścaiva kañcukī meṣaśṛṅgikā <br />
               himāvatī somalatā modā vyāghranakhī śamī //
                <span class="ref">Ras_5.11</span></p>
            
            
            <p id="Ras_5.12">
               kāñcanī vanarājī ca kākamācī ca keśinī <br />
               ajamārī koṭarākṣī hanūmatyaṅganāyikā //
                <span class="ref">Ras_5.12</span></p>
            
            
            <p id="Ras_5.13">
               narajīvā hemapuṣpī kākamuṇḍī ca kālikā <br />
               toyavallī gajārī ca haṃsāṅghrī kuhukaṃvikā <br />
               tāmbūlī sūryabhaktā ca rasanirjīvakārikāḥ //
                <span class="ref">Ras_5.13</span></p>
            
            
            <p id="Ras_5.14">
               kaṭutumbī ca gosandhī devadālīndravāruṇī <br />
               vākucī brahmabījāni kārpāsaṃ kṛṣṇajīrakam //
                <span class="ref">Ras_5.14</span></p>
            
            
            <p id="Ras_5.15">
               kaṅgunī kṛṣṇakanakaṃ śvetārkaṃ ca pipīlijam <br />
               dantinī yavaciñcā ca karkoṭī kāravallikā //
                <span class="ref">Ras_5.15</span></p>
            
            
            <p id="Ras_5.16">
               gojihvā kākajaṅghā ca mahākālī ca śambarī <br />
               śvetaguñjā sitāṅkolaḥ paṭolī bilvameva ca <br />
               ekaikamoṣadhībījaṃ mārayedrasabhairavam //
                <span class="ref">Ras_5.16</span></p>
            
            
            <p id="Ras_5.17">
               raktasnuhī somalatā rudantī raktacitrakaḥ <br />
               śākhoṭakī dagdharuhā modinī vṛddhadārukaḥ //
                <span class="ref">Ras_5.17</span></p>
            
            
            <p id="Ras_5.18">
               triśūlī kṛṣṇamārjārī cakrikā kṣīrakukkuṭī <br />
               devadālī śaṅkhapuṣpī kākamācī hanūmatī //
                <span class="ref">Ras_5.18</span></p>
            
            
            <p id="Ras_5.19">
               nīlajyotis tṛṇajyotir utkaṭā hemavallarī <br />
               tridaṇḍī brahmadaṇḍī ca cakrāṅkī sthalapadminī //
                <span class="ref">Ras_5.19</span></p>
            
            
            <p id="Ras_5.20">
               nāgajihvā nāgakarṇī vīrā vartulaparṇikā <br />
               arkapattrī vaṃśapattrī tāmraparṇī tatheśvarī <br />
               indurī devadeveśi rasabandhakarāḥ priye //
                <span class="ref">Ras_5.20</span></p>
            
            
            <p id="Ras_5.21">
               tīvragandharasasparśair dravyaiḥ sthāvarajaṅgamaiḥ <br />
               mriyate badhyate caiva rasaḥ svedanamardanāt //
                <span class="ref">Ras_5.21</span></p>
            
            
            <p id="Ras_5.22">
               sūryāvartaśca kadalī vandhyā kośātakī tathā <br />
               vajrakandodakakaṇā kākamācī ca śigrukaḥ //
                <span class="ref">Ras_5.22</span></p>
            
            
            <p id="Ras_5.23">
               devadālī ca deveśi drāvikāḥ parikīrtitāḥ <br />
               doṣān haranti yogina dhātūnāṃ pāradasya ca //
                <span class="ref">Ras_5.23</span></p>
            
            
            <p id="Ras_5.24">
               kākamācī ghanaravaḥ kāsamardaḥ kṛtāñjaliḥ <br />
               varāhakarṇī saṭirī haṃsadāvī śatāvarī //
                <span class="ref">Ras_5.24</span></p>
            
            
            <p id="Ras_5.25">
               tāmbūlī nāginī brahmī haṃsapādī ca lakṣaṇā <br />
               arjunī kṣīranālī ca kāravello 'rkapattrikā <br />
               vyāghrī cavī kuravakaḥ krāmikāḥ suravandite //
                <span class="ref">Ras_5.25</span></p>
            
            
            <p id="Ras_5.26">
               brahmadaṇḍaḥ sudaṇḍaśca lohadaṇḍastṛtīyakaḥ <br />
               ete rasāyane yogyā brahmaviṣṇumaheśvarāḥ //
                <span class="ref">Ras_5.26</span></p>
            
            
            <p id="Ras_5.27">
               bhūpāṭalī ca kaumārī siṃhavallī ca śūkarī <br />
               hemaparṇī paṭolī ca nāgavallī ca bhṛṅgarāṭ <br />
               ityaṣṭa mūlikāḥ proktāḥ pañcaratnaṃ śṛṇu priye //
                <span class="ref">Ras_5.27</span></p>
            
            
            <p id="Ras_5.28">
               mantrasiddhāsanā devī tathā kaṅkālakhecarī <br />
               indirā ca kṣamāpālī pañcamī tu niśācarī <br />
               pañcaratnamidaṃ devi rasaśodhanajāraṇe //
                <span class="ref">Ras_5.28</span></p>
            
            
            <p id="Ras_5.29">
               rasasya bandhane śastam ekaikaṃ suravandite <br />
               rasāṅkuśena gṛhṇīyāt pañcaratnāni suvrate <br />
               dadāti khecarīṃ siddhiṃ rasabhairavasaṃgame //
                <span class="ref">Ras_5.29</span></p>
            
            
            <p id="Ras_5.30">
               trikṣāraṃ ṭaṅkaṇakṣāro yavakṣāraśca sarjikā <br />
               tilāpāmārgakadalī palāśaśigrumocikāḥ <br />
               mūlakārdrakaciñcāśca vṛkṣakṣārāḥ prakīrtitāḥ //
                <span class="ref">Ras_5.30</span></p>
            
            
            <p id="Ras_5.31">
               amlavetasajambīraluṅgāmlacaṇakāmlakam <br />
               nāraṅgaṃ tintiṇīkaṃ ca cāṅgeryamlagaṇottamāḥ //
                <span class="ref">Ras_5.31</span></p>
            
            
            <p id="Ras_5.32">
               sāmudraṃ saindhavaṃ caiva cūlikālavaṇaṃ tathā <br />
               sauvarcalaṃ ca kācaṃ ca lavaṇāḥ pañca kīrtitāḥ //
                <span class="ref">Ras_5.32</span></p>
            
            
            <p id="Ras_5.33">
               saktukaṃ kālakūṭaṃ ca sitamustā tathaiva ca <br />
               śṛṅgī kṛṣṇaviṣaṃ caiva pañcaite tu mahāviṣāḥ //
                <span class="ref">Ras_5.33</span></p>
            
            
            <p id="Ras_5.34">
               snuhyarkonmattakaṃ caiva karavīraṃ ca lāṅgalī <br />
               pañcaivopaviṣā mukhyāḥ tailāni hy uttamāni vai <br />
               kusumbhakaṅguṇīnaktātilasarṣapajāni tu //
                <span class="ref">Ras_5.34</span></p>
            
            
            <p id="Ras_5.35">
               hastyaśvachāganārīṇāṃ mūtraṃ gavyaṃ ca pañcamam //
                <span class="ref">Ras_5.35</span></p>
            
            
            <p id="Ras_5.36">
               pittaṃ pañcavidhaṃ matsyagavāśvanarabarhijam //
                <span class="ref">Ras_5.36</span></p>
            
            
            <p id="Ras_5.37">
               vasā pañcavidhā matsyameṣāhinarabarhijā //
                <span class="ref">Ras_5.37</span></p>
            
            
            <p id="Ras_5.38">
               kapotacāṣagṛdhrāṇāṃ śikhikukkuṭayośca viṭ //
                <span class="ref">Ras_5.38</span></p>
            
            
            <p id="Ras_5.39">
               mañjiṣṭhā kuṅkumaṃ lākṣā khadiraścāsanaṃ tathā <br />
               raktavargastu deveśi pītavargamataḥ śṛṇu <br />
               kusumbhaṃ kiṃśukaṃ rātrī pataṃgo madayantikā //
                <span class="ref">Ras_5.39</span></p>
            
            
            <p id="Ras_5.40">
               śuklavargaḥ sudhākūrmaśaṅkhaśuktivarāṭikāḥ //
                <span class="ref">Ras_5.40</span></p>
            
            
            <p id="Ras_5.41">
               guñjāṭaṅkaṇamadhvājyaguḍā drāvaṇapañcakam //
                <span class="ref">Ras_5.41</span></p>
            
            
            <p id="Ras_5.42">
               kācaṭaṅkaṇasauvīraṃ śodhanatritayaṃ priye //
                <span class="ref">Ras_5.42</span></p>
            
            
            <p id="Ras_5.43">
               sarve malaharāḥ kṣārāḥ sarve cāmlāḥ prabodhakāḥ <br />
               viṣāṇi ca tamoghnāni snehā mārdavakārakāḥ //
                <span class="ref">Ras_5.43</span></p>
            
            
            <p id="Ras_5.44">
               ityoṣadhigaṇāḥ proktāḥ siddhidā rasasaṃgame <br />
               kriyāṃ kurvanti tadyogāt śaktayaśca mahārasāḥ //
                <span class="ref">Ras_5.44</span></p>
            
            
            <p id="Ras_5.45">
               tanmamācakṣva deveśi kimanyacchrotumicchasi //
                <span class="ref">Ras_5.45</span></p>
            </div>
         
         <div id="d1e7089">
            
            
            <h3>Ṣaṣṭhaḥ paṭalaḥ [Abhrakādilakṣaṇasaṃskāranirṇaya]</h3>
            śrīdevyuvāca
            
            
            <p id="Ras_6.1">
               devadeva mahādeva śaktīnāṃ lakṣaṇaṃ katham <br />
               rasakarmaṇi yogyatve saṃskāras tasya kathyatām //
                <span class="ref">Ras_6.1</span></p>
            
            śrībhairava uvāca
            
            <p id="Ras_6.2">
               kadācidgirijā devī haraṃ dṛṣṭvā manoharam <br />
               mumoca yattadā vīryaṃ tajjātaṃ śubhamabhrakam <br />
               pītaṃ kṛṣṇaṃ tathā śuklaṃ raktaṃ bhūmeśca saṃgamāt //
                <span class="ref">Ras_6.2</span></p>
            
            
            <p id="Ras_6.3">
               abhrakaṃ kāntapāṣāṇaṃ vajraṃ vaikrāntakaṃ śṛṇu //
                <span class="ref">Ras_6.3</span></p>
            
            
            <p id="Ras_6.4">
               pinākaṃ darduraṃ nāgaṃ vajraṃ cābhraṃ caturvidham <br />
               pināke 'gniṃ praviṣṭe tu śabdaś ciṭiciṭir bhavet //
                <span class="ref">Ras_6.4</span></p>
            
            
            <p id="Ras_6.5">
               dardure 'gniṃ praviṣṭe tu śabdaḥ kukkuṭavadbhavet <br />
               agniṃ praviṣṭaṃ nāgaṃ tu phūtkāraṃ devi muñcati //
                <span class="ref">Ras_6.5</span></p>
            
            
            <p id="Ras_6.6">
               agniṃ praviṣṭaṃ vajraṃ tu vajravattiṣṭhati priye //
                <span class="ref">Ras_6.6</span></p>
            
            
            <p id="Ras_6.7">
               kuṣṭhapradaṃ pinākābhraṃ darduraṃ maraṇapradam <br />
               nāgaṃ dehagataṃ nityaṃ vyādhiṃ kuryād bhagaṃdaram //
                <span class="ref">Ras_6.7</span></p>
            
            
            <p id="Ras_6.8">
               rase rasāyane caiva yojyaṃ vajrābhrakaṃ priye <br />
               anekavarṇabhedena taccaturvidhamabhrakam //
                <span class="ref">Ras_6.8</span></p>
            
            
            <p id="Ras_6.9">
               raktaṃ pītaṃ ca hemārthe kṛṣṇaṃ hemaśarīrayoḥ <br />
               tārakarmaṇi śuklaṃ ca kācakiṭṭaṃ sadā tyajet //
                <span class="ref">Ras_6.9</span></p>
            
            
            <p id="Ras_6.10">
               ekapattraṃ kṛtaṃ pūrvam abhrakaṃ suranāyike <br />
               agastyapuṣpatoyena kumudānāṃ rasena ca //
                <span class="ref">Ras_6.10</span></p>
            
            
            <p id="Ras_6.11">
               kapitindukajambīrameghanādapunarnavaiḥ <br />
               yavaciñcāranālāmlakaravīrāruṇotpalaiḥ //
                <span class="ref">Ras_6.11</span></p>
            
            
            <p id="Ras_6.12">
               vanasūraṇabhūdhātrībhiṇḍīmūlāmlavetasaiḥ <br />
               meṣaśṛṅgīśaśavasāśṛṅgatailaśamīrasaiḥ //
                <span class="ref">Ras_6.12</span></p>
            
            
            <p id="Ras_6.13">
               vajravallīkṣīrakandamaricaiḥ sumukhena ca <br />
               tridinaṃ svedayed devi jāyate doṣavarjitam //
                <span class="ref">Ras_6.13</span></p>
            
            
            <p id="Ras_6.14">
               dhānyābhrakaṃ purā kṛtvā suślakṣṇaṃ navanītavat <br />
               triṃśatpalaṃ vyomarajaḥ kṣudramatsyapaladvayam //
                <span class="ref">Ras_6.14</span></p>
            
            
            <p id="Ras_6.15">
               tilacūrṇapalaṃ guñjātripalaṃ pādaṭaṅkaṇam <br />
               godhūmabaddhā tatpiṇḍī pañcagavyena bhāvitā //
                <span class="ref">Ras_6.15</span></p>
            
            
            <p id="Ras_6.16">
               dhamanāt koṣṭhikāyantre bhastrābhyāṃ tīvravahninā <br />
               patatyabhrakasattvaṃ tu sattvāni nikhilāni ca //
                <span class="ref">Ras_6.16</span></p>
            
            
            <p id="Ras_6.17">
               svedanauṣadhiniryāsalolitaṃ puṭitaṃ muhuḥ <br />
               mṛtaṃ tu pañcaniculapuṭair bahulapotakam //
                <span class="ref">Ras_6.17</span></p>
            
            
            <p id="Ras_6.18">
               piṇḍitaṃ vyoma niṣkledaṃ dattvā sattvaṃ nirañjanam <br />
               umāphalaiśca puṣpaiśca ṣaṣṭikāmlapariplutaiḥ <br />
               aumadaṇḍavimardena gamanaṃ dravati sphuṭam //
                <span class="ref">Ras_6.18</span></p>
            
            
            <p id="Ras_6.19">
               agnijāraṃ nave kumbhe sthāpayitvā dharottaram <br />
               gaganaṃ dravati kṣipraṃ muktāphalasamaprabham //
                <span class="ref">Ras_6.19</span></p>
            
            
            <p id="Ras_6.20">
               śatadhā kañcukīcūrṇaṃ kañcukīrasabhāvitam <br />
               drāvayedgaganaṃ devi lohāni sakalāni ca //
                <span class="ref">Ras_6.20</span></p>
            
            
            <p id="Ras_6.21">
               dhānyāmlake paryyuṣitaṃ niculakṣāravāriṇi <br />
               sthitaṃ taddravatāṃ vāti nirleparasasannibham //
                <span class="ref">Ras_6.21</span></p>
            
            
            <p id="Ras_6.22">
               agastyapuṣpatoyena piṣṭvā sūraṇakandake <br />
               koṣṭhabhūmigataṃ māsaṃ jāyate rasasannibham //
                <span class="ref">Ras_6.22</span></p>
            
            
            <p id="Ras_6.23">
               chāgamūtreṇa saṃsiktaṃ kapitindukareṇunā <br />
               abhrakaṃ vāpitaṃ devi jāyate jalasannibham //
                <span class="ref">Ras_6.23</span></p>
            
            
            <p id="Ras_6.24">
               kākinīvījacūrṇena ghṛṣṭamabhrakajaṃ rajaḥ <br />
               snuhikṣīreṇa saptāhaṃ siktaṃ dhmātaṃ drutaṃ bhavet //
                <span class="ref">Ras_6.24</span></p>
            
            
            <p id="Ras_6.25">
               apāmārgasya pañcāṅgam abhrakaṃ ca supeṣitam <br />
               sthāpayenmṛnmaye pātre tadbhavet salilaṃ yathā //
                <span class="ref">Ras_6.25</span></p>
            
            
            <p id="Ras_6.26">
               ghṛṣṭamabhrakacūrṇaṃ tu kapālīmaricaiḥ saha <br />
               śilayā vāpitaṃ bhūyo 'py agastyarasasaṃyutam //
                <span class="ref">Ras_6.26</span></p>
            
            
            <p id="Ras_6.27">
               mārjārapādīsvarasaphalamūlāmlamarditam <br />
               mātuluṅgaphale nyastaṃ vrīhimadhye nidhāpayet <br />
               taddravet pakṣamātreṇa śilāsaindhavayojitam //
                <span class="ref">Ras_6.27</span></p>
            
            
            <p id="Ras_6.28">
               ekapatrīkṛtaṃ saptadinaṃ munirase kṣipet <br />
               dārvīmaricasaṃmiśraṃ maurvīrasapariplutam //
                <span class="ref">Ras_6.28</span></p>
            
            
            <p id="Ras_6.29">
               sauvarccalayuto meghā vajravallīrasaplutaḥ <br />
               śarāvasaṃpuṭe dhmāto jāyate jalasannibhaḥ //
                <span class="ref">Ras_6.29</span></p>
            
            
            <p id="Ras_6.30">
               vegāphalasya cūrṇena samamabhrakajaṃ rajaḥ <br />
               bhāvitāṃ kuliśakṣīre dhmātaṃ dravati tatkṣaṇāt //
                <span class="ref">Ras_6.30</span></p>
            
            
            <p id="Ras_6.31">
               vajravallīrasaiḥ piṣṭvā vyoma sauvarcalānvitam <br />
               śarāvasaṃṣuṭe paktvā dravet salilasannibham //
                <span class="ref">Ras_6.31</span></p>
            
            
            <p id="Ras_6.32">
               gomāṃsasaindhavārkaistu munitoyayutaṃ punaḥ <br />
               kadalīkandakāntaḥsthaṃ gomayāgnau tryahaṃ dravet //
                <span class="ref">Ras_6.32</span></p>
            
            
            <p id="Ras_6.33">
               kṛṣṇābhrapatraṃ saṃgṛhya pīlutailena lepayet <br />
               saptāhamātape taptam āmle kṣiptvā dinatrayam //
                <span class="ref">Ras_6.33</span></p>
            
            
            <p id="Ras_6.34">
               vajrārkacitrakakṣāraṃ tumbīkṣārastathārjunaḥ <br />
               sarjakṣāro yavakṣāraṣṭaṅkaṇaścāṣṭamo bhavet //
                <span class="ref">Ras_6.34</span></p>
            
            
            <p id="Ras_6.35">
               kṣīrakandarasaṃ caiva vajrakandarasaṃ tathā <br />
               vṛhatītrayasaṃyuktaṃ kṣāravargañca lepayet //
                <span class="ref">Ras_6.35</span></p>
            
            
            <p id="Ras_6.36">
               kalkenānena liptaṃ tat patrābhraṃ kāṃsyabhājane <br />
               dhamanāt sūryyatāpotthāt tridinena drutaṃ bhavet //
                <span class="ref">Ras_6.36</span></p>
            
            
            <p id="Ras_6.37">
               athavābhrakapatraṃ tu kañcukokṣīramadhyagam <br />
               bhāvayecca tathā tena yāvaccūrṇaṃ tato bhavet //
                <span class="ref">Ras_6.37</span></p>
            
            
            <p id="Ras_6.38">
               grāhayedabhrapatrāṇi nikṣipyāmle dinatrayam <br />
               lepayettena kalkena kāṃsyapātre nidhāpayet <br />
               sūryyatāpena saptāhaṃ drutiḥ sañjāyate kṣaṇāt //
                <span class="ref">Ras_6.38</span></p>
            
            
            <p id="Ras_6.39">
               kākāṇḍīphalacūrṇena drāvakaiḥ pañcabhistathā <br />
               abhrakasya yutaṃ cūrṇaṃ dhmātaṃ mūṣāgataṃ dravat //
                <span class="ref">Ras_6.39</span></p>
            
            
            <p id="Ras_6.40">
               bhrāmakaṃ cumbakaṃ caiva karṣakaṃ drāvakaṃ tathā <br />
               evaṃ caturvidhaṃ kāntaṃ romakāntañca pañcamam //
                <span class="ref">Ras_6.40</span></p>
            
            
            <p id="Ras_6.41">
               ekadvitricatuḥpañca sarbbatomukhameva tat <br />
               pītaṃ kṛṣṇaṃ tathā raktaṃ trivarṇaṃ syāt pṛthak pṛthak //
                <span class="ref">Ras_6.41</span></p>
            
            
            <p id="Ras_6.42">
               krameṇa devatāstatra brahmaviṣṇumaheśvarāḥ //
                <span class="ref">Ras_6.42</span></p>
            
            
            <p id="Ras_6.43">
               sparśavedhi bhavet pītaṃ kṛṣṇaṃ śreṣṭhaṃ rasāyane <br />
               raktavarṇaṃ mahābhāge rasabandhe praśasyate //
                <span class="ref">Ras_6.43</span></p>
            
            
            <p id="Ras_6.44">
               bhrāmakaṃ tu kaniṣṭhaṃ syāt cumbakaṃ madhyamaṃ priye <br />
               uttamaṃ karṣakaṃ devi drāvakaṃ cottamottamam //
                <span class="ref">Ras_6.44</span></p>
            
            
            <p id="Ras_6.45">
               bhrāmayellohajātaṃ tu tatkāntaṃ bhrāmakaṃ priye <br />
               cumbayeccumbakaṃ kāntaṃ karṣayet karṣakaṃ priye //
                <span class="ref">Ras_6.45</span></p>
            
            
            <p id="Ras_6.46">
               yatsākṣāddrāvayellohaṃ takrāntaṃ drāvakaṃ bhavet <br />
               tadromakāntaṃ sphuṭitāt yathā romodgamo bhavet //
                <span class="ref">Ras_6.46</span></p>
            
            
            <p id="Ras_6.47">
               kaniṣṭhaṃ syādekamukhaṃ madhyaṃ dvitrimukhaṃ bhavet <br />
               catuḥpañcamukhaṃ śreṣṭham uttamaṃ sarvatomukham //
                <span class="ref">Ras_6.47</span></p>
            
            
            <p id="Ras_6.48">
               bhrāmakaṃ cumbakañcaiva vyādhināśe praśasyate <br />
               rase rasāyane caiva karṣakaṃ drāvakaṃ hitam //
                <span class="ref">Ras_6.48</span></p>
            
            
            <p id="Ras_6.49">
               madonmattagajaḥ sūtaḥ kāntamaṅkuśamucyate <br />
               kṣetraṃ khātvā grahītavyaṃ tatprayatnena bhūyasā //
                <span class="ref">Ras_6.49</span></p>
            
            
            <p id="Ras_6.50">
               mārutātapavikṣiptaṃ varjayet surasundari <br />
               bahiḥsthitaṃ tvayaskāntaṃ chāgaraktena bhāvayet //
                <span class="ref">Ras_6.50</span></p>
            
            
            <p id="Ras_6.51">
               chāgaraktapraliptena vāsasā pariveṣṭayet <br />
               chāgacarmaparīveṣṭya vinyaset pūrvvavat kṣitau //
                <span class="ref">Ras_6.51</span></p>
            
            
            <p id="Ras_6.52">
               uddhṛtaṃ saptabhirmāsaiḥ toyakumbhe vinikṣipet //
                <span class="ref">Ras_6.52</span></p>
            
            
            <p id="Ras_6.53">
               raktapuṣpaiḥ sadā pūjyaṃ raktamālyānulepanaiḥ <br />
               pūjitaṃ madyamāṃsaiśca yojyaṃ rasarasāyane //
                <span class="ref">Ras_6.53</span></p>
            
            
            <p id="Ras_6.54">
               saṃskṛtaṃ chāgaraktena bhrāmakaṃ cumbakaṃ bhavet <br />
               anena kramayogena drāvakaṃ bhavati priye //
                <span class="ref">Ras_6.54</span></p>
            
            
            <p id="Ras_6.55">
               sūtalohasya vakṣyāmi saṃskāramatisaukhyadam <br />
               jīvadehe praveśe ca dehasaukhyabalapradam //
                <span class="ref">Ras_6.55</span></p>
            
            
            <p id="Ras_6.56">
               kāntalohaṃ vinā sūto dehe na krāmati kvacit <br />
               vedhayedvyāpayecchīghraṃ tailabindurivāmbhasi //
                <span class="ref">Ras_6.56</span></p>
            
            
            <p id="Ras_6.57">
               na sūtena vinā kānto na kāntaḥ sūtavarjitaḥ <br />
               kāntasūtasamāyuktaḥ prayogo dehadhārakaḥ //
                <span class="ref">Ras_6.57</span></p>
            
            
            <p id="Ras_6.58">
               yavakṣārantu saṃgṛhya snigdhabhāṇḍe nidhāpayet <br />
               maricābhrakacūrṇena piṇḍībandhantu kārayet <br />
               kāntalohaṃ draveddhmātaṃ nātra kāryā vicāraṇā //
                <span class="ref">Ras_6.58</span></p>
            
            
            <p id="Ras_6.59">
               triṃśaccumbakakāntaṃ ca piṣṭvā tu triphalāmbhasā <br />
               tenaiva kṣālanaṃ kāryyaṃ pañcaniṣkaṃ tu ṭaṅkaṇam //
                <span class="ref">Ras_6.59</span></p>
            
            
            <p id="Ras_6.60">
               jīrṇavastre vinikṣipya madhusarpiryutaṃ puṭet <br />
               saṃsthāpya māsaparyyantaṃ tatra śuddhirbhavetpriye //
                <span class="ref">Ras_6.60</span></p>
            
            
            <p id="Ras_6.61">
               sināḍikāyā mūlaṃ tu daśaniṣkamitaṃ yutam <br />
               phalatrayakaṣāyana khalle tu parimardayet //
                <span class="ref">Ras_6.61</span></p>
            
            
            <p id="Ras_6.62">
               trimūṣāsu samaṃ sthāpyam aṣṭāṅgulamitāsu ca <br />
               mūṣakālepanaṃ kāryyaṃ tanmūlaṃ niṣkamātrakam //
                <span class="ref">Ras_6.62</span></p>
            
            
            <p id="Ras_6.63">
               śivapañcamukhīkāryyā mūṣāṃ prati samaṃ tataḥ <br />
               yantrahaste susaṃbadhya khoṭakaṃ ca śilātale //
                <span class="ref">Ras_6.63</span></p>
            
            
            <p id="Ras_6.64">
               tailena miśritaṃ kṛtvā kāntanāgaṃ labhettataḥ <br />
               abhrakakramayogena drutipātañca sādhayet //
                <span class="ref">Ras_6.64</span></p>
            
            
            <p id="Ras_6.65">
               surāsurairmathyamāne kṣīrode mandarādriṇā <br />
               pītaṃ tadamṛtaṃ devair amaratvam upāgatam //
                <span class="ref">Ras_6.65</span></p>
            
            
            <p id="Ras_6.66">
               pibatāṃ bindavo devi patitā bhūmimaṇḍale <br />
               śuṣkāste vajratāṃ yātā nānāvarṇā mahābalāḥ //
                <span class="ref">Ras_6.66</span></p>
            
            
            <p id="Ras_6.67">
               bindavaḥ ke 'pi sañjātāḥ sasyakā vimalāstathā <br />
               brāhmaṇāḥ kṣattriyā vaiśvāḥ śudrāścaivamanekadhā //
                <span class="ref">Ras_6.67</span></p>
            
            
            <p id="Ras_6.68">
               śvetā raktāstathā pītā kṛṣṇāścaiva caturvidhāḥ <br />
               puruṣāśca striyaścaiva napuṃsakam anukramāt //
                <span class="ref">Ras_6.68</span></p>
            
            
            <p id="Ras_6.69">
               vṛttāḥ phalakasaṃpūrṇās tejasvanto mahattarāḥ <br />
               puruṣāste niboddhavyā rekhābinduvivarjitāḥ //
                <span class="ref">Ras_6.69</span></p>
            
            
            <p id="Ras_6.70">
               rekhābindusamāyuktāḥ khaṇḍāścaiva tu yoṣitaḥ <br />
               trikoṇāḥ pattalā dīrghāḥ vijñeyāste napuṃsakāḥ //
                <span class="ref">Ras_6.70</span></p>
            
            
            <p id="Ras_6.71">
               sattvavanto balopetā lohe krāmaṇaśīlinaḥ <br />
               rasabandhakarāḥ śīghraṃ puṃvajrāḥ suravandite //
                <span class="ref">Ras_6.71</span></p>
            
            
            <p id="Ras_6.72">
               śarīrakāntijananāḥ strīvajrāḥ svalpaśaktayaḥ <br />
               napuṃsakāḥ sattvahīnāḥ kaṣṭaṃ lohe kramanti ca //
                <span class="ref">Ras_6.72</span></p>
            
            
            <p id="Ras_6.73">
               kṣatriyāḥ sarvakāryyeṣu varjyāśca rasakarmaṇi <br />
               uttamā madhyamāścaiva kaniṣṭhāḥ parikīrtitāḥ //
                <span class="ref">Ras_6.73</span></p>
            
            
            <p id="Ras_6.74">
               sthūlātisthūlamadhyāśca sūkṣmāḥ sūkṣmatarāḥ priye <br />
               āsphoṭadāhabhedaiśca nirvyaṅgā nirupadravāḥ <br />
               vīryyavantaśca te jyeṣṭhā nirmalā balavattarāḥ //
                <span class="ref">Ras_6.74</span></p>
            
            
            <p id="Ras_6.75">
               rasāyane bhaved vipro hy aṇimādiguṇapradaḥ <br />
               kṣatriyo mṛtyunāśārtho valīpalitarogahā //
                <span class="ref">Ras_6.75</span></p>
            
            
            <p id="Ras_6.76">
               dravyakāro tathā vaiśyaḥ śarīraṃ dṛḍhatāṃ nayet <br />
               vyādhipraśamanaṃ śūdro vayaḥstambhaṃ karoti ca //
                <span class="ref">Ras_6.76</span></p>
            
            
            <p id="Ras_6.77">
               klībe klīvāḥ striyaḥ strīṇāṃ sarbbeṣāṃ puruṣā hitāḥ //
                <span class="ref">Ras_6.77</span></p>
            
            
            <p id="Ras_6.78">
               yathā jātistathotsāhaṃ yathā sattvaṃ tathā guṇān <br />
               yathā rucistathā śīlaṃ yathā śīlaṃ tathā varam <br />
               yathā varastathā varṇaṃ kurvanti kuliśāḥ priye //
                <span class="ref">Ras_6.78</span></p>
            
            
            <p id="Ras_6.79">
               śyāmā śamī ghanaravo vaṣābhūnmattakodravāḥ <br />
               ākhukarṇī munitaruḥ kulatthaṃ cāmlavetasam //
                <span class="ref">Ras_6.79</span></p>
            
            
            <p id="Ras_6.80">
               meṣaśṛṅgī raso 'pyeṣāṃ kandasya sūraṇasya tu <br />
               śodhayettridinaṃ vajraṃ śuddhimeti sureśvari //
                <span class="ref">Ras_6.80</span></p>
            
            
            <p id="Ras_6.81">
               meṣaśṛṅgaṃ bhujaṅgāsthi kūrmapṛṣṭhaṃ śilājatu <br />
               snukkīlālarasaṃ stanyaṃ kāntapāṣāṇameva ca //
                <span class="ref">Ras_6.81</span></p>
            
            
            <p id="Ras_6.82">
               vajrakaṃ cāpi vaikrāntaṃ tanmadhye prakṣipet priye <br />
               tīvrānale puṭaṃ dattvā puṭāntaṃ yāvadāgatam //
                <span class="ref">Ras_6.82</span></p>
            
            
            <p id="Ras_6.83">
               kulatthaṃ kodravaṃ cāpi hayamūtreṇa peṣayet <br />
               taptaṃ nipecayet pīṭhe yāvattadbhasmatāṃ gatam //
                <span class="ref">Ras_6.83</span></p>
            
            
            <p id="Ras_6.84">
               eṣa kāpāliko yogo vajramāraṇa uttamaḥ //
                <span class="ref">Ras_6.84</span></p>
            
            
            <p id="Ras_6.85">
               mākṣikaṃ meṣaśṛṅgaṃ ca śilāgandhakaṭaṅkaṇam <br />
               vaikrāntaṃ tālakaṃ cāpi vajrīkṣīrapariplutam //
                <span class="ref">Ras_6.85</span></p>
            
            
            <p id="Ras_6.86">
               lepaṃ mūṣodare dattvā samāvarttaṃ tu kārayet <br />
               mriyante hīrakāstatra dvandve samyaṅmilanti ca //
                <span class="ref">Ras_6.86</span></p>
            
            
            <p id="Ras_6.87">
               gandhakaṃ ca śilādhātuṃ bhrāmakasya mukhaṃ tathā <br />
               śaśakasya ca dantāṃśca vetasāmlena peṣayat //
                <span class="ref">Ras_6.87</span></p>
            
            
            <p id="Ras_6.88">
               anena siddhakalkena mūṣālepaṃ tu kārayet <br />
               andhamūṣāgataṃ dhmātaṃ vajraṃ tu mriyate kṣaṇāt //
                <span class="ref">Ras_6.88</span></p>
            
            
            <p id="Ras_6.89">
               tenaiva militaṃ vajraṃ tārahemni na saṃśayaḥ //
                <span class="ref">Ras_6.89</span></p>
            
            
            <p id="Ras_6.90">
               tālakaṃ gandhakaṃ kāntaṃ tāpyaṃ karpūraṭaṅkaṇam <br />
               ciñcāsthi meṣaśṛṅgaṃ ca strīrajaḥparipeṣitam <br />
               mūṣālepagataṃ dhmātaṃ vajraṃ tu mriyate kṣaṇāt //
                <span class="ref">Ras_6.90</span></p>
            
            
            <p id="Ras_6.91">
               śarapuṅkhasya pañcāṅgaṃ peṣyaṃ strīrajasā tataḥ <br />
               peṭārībījam athavā saṃpeṣyaṃ taṇḍulāmbhasā //
                <span class="ref">Ras_6.91</span></p>
            
            
            <p id="Ras_6.92">
               peṣyaṃ trikarṣakārpāsamūlaṃ vā taṇḍulāmbhasā <br />
               āraktarākāmūlaṃ vā strīstanyena tu peṣitam //
                <span class="ref">Ras_6.92</span></p>
            
            
            <p id="Ras_6.93">
               peṣayedvajrakandaṃ vā vajrīkṣīreṇa suvrate <br />
               tatkalkapuṭitaṃ dhmātaṃ vajraṃ caiva mṛtaṃ bhavet //
                <span class="ref">Ras_6.93</span></p>
            
            
            <p id="Ras_6.94">
               mahānadīśvetaśuktyāṃ dinamekantu bhāvitam <br />
               kṣīreṇottaravāruṇyāḥ kalkenānena suvrate //
                <span class="ref">Ras_6.94</span></p>
            
            
            <p id="Ras_6.95">
               tālena meṣaśṛṅgyā ca vajravallyā ca veṣṭitam <br />
               andhamūṣāgataṃ dhmātaṃ vajraṃ tu mriyate kṣaṇāt //
                <span class="ref">Ras_6.95</span></p>
            
            
            <p id="Ras_6.96">
               kāntasya piṣṭikāmadhye vajraṃ devi vinikṣipet <br />
               peṣayedgandhatailena mriyate vajram īśvari //
                <span class="ref">Ras_6.96</span></p>
            
            
            <p id="Ras_6.97">
               kulatthāmbhasi kāsīsasaurāṣṭrītālakānvite <br />
               apāmārgakṣārayute vajraṃ siktaṃ mṛtaṃ bhavet //
                <span class="ref">Ras_6.97</span></p>
            
            
            <p id="Ras_6.98">
               amṛtākandatimirabījatvakkṣīraveṣṭitam <br />
               meṣaśṛṅgagataṃ vajraṃ mṛlliptaṃ mriyate puṭaiḥ //
                <span class="ref">Ras_6.98</span></p>
            
            
            <p id="Ras_6.99">
               peṭārī haṃsapādī ca vajravallī ca sūraṇam <br />
               aśvatthasyāṅkurā devi sarve strīstanyapeṣitāḥ //
                <span class="ref">Ras_6.99</span></p>
            
            
            <p id="Ras_6.100">
               anena siddhakalkena veṣṭitaṃ bṛhatīphale <br />
               kṣiptaṃ bahirmṛdā liptaṃ mriyate saptabhiḥ puṭaiḥ //
                <span class="ref">Ras_6.100</span></p>
            
            
            <p id="Ras_6.101">
               śvetendurekhāpuṣpāmbugandhakatrayamākṣikaiḥ <br />
               veṣṭitaṃ kuliśaṃ devi puṭapākāt mṛtaṃ bhavet //
                <span class="ref">Ras_6.101</span></p>
            
            
            <p id="Ras_6.102">
               aśvatthabadarībhiṇḍīmākṣīkaṃ karkaṭāsthi ca <br />
               snuhīkṣīreṇa saṃpeṣya puṭādvipro mṛto bhavet //
                <span class="ref">Ras_6.102</span></p>
            
            
            <p id="Ras_6.103">
               karavīrārkadugdhena meṣaśṛṅgaṃ sahiṅgulam <br />
               udumbarasamāyuktaṃ puṭāt kṣatriyamāraṇam //
                <span class="ref">Ras_6.103</span></p>
            
            
            <p id="Ras_6.104">
               bālā cātibalā caiva gandhakaṃ karkaṭāsthi ca <br />
               kṣīreṇottaravāruṇyāḥ puṭanādvaiśyamāraṇam //
                <span class="ref">Ras_6.104</span></p>
            
            
            <p id="Ras_6.105">
               kaṇḍūlasūraṇenaiva śilayā laśunena ca <br />
               nyagrodhaśaṅkhadugdhena śūdro 'pi mriyate kṣaṇāt //
                <span class="ref">Ras_6.105</span></p>
            
            
            <p id="Ras_6.106">
               sthūlā bahusthūlapuṭaiḥ naśyanti phalakādayaḥ <br />
               susvinnā iva jāyante mṛdutvamupajāyate //
                <span class="ref">Ras_6.106</span></p>
            
            
            <p id="Ras_6.107">
               piṣṭvāmalakapañcāṅgaṃ gaurābhām indravāruṇīm <br />
               anena veṣṭitaṃ vajraṃ mriyate saptabhiḥ puṭaiḥ //
                <span class="ref">Ras_6.107</span></p>
            
            
            <p id="Ras_6.108">
               mātṛvāhakajīvasya madhye vajraṃ vinikṣipet <br />
               dolāsvede tryahaṃ devi guṇapattrasamaṃ bhavet //
                <span class="ref">Ras_6.108</span></p>
            
            
            <p id="Ras_6.109">
               eraṇḍavṛkṣamadhye tu vajraṃ devi vinikṣipet <br />
               ekamāse gate devi guṇapattrasamaṃ bhavet //
                <span class="ref">Ras_6.109</span></p>
            
            
            <p id="Ras_6.110">
               kāntasya piṣṭikāmadhye vajraṃ devi vinikṣipet <br />
               kārpāsanimbapattraṃ ca badarīpattrasaṃyutam //
                <span class="ref">Ras_6.110</span></p>
            
            
            <p id="Ras_6.111">
               ekatra peṣayettattu kāntagolakaveṣṭitam <br />
               bāhye tāmbūlapattreṇa sthāpayejjānumadhyataḥ //
                <span class="ref">Ras_6.111</span></p>
            
            
            <p id="Ras_6.112">
               yāmadvayena tadvajraṃ jāyate mṛdu niścitam <br />
               tatkṣaṇānmriyate vajraṃ tāre hemni na saṃśayaḥ //
                <span class="ref">Ras_6.112</span></p>
            
            
            <p id="Ras_6.113">
               jambīraphalamadhyasthaṃ vastrapoṭalikāgatam <br />
               kvāthayet kodravakvāthe krameṇānena tu tryaham <br />
               tadvajraṃ jāyate khoṭaṃ hemnā milati tatkṣaṇāt //
                <span class="ref">Ras_6.113</span></p>
            
            
            <p id="Ras_6.114">
               nāgavallyā praliptaṃ tu tatpattreṇaiva veṣṭitam <br />
               jānumadhye sthitaṃ yāmaṃ mṛdu saṃjāyate dhruvam //
                <span class="ref">Ras_6.114</span></p>
            
            
            <p id="Ras_6.115">
               mūle vajralatāyāstu mṛdu vajraṃ vinikṣipet <br />
               puṭaṃ dadyāt prayatnena bhasmībhavati tatkṣaṇāt //
                <span class="ref">Ras_6.115</span></p>
            
            
            <p id="Ras_6.116">
               sukhādbandhakaraṃ hy āśu sattvaṃ muñcati tatkṣaṇāt <br />
               sarvamṛtyupraśamanāḥ sarvasiddhikarāś ca te //
                <span class="ref">Ras_6.116</span></p>
            
            
            <p id="Ras_6.117">
               asthiśṛṅkhalamadhyasthaṃ kṛtvā vajraṃ virandhritam <br />
               jalabhāṇḍe tu tat svinnaṃ saptāhaṃ dravatāṃ vrajet //
                <span class="ref">Ras_6.117</span></p>
            
            
            <p id="Ras_6.118">
               kṣāratrayaṃ rāmaṭhaṃ ca caṇakāmlāmlavetasam <br />
               kṣiptvā jvālāmukhīkṣīraṃ sthalakumbhīrasena ca //
                <span class="ref">Ras_6.118</span></p>
            
            
            <p id="Ras_6.119">
               etaistu marditaṃ vajraṃ snuhyarkapayasā tathā <br />
               dolāyāṃ svedayeddevi jāyate rasavad yathā //
                <span class="ref">Ras_6.119</span></p>
            
            
            <p id="Ras_6.120">
               athavāpyabhrakaṃ svinnaṃ mauktikaṃ ca pravālakam <br />
               mākṣikaṃ nīlapuṣpaṃ ca pītaṃ marakataṃ mahat <br />
               vaiḍūryasphaṭikādīni dravanti salilaṃ yathā //
                <span class="ref">Ras_6.120</span></p>
            
            
            <p id="Ras_6.121">
               lohajātaṃ tathā dhmātam agnivarṇaṃ tu dṛśyate <br />
               vāpitaṃ sakṛd ekena mṛtaṃ jalasamaṃ bhavet //
                <span class="ref">Ras_6.121</span></p>
            
            
            <p id="Ras_6.122">
               muktāphalaṃ tu saptāhaṃ vetasāmlena bhāvitam <br />
               jambīrodaramadhyasthaṃ dhānyarāśau nidhāpayet <br />
               puṭapākena taccūrṇaṃ jāyate salilaṃ yathā //
                <span class="ref">Ras_6.122</span></p>
            
            
            <p id="Ras_6.123">
               śṛṇu devi mahābhāge vaikrāntākhyaṃ mahārasam //
                <span class="ref">Ras_6.123</span></p>
            
            
            <p id="Ras_6.124">
               daityendro mahiṣaḥ siddho haradehasamudbhavaḥ <br />
               durgā bhagavatī devī taṃ śūlena vyamardayat //
                <span class="ref">Ras_6.124</span></p>
            
            
            <p id="Ras_6.125">
               tasya raktaṃ tu patitaṃ yatra yatra sthitaṃ bhuvi <br />
               tatra tatra tu vaikrānto vajrākāro mahārasaḥ //
                <span class="ref">Ras_6.125</span></p>
            
            
            <p id="Ras_6.126">
               vindhyasya dakṣiṇe cāsti uttare nāsti sarvathā <br />
               vikṛntayati lohāni tena vaikrāntakaḥ smṛtaḥ //
                <span class="ref">Ras_6.126</span></p>
            
            
            <p id="Ras_6.127">
               śvetaḥ pītastathā rakto nīlaḥ pārāvataprabhaḥ <br />
               mayūravālasadṛśaś cānyo marakataprabhaḥ //
                <span class="ref">Ras_6.127</span></p>
            
            
            <p id="Ras_6.128">
               dehasiddhikaraḥ kṛṣṇaḥ pīte pītaḥ site sitaḥ <br />
               sarvārthasiddhido raktaḥ tathā marakataprabhaḥ <br />
               śeṣe dve niṣphale varjye vaikrāntamiti saptadhā //
                <span class="ref">Ras_6.128</span></p>
            
            
            <p id="Ras_6.129">
               yatra kṣetre sthitaṃ devi vaikrāntaṃ tatra bhairavam <br />
               vināyakaṃ ca sampūjya gṛhṇīyāt sādhakottamaḥ //
                <span class="ref">Ras_6.129</span></p>
            
            
            <p id="Ras_6.130">
               vaikrāntaṃ cūrṇitaṃ sūkṣmaṃ surāsuranamaskṛtam <br />
               vyāghrīkandasya madhyasthaṃ dhamayitvā puṭe sthitam //
                <span class="ref">Ras_6.130</span></p>
            
            
            <p id="Ras_6.131">
               aśvamūtreṇa mṛdvagnau svedayet saptavāsarāt <br />
               chāyāśuṣkaṃ tataḥ kuryād idaṃ vaikrāntamuttamam //
                <span class="ref">Ras_6.131</span></p>
            
            
            <p id="Ras_6.132">
               athavā lavaṇakṣāramūtrāmlakṛṣṇatailakaiḥ <br />
               kulatthakodravakvāthe svedayet sapta vāsarān //
                <span class="ref">Ras_6.132</span></p>
            
            
            <p id="Ras_6.133">
               vandhyācūrṇaṃ tu vaikrāntaṃ samāṃśena tu cūrṇayet <br />
               ajāmūtreṇa saṃbhāvya chāyāśuṣkaṃ tu kārayet <br />
               andhanāle dhamitvā tu mūṣāsattvaṃ tu jāyate //
                <span class="ref">Ras_6.133</span></p>
            
            
            <p id="Ras_6.134">
               mokṣamoraṭapālāśakṣāragomūtrabhāvitam <br />
               vajrakandaśiphākalkalākṣāṭaṅkaṇasaṃyutam //
                <span class="ref">Ras_6.134</span></p>
            
            
            <p id="Ras_6.135">
               vaikrāntasambhavaṃ cūrṇaṃ meṣaśṛṅgīdravānvitam <br />
               piṇḍitaṃ mūkamūṣāyāṃ dhmātaṃ sattvaṃ vimuñcati //
                <span class="ref">Ras_6.135</span></p>
            
            
            <p id="Ras_6.136">
               vaikrāntaṃ vajrakandaṃ ca peṣayed vajravāriṇā <br />
               māhiṣe navanīte ca sakṣaudraṃ piṇḍitaṃ tataḥ <br />
               śodhayitvā dhamet sattvam indragopasamaṃ patet //
                <span class="ref">Ras_6.136</span></p>
            
            
            <p id="Ras_6.137">
               ketakīsvarasaḥ kāṅkṣī maṇimatthaṃ sakhecaram <br />
               svedanājjāyate devi vaikrāntaṃ rasasaṃnibham //
                <span class="ref">Ras_6.137</span></p>
            
            
            <p id="Ras_6.138">
               suvarṇaṃ rajataṃ tāmraṃ kāntalohasya vā rajaḥ <br />
               anena svedavidhinā dravanti salilaṃ yathā //
                <span class="ref">Ras_6.138</span></p>
            
            
            <p id="Ras_6.139">
               ityuktamabhrakādīnāṃ caturṇāṃ lakṣaṇādikam <br />
               tanmamācakṣva deveśi kimanyacchrotum icchasi //
                <span class="ref">Ras_6.139</span></p>
            
            
            <p>iti śrīpārvatīparameśvarasaṃvāde rasārṇave rasasaṃhitāyām abhrakādilakṣaṇasaṃskāranirṇayo
               nāma ṣaṣṭhaḥ paṭalaḥ</p>
            
            </div>
         
         <div id="d1e9793">
            
            
            <h3>7 [Mahārasoparasalohalakṣaṇasaṃskāraratnadrāvaṇamāraṇanirṇayaḥ]</h3>
            śrīdevyuvāca
            
            
            <p id="Ras_7.1">
               saha lakṣaṇasaṃskārair ājñāpaya mahārasān <br />
               anyacca tādṛśaṃ deva rasavidyopakārakam //
                <span class="ref">Ras_7.1</span></p>
            
            śrībhairava uvāca
            
            <p id="Ras_7.2">
               mākṣiko vimalaḥ śailaś capalo rasakastathā <br />
               sasyako daradaścaiva srotoñjanam athāṣṭakam <br />
               aṣṭau mahārasāścaivam etān prathamataḥ śṛṇu //
                <span class="ref">Ras_7.2</span></p>
            
            
            <p id="Ras_7.3">
               kṛṣṇastu bhārataṃ śrutvā yoganidrāmupāgataḥ <br />
               tasya pādatale viddhaṃ vyādhena mṛgaśaṅkayā //
                <span class="ref">Ras_7.3</span></p>
            
            
            <p id="Ras_7.4">
               ye tatra patitā bhūmau kṣatādrudhirabindavaḥ <br />
               te nimbaphalasaṃsthānā jātā vai mākṣikopalāḥ //
                <span class="ref">Ras_7.4</span></p>
            
            
            <p id="Ras_7.5">
               mākṣiko dvividhastatra pītaśuklavibhāgataḥ <br />
               vimalastrividho devi śuklaḥ pītaśca lohitaḥ //
                <span class="ref">Ras_7.5</span></p>
            
            
            <p id="Ras_7.6">
               tailāranālatakreṣu gomūtre kadalīrase <br />
               kulatthakodravakvāthaiḥ mākṣikaṃ vimalaṃ tathā <br />
               muhuḥ śūraṇakandasthaṃ svedayedvaravarṇini //
                <span class="ref">Ras_7.6</span></p>
            
            
            <p id="Ras_7.7">
               kṣārāmlalavaṇairaṇḍatailasarpiḥsamanvitam <br />
               puṭatrayaṃ pradātavyaṃ taddvayaṃ śodhitaṃ bhavet //
                <span class="ref">Ras_7.7</span></p>
            
            
            <p id="Ras_7.8">
               mākṣikaṃ cūrṇitaṃ stanyasnuhyarkakṣīrabhāvitam <br />
               sattvaṃ muñcati sudhmātaṃ ṭaṅkakaṅkuṣṭhamoditam //
                <span class="ref">Ras_7.8</span></p>
            
            
            <p id="Ras_7.9">
               kadalīkandatulasīnāraṅgāmlapariplutam <br />
               saptasaptapuṭopetaṃ pañcadrāvakasaṃyutam <br />
               strīstanyamoditaṃ dhmātaṃ sattvaṃ muñcati mākṣikam //
                <span class="ref">Ras_7.9</span></p>
            
            
            <p id="Ras_7.10">
               kṣaudragandharvatailābhyāṃ gomūtreṇa ghṛtena ca <br />
               kadalīkandasāreṇa bhāvitaṃ mākṣikaṃ muhuḥ <br />
               mūṣāyāṃ muñcati dhmātaṃ sattvaṃ śulvanibhaṃ mṛdu //
                <span class="ref">Ras_7.10</span></p>
            
            
            <p id="Ras_7.11">
               devadālīrasaṃ kṣiptvā pādāṃśaṭaṅkaṇairyutam <br />
               prakaṭāṃ mūṣikāṃ kṛtvā dhamet sattvam apekṣitam //
                <span class="ref">Ras_7.11</span></p>
            
            
            <p id="Ras_7.12">
               kimatra citraṃ kadalīrasena supācitaṃ sūraṇakandasampuṭe <br />
               vātāritailena puṭena tāpyaṃ puṭena dagdhaṃ varaśuddhim eti //
                <span class="ref">Ras_7.12</span></p>
            
            
            <p id="Ras_7.13">
               gomūtraiśca snuhikṣīraiḥ bhāvyameraṇḍatailakaiḥ <br />
               mākṣikaṃ dinam ekaṃ tu marditaṃ vaṭakīkṛtam <br />
               abhravaddhamayet sattvaṃ sasyakasyāpyayaṃ vidhiḥ //
                <span class="ref">Ras_7.13</span></p>
            
            
            <p id="Ras_7.14">
               tāpyam āvartakaṃ dhātumākṣikaṃ madhudhātukam <br />
               mākṣikaṃ tiktamadhuraṃ mehārśaḥkṣayakuṣṭhanut <br />
               kaphapittaharaṃ balyaṃ yogavāhi rasāyanam //
                <span class="ref">Ras_7.14</span></p>
            
            
            
            <p id="Ras_7.15*">
               jvarasaṃnipātadāridryāṇyapi yannāmakathanamātreṇa /<br />
               naśyanti yojanaśate kas tasmāllohavedhakaraḥ //
                <span class="ref">Ras_7.15*</span></p>
            
            
            <p id="Ras_7.16">
               vimalaṃ śigrutoyena kāṅkṣīkāsīsaṭaṅkaṇaiḥ <br />
               vajrakandasamāyuktaṃ bhāvitaṃ kadalīrasaiḥ //
                <span class="ref">Ras_7.16</span></p>
            
            
            <p id="Ras_7.17">
               mokṣakakṣārasaṃyuktaṃ dhāmitaṃ mūkamūṣayā <br />
               sattvaṃ candrārkasaṃkāśaṃ prayacchati na saṃśayaḥ //
                <span class="ref">Ras_7.17</span></p>
            
            
            <p id="Ras_7.18">
               patito 'patitaśceti dvividhaḥ śailā īśvari <br />
               granthāntare 'pi kīrtyo 'sau kīrtito bahubhiḥ suraiḥ //
                <span class="ref">Ras_7.18</span></p>
            
            
            <p id="Ras_7.19">
               nidāghe gharmasaṃtaptā dhātusāraṃ dharādharāḥ <br />
               niryāsaṃ ca vimuñcanti tacchilājatu kīrtitam //
                <span class="ref">Ras_7.19</span></p>
            
            
            <p id="Ras_7.20">
               śilāvad dhātukaṃ dhmātaṃ śailajaṃ girisānujam <br />
               jatvadrijaṃ giriḥ śailaḥ proktastvayānukīrtitaḥ //
                <span class="ref">Ras_7.20</span></p>
            
            
            <p id="Ras_7.21">
               kṣārāmlagojalairdhmātaṃ śudhyate ca śilājatu <br />
               athavā goghṛtenāpi triphaladvyārdrakadravaiḥ <br />
               lohapātre vinikṣipya śodhayettattu yatnataḥ //
                <span class="ref">Ras_7.21</span></p>
            
            
            <p id="Ras_7.22">
               śailaṃ vicūrṇayitvā tu dhānyāmlopaviṣair viṣaiḥ <br />
               piṇḍaṃ baddhvā tu vidhivat pātayeccapalaṃ yathā //
                <span class="ref">Ras_7.22</span></p>
            
            
            <p id="Ras_7.23">
               gauraḥ śveto 'ruṇaḥ kṛṣṇaś capalastu praśasyate <br />
               haimābhaścaiva tārābho viśeṣādrasabandhakaḥ //
                <span class="ref">Ras_7.23</span></p>
            
            
            <p id="Ras_7.24">
               śeṣau madhyau ca lākṣāvat śīghradrāvau tu niṣphalau <br />
               vaṅgavaddravate vahnau capalastena kīrtitaḥ //
                <span class="ref">Ras_7.24</span></p>
            
            
            <p id="Ras_7.25">
               vastreṇa baddhvā capalaṃ laṅghayedyadi sāgaram <br />
               vastraṃ ca veṣṭayet sadyaḥ tenāsau capalaḥ smṛtaḥ //
                <span class="ref">Ras_7.25</span></p>
            
            
            <p id="Ras_7.26">
               sārayet puṭapākena capalaṃ girimastake <br />
               dehabandhaṃ karotyeva viśeṣādrasabandhanam //
                <span class="ref">Ras_7.26</span></p>
            
            
            <p id="Ras_7.27">
               capalaścapalāvedhaṃ karoti ghanavaccalaḥ <br />
               capalo lekhanaḥ snigdho dehalohakaro mataḥ //
                <span class="ref">Ras_7.27</span></p>
            
            
            <p id="Ras_7.28">
               mṛttikāguḍapāṣāṇabhedato rasakastridhā //
                <span class="ref">Ras_7.28</span></p>
            
            
            <p id="Ras_7.29">
               pītastu mṛttikākāro mṛttikārasako varaḥ <br />
               guḍābho madhyamo jñeyaḥ pāṣāṇābhaḥ kaniṣṭhakaḥ //
                <span class="ref">Ras_7.29</span></p>
            
            
            <p id="Ras_7.30">
               kaṭukālābuniryāsenāloḍya rasakaṃ pacet <br />
               śuddho doṣavinirmuktaḥ pītavarṇastu jāyate //
                <span class="ref">Ras_7.30</span></p>
            
            
            <p id="Ras_7.31">
               kimatra citraṃ rasakaṃ rasena rajasvalāyāḥ kusumena bhāvitam <br />
               krameṇa kṛtvā uragena rañjitaṃ karoti śulbaṃ tripuṭena kāñcanam //
                <span class="ref">Ras_7.31</span></p>
            
            
            <p id="Ras_7.32">
               kṣīyate nāpi vahnisthaḥ sattvarūpo mahābalaḥ //
                <span class="ref">Ras_7.32</span></p>
            
            
            <p id="Ras_7.33">
               rasakaṃ cūrṇayitvā tu baddhvā vastre vicakṣaṇaḥ <br />
               mūtre nidhāpayet strīṇāṃ saptarātraṃ sureśvari //
                <span class="ref">Ras_7.33</span></p>
            
            
            <p id="Ras_7.34">
               puṣpāṇāṃ raktapītānāṃ rasaiḥ pattraiśca bhāvayet //
                <span class="ref">Ras_7.34</span></p>
            
            
            <p id="Ras_7.35">
               kṣāraiḥ snehaistathā cāmlaiḥ bhāvitaṃ rasakaṃ muhuḥ <br />
               ūrṇālākṣāniśāpathyābhūlatādhūmasaṃyutam //
                <span class="ref">Ras_7.35</span></p>
            
            
            <p id="Ras_7.36">
               mūkamūṣāgataṃ dhmātaṃ ṭaṅkaṇena samanvitam <br />
               sattvaṃ kuṭilasaṃkāśaṃ muñcatyeva na saṃśayaḥ //
                <span class="ref">Ras_7.36</span></p>
            
            
            <p id="Ras_7.37">
               gobhaddo rasakastutthaṃ kṣitikiṭṭo rasodbhavaḥ <br />
               kharparo netrarogāriḥ rītikṛttāmrarañjakaḥ //
                <span class="ref">Ras_7.37</span></p>
            
            
            <p id="Ras_7.38">
               rasako rañjako rūkṣo vātakṛt śleṣmanāśanaḥ <br />
               tridoṣaghnaṃ tu tatsattvaṃ netradoṣavināśanam //
                <span class="ref">Ras_7.38</span></p>
            
            
            <p id="Ras_7.39">
               kālakūṭaviṣaṃ pītvā garuḍaḥ soḍhumakṣamaḥ <br />
               sudhāmapi tathāvāmat bhukta āśīviṣāmṛte <br />
               svayaṃ vinirgate cañcvoḥ sasyako 'bhūt sa kālikaḥ //
                <span class="ref">Ras_7.39</span></p>
            
            
            <p id="Ras_7.40">
               ekadhā sasyakastasya strīmūtre bhāvayedrajaḥ <br />
               śaśaśoṇitamadhye vā dinamekaṃ nidhāpayet //
                <span class="ref">Ras_7.40</span></p>
            
            
            <p id="Ras_7.41">
               tasya cūrṇaṃ maheśāni pādasaubhāgyasaṃyutam <br />
               karañjatailamadhyasthaṃ dinamekaṃ nidhāpayet //
                <span class="ref">Ras_7.41</span></p>
            
            
            <p id="Ras_7.42">
               madhyasthamandhamūṣāyāḥ dhamayet kokilātrayam <br />
               indragopakasaṃkāśaṃ sattvaṃ patati śobhanam //
                <span class="ref">Ras_7.42</span></p>
            
            
            <p id="Ras_7.43">
               ekadhā sasyakastasmāt dhmāto nipatito bhavet <br />
               kālikārahito raktaḥ śikhikaṇṭhasamākṛtiḥ //
                <span class="ref">Ras_7.43</span></p>
            
            
            <p id="Ras_7.44">
               sasyo mayūratutthaṃ syāt vahnikṛt kālanāśanaḥ <br />
               rasāyane tu yogyaḥ syād vayaḥstambhakaro bhavet //
                <span class="ref">Ras_7.44</span></p>
            
            
            <p id="Ras_7.45">
               sasyakaḥ śuddhimāpnoti raktavargeṇa bhāvitaḥ //
                <span class="ref">Ras_7.45</span></p>
            
            
            <p id="Ras_7.46">
               daradastrividhaḥ proktaś carmāraḥ śukatuṇḍakaḥ <br />
               haṃsapādastṛtīyaḥ syād guṇavānuttarottaraḥ //
                <span class="ref">Ras_7.46</span></p>
            
            
            <p id="Ras_7.47">
               cūrṇapāradabhedena dvividho daradaḥ punaḥ //
                <span class="ref">Ras_7.47</span></p>
            
            
            <p id="Ras_7.48">
               gomāṃse māhiṣe mūtre dadhyamlatilatailayoḥ <br />
               ekaikaṃ tridinaṃ paktvā śikhipittena bhāvayet //
                <span class="ref">Ras_7.48</span></p>
            
            
            <p id="Ras_7.49">
               daradaṃ pātanāyantre pātayet salilāśaye <br />
               sattvaṃ tu sūtasaṃkāśaṃ jāyate nātra saṃśayaḥ //
                <span class="ref">Ras_7.49</span></p>
            
            
            <p id="Ras_7.50">
               laghukandaraso mleccho hiṅgulaṃ cūrṇapāradam <br />
               maṇirāgajamasyaiva nāma carmāragandhikam //
                <span class="ref">Ras_7.50</span></p>
            
            
            <p id="Ras_7.51">
               tiktoṣṇaṃ hiṅgulaṃ divyaṃ rasagandhakasambhavam <br />
               lohakuṣṭhaharaṃ divyabalamedhāgnidīpanam //
                <span class="ref">Ras_7.51</span></p>
            
            
            <p id="Ras_7.52">
               kimatra citraṃ daradaḥ subhāvitaḥ kṣīreṇa meṣyā bahuśo 'mlavargaiḥ <br />
               sitaṃ suvarṇaṃ bahugharmatāpitaṃ karoti sākṣādvarakuṅkumaprabham //
                <span class="ref">Ras_7.52</span></p>
            
            
            <p id="Ras_7.53">
               valmīkaśikharākāraṃ bhaṅge nīlotpaladyuti <br />
               ghṛṣṭaṃ tu gairikacchāyaṃ srotojaṃ suravandite //
                <span class="ref">Ras_7.53</span></p>
            
            
            <p id="Ras_7.54">
               gośakṛdrasamūtreṣu ghṛtakṣaudravasāsu ca <br />
               bhāvitaṃ bahuśastacca kṣipraṃ badhnāti sūtakam //
                <span class="ref">Ras_7.54</span></p>
            
            
            <p id="Ras_7.55">
               evaṃ mahārasāḥ proktāḥ śṛṇuṣvoparasān priye //
                <span class="ref">Ras_7.55</span></p>
            
            
            <p id="Ras_7.56">
               gandhakastālakaḥ śilā saurāṣṭrī khagagairikam <br />
               rājāvartaśca kaṅkuṣṭham aṣṭā uparasāḥ smṛtāḥ //
                <span class="ref">Ras_7.56</span></p>
            
            
            <p id="Ras_7.57">
               śvetadvīpe purā devi sarvaratnavibhūṣite <br />
               sarvakāmamaye ramye tīre kṣīrapayonidheḥ //
                <span class="ref">Ras_7.57</span></p>
            
            
            <p id="Ras_7.58">
               vidyādharībhirmukhyābhir aṅganābhiśca yoṣite <br />
               siddhāṅganābhistviṣṭābhis tathaivāpsarasāṃ gaṇaiḥ //
                <span class="ref">Ras_7.58</span></p>
            
            
            <p id="Ras_7.59">
               devāṅganābhiranyābhiḥ krīḍitābhiḥ purā priye <br />
               gītanṛtyairvicitraiśca vādyairnānāvidhaistathā //
                <span class="ref">Ras_7.59</span></p>
            
            
            <p id="Ras_7.60">
               evaṃ saṃkrīḍamānāyās tavābhūt prasṛtaṃ rajaḥ <br />
               tadrajo 'tīva suśroṇi sugandhi sumanoharam //
                <span class="ref">Ras_7.60</span></p>
            
            
            <p id="Ras_7.61">
               rajasaścātibāhulyāt vāsaste raktatāṃ yayau <br />
               tatra tyaktvā tu tadvāsaḥ susnātā kṣīrasāgare //
                <span class="ref">Ras_7.61</span></p>
            
            
            <p id="Ras_7.62">
               vṛtā devāṅganābhistvaṃ suraiścāpi puraṃ gatā <br />
               ūrmibhiste rajovastraṃ nītaṃ madhye payonidheḥ //
                <span class="ref">Ras_7.62</span></p>
            
            
            <p id="Ras_7.63">
               evaṃ te śoṇitaṃ bhadre praviṣṭaṃ kṣīrasāgare <br />
               kṣīrābdhimathane caitad amṛtena sahotthitam <br />
               nijagandhena tān sarvān harṣayaddevadānavān //
                <span class="ref">Ras_7.63</span></p>
            
            
            <p id="Ras_7.64">
               tato devagaṇairuktaṃ gandhakākhyo bhavatvayam //
                <span class="ref">Ras_7.64</span></p>
            
            
            <p id="Ras_7.65">
               rasasya bandhanārthāya jāraṇāya bhavatvayam <br />
               ye guṇāḥ pārade proktās te caivātra bhavantviti //
                <span class="ref">Ras_7.65</span></p>
            
            
            <p id="Ras_7.66">
               iti devagaṇaiḥ prītaiḥ purā proktaṃ sureśvari <br />
               tenāyaṃ gandhako nāma vikhyātaḥ kṣitimaṇḍale //
                <span class="ref">Ras_7.66</span></p>
            
            
            <p id="Ras_7.67">
               sa cāpi trividho devi śukacañcunibho varaḥ <br />
               madhyamaḥ pītavarṇaḥ syāc chuklavarṇo 'dhamaḥ priye //
                <span class="ref">Ras_7.67</span></p>
            
            
            <p id="Ras_7.68">
               karañjairaṇḍatailena drāvayitvājadugdhake <br />
               siñcedunmattaniryāse trīnvārāṃstaṃ pṛthak pṛthak //
                <span class="ref">Ras_7.68</span></p>
            
            
            <p id="Ras_7.69">
               jvālinībījacūrṇena matsyapittaiśca bhāvayet <br />
               bhṛṅgāmbhasā vā saptāhaṃ bhāvitaḥ kṣālito 'mbhasā //
                <span class="ref">Ras_7.69</span></p>
            
            
            <p id="Ras_7.70">
               tāpito badarāṅgāraiḥ ghṛtākte lohabhājane <br />
               āvartitaśca mṛdvagnau ghṛtāktakarpaṭopari //
                <span class="ref">Ras_7.70</span></p>
            
            
            <p id="Ras_7.71">
               kṣipraṃ bhṛṅgasya niryāse kṣālito gandhako hitaḥ //
                <span class="ref">Ras_7.71</span></p>
            
            
            <p id="Ras_7.72">
               gandhako hi svabhāvena rasarūpaḥ svarūpataḥ <br />
               gandhakaṃ śodhayet kṣīre śṛṅgaverarase tathā //
                <span class="ref">Ras_7.72</span></p>
            
            
            <p id="Ras_7.73">
               rase ca bhṛṅgarājasya nimbukasya rase tathā <br />
               śodhitaḥ saptavārāṇi gandhako jāyate 'malaḥ //
                <span class="ref">Ras_7.73</span></p>
            
            
            <p id="Ras_7.74">
               tālakaḥ paṭalaḥ piṇḍo dvidhā tatrādya uttamaḥ <br />
               kuṣmāṇḍe tu śataṃ vārān tālakaṃ svedayedbudhaḥ //
                <span class="ref">Ras_7.74</span></p>
            
            
            <p id="Ras_7.75">
               snukkṣīrakaṭukālāburasayoḥ saptadhā pṛthak <br />
               tilasarṣapaśigrūṇi lākṣā ca lavaṇaṃ guḍaḥ <br />
               ṭaṅkaṇaṃ ca yutairhyetaiḥ tālakaṃ bhūdhare dravet //
                <span class="ref">Ras_7.75</span></p>
            
            
            <p id="Ras_7.76">
               vyādhighātaphalakṣāraṃ madhukuṣmāṇḍakaṃ tathā <br />
               dravaiḥ punarnavodbhūtaiḥ saptāhaṃ mardayedbudhaḥ //
                <span class="ref">Ras_7.76</span></p>
            
            
            <p id="Ras_7.77">
               dattvā pādāṃśakaṃ sarvaṃ tataḥ pātanayantrake <br />
               dadyāt puṭaṃ gajākāraṃ patet sattvaṃ sutālakāt //
                <span class="ref">Ras_7.77</span></p>
            
            
            <p id="Ras_7.78">
               raktā śilā tu gomāṃse luṅgāmlena vipācitā <br />
               tāṃ raktapītapuṣpāṇāṃ rasaiḥ pittaiśca bhāvayet //
                <span class="ref">Ras_7.78</span></p>
            
            
            <p id="Ras_7.79">
               sitā kṛṣṇā ca saurāṣṭrī cūrṇakhaṇḍātmikā ca sā //
                <span class="ref">Ras_7.79</span></p>
            
            
            <p id="Ras_7.80">
               gopittena śataṃ vārān saurāṣṭrīṃ bhāvayettataḥ <br />
               dhamitvā pātayet sattvaṃ krāmaṇaṃ cātiguhyakam //
                <span class="ref">Ras_7.80</span></p>
            
            
            <p id="Ras_7.81">
               kāsīsaṃ trividhaṃ śuklaṃ kṛṣṇaṃ pītamiti priye //
                <span class="ref">Ras_7.81</span></p>
            
            
            <p id="Ras_7.82">
               kāsīsaṃ cūrṇayitvā tu kāsamardarasena ca <br />
               rājakośātakītoyaiḥ pittaiśca paribhāvayet //
                <span class="ref">Ras_7.82</span></p>
            
            
            <p id="Ras_7.83">
               gairikaṃ trividhaṃ raktahemakevalabhedataḥ <br />
               raktavargarasakvāthapittaistadbhāvayet pṛthak //
                <span class="ref">Ras_7.83</span></p>
            
            
            <p id="Ras_7.84">
               anena kramayogena gairikaṃ vimalaṃ dhamet <br />
               kramāt sitaṃ ca raktaṃ ca sattvaṃ patati śobhanam //
                <span class="ref">Ras_7.84</span></p>
            
            
            <p id="Ras_7.85">
               rājāvarto dvidhā devi gulikācūrṇabhedataḥ //
                <span class="ref">Ras_7.85</span></p>
            
            
            <p id="Ras_7.86">
               taccūrṇaṃ devadeveśi mahiṣīkṣīrasaṃyutam <br />
               vipacedāyase pātre goghṛtena vimiśritam //
                <span class="ref">Ras_7.86</span></p>
            
            
            <p id="Ras_7.87">
               taccūrṇitaṃ sureśāni kunaṭīghṛtamiśritam <br />
               saubhāgyapañcagavyena piṇḍībaddhaṃ tu kārayet <br />
               dhamitaṃ khādirāṅgāraiḥ sattvaṃ muñcati śobhanam //
                <span class="ref">Ras_7.87</span></p>
            
            
            <p id="Ras_7.88">
               kaṅkuṣṭhaṃ vidrumacchāyaṃ tacca sattvamayaṃ priye //
                <span class="ref">Ras_7.88</span></p>
            
            
            <p id="Ras_7.89">
               sūryāvartodakakaṇāvahniśigruśiphārasaiḥ <br />
               kadalīkandasāreṇa vandhyākośātakīrasaiḥ //
                <span class="ref">Ras_7.89</span></p>
            
            
            <p id="Ras_7.90">
               kākamācīdevadālīvajrakandarasaistathā <br />
               ebhir vyastaiḥ samastairvā kṣārāmlasnehasaindhavaiḥ <br />
               mahārasāścoparasāḥ śuddhimāyānti bhāvitāḥ //
                <span class="ref">Ras_7.90</span></p>
            
            
            <p id="Ras_7.91">
               lākṣālavaṇasaubhāgyadhūmasārakaṭutrayam <br />
               śigrumūlamadhūcchiṣṭaṃ pathyāgugguludhātavaḥ //
                <span class="ref">Ras_7.91</span></p>
            
            
            <p id="Ras_7.92">
               sarjikāsarjaniryāsapiṇyākorṇāsamanvitam <br />
               pārāvatamalakṣudramatsyadrāvakapañcakam //
                <span class="ref">Ras_7.92</span></p>
            
            
            <p id="Ras_7.93">
               tilasarṣapagodhūmamāṣaniṣpāvacikkasam <br />
               chāgakṣīreṇa saṃyuktaṃ vajrapiṇḍī tu kīrtitā //
                <span class="ref">Ras_7.93</span></p>
            
            
            <p id="Ras_7.94">
               anayā vajrapiṇḍyā tu pañcamāhiṣayuktayā <br />
               mahārasā moditāstu pañcagavyena bhāvitāḥ //
                <span class="ref">Ras_7.94</span></p>
            
            
            <p id="Ras_7.95">
               koṣṭhe kharāgninā dhmātāḥ sattvaṃ muñcanti suvrate <br />
               evaṃ śilābhyo jīvebhyo mṛdbhyaḥ sattvaṃ prajāyate //
                <span class="ref">Ras_7.95</span></p>
            
            
            <p id="Ras_7.96">
               evaṃ coparasāḥ proktāḥ śṛṇu lohānyataḥ param //
                <span class="ref">Ras_7.96</span></p>
            
            
            <p id="Ras_7.97">
               suvarṇaṃ rajataṃ tāmraṃ tīkṣṇaṃ vaṅgaṃ bhujaṃgamam <br />
               lohaṃ tu ṣaḍvidhaṃ tacca yathā pūrvaṃ tadakṣayam //
                <span class="ref">Ras_7.97</span></p>
            
            
            <p id="Ras_7.98">
               tatrāditaḥ sureśāni sāraṃ lohadvayaṃ smṛtam <br />
               sādhāraṇe tīkṣṇaśulve vaṅganāgau tu pūtikau //
                <span class="ref">Ras_7.98</span></p>
            
            
            <p id="Ras_7.99">
               rasajaṃ kṣetrajaṃ caiva lohasaṃkarajaṃ tathā <br />
               trividhaṃ jāyate hema caturthaṃ nopalabhyate //
                <span class="ref">Ras_7.99</span></p>
            
            
            <p id="Ras_7.100">
               raktābhaṃ pītavarṇaṃ ca dvividhaṃ devi kāñcanam <br />
               dāhe raktaṃ sitaṃ chede nikaṣe kuṅkumaprabham //
                <span class="ref">Ras_7.100</span></p>
            
            
            <p id="Ras_7.101">
               sagauravaṃ mṛdu snigdhaṃ tāraśulvavivarjitam <br />
               hema ṣoḍaśavarṇāḍhyaṃ śasyate dehalohayoḥ //
                <span class="ref">Ras_7.101</span></p>
            
            
            <p id="Ras_7.102">
               mṛttikā mātuluṅgāmlaiḥ pañcavāsarabhāvitā <br />
               sabhasmalavaṇā hema śodhayet puṭapākataḥ //
                <span class="ref">Ras_7.102</span></p>
            
            
            <p id="Ras_7.103">
               śuklaṃ ca tārakṛṣṇaṃ ca dvividhaṃ rajataṃ priye <br />
               guru snigdhaṃ mṛdu śvetaṃ tāramuttamamiṣyate //
                <span class="ref">Ras_7.103</span></p>
            
            
            <p id="Ras_7.104">
               nāgena kṣārarājena drāvitaṃ śuddhimicchati <br />
               tāraṃ trivāraṃ nikṣiptaṃ piśācītailamadhyataḥ //
                <span class="ref">Ras_7.104</span></p>
            
            
            <p id="Ras_7.105">
               tāmraṃ ca dvividhaṃ proktaṃ raktaṃ kṛṣṇaṃ sureśvari <br />
               ghanaghātasahaṃ snigdhaṃ raktapattraṃ mṛdūttamam //
                <span class="ref">Ras_7.105</span></p>
            
            
            <p id="Ras_7.106">
               snuhyarkakṣīralavaṇakṣārāmlaparilepitam <br />
               tāmrapattraṃ ca nirguṇḍīrasamadhye tu ḍhālayet //
                <span class="ref">Ras_7.106</span></p>
            
            
            <p id="Ras_7.107">
               rohaṇaṃ vājaraṃ caiva tṛtīyaṃ ca paḍālakam <br />
               iti tīkṣṇaṃ tridhā tacca kāntalohamiti smṛtam //
                <span class="ref">Ras_7.107</span></p>
            
            
            <p id="Ras_7.108">
               nīlaṃ kṛṣṇamiti snigdhaṃ sūkṣmadhāramayaḥ śubham <br />
               guḍūcī haṃsapādī ca naktamālaḥ phalatrayam //
                <span class="ref">Ras_7.108</span></p>
            
            
            <p id="Ras_7.109">
               gopālakī gorasānāṃ tumbururlohanighnakaḥ <br />
               eṣāṃ rase ḍhālayettat giridoṣanivṛttaye //
                <span class="ref">Ras_7.109</span></p>
            
            
            <p id="Ras_7.110">
               trapu ca dvividhaṃ jñeyaṃ śvetakṛṣṇavibhedataḥ <br />
               śvetaṃ laghu mṛdu snigdham uttamaṃ vaṅgamucyate //
                <span class="ref">Ras_7.110</span></p>
            
            
            <p id="Ras_7.111">
               nāgastvekavidho devi śīghradrāvī mṛdurguruḥ //
                <span class="ref">Ras_7.111</span></p>
            
            
            <p id="Ras_7.112">
               mahiṣasyāsthicūrṇena vāpāttanmūtrasecanāt <br />
               vaṅgaṃ śuddhaṃ bhavettadvat nāgo nāgāsthimūtrataḥ //
                <span class="ref">Ras_7.112</span></p>
            
            
            <p id="Ras_7.113">
               gaurīphalāni kṣurako rajanītumburūṇi ca <br />
               kuberākṣasya bījāni mallikāyāśca sundari //
                <span class="ref">Ras_7.113</span></p>
            
            
            <p id="Ras_7.114">
               palāśaśuṣkāpāmārgakṣārasnukkṣīrayogataḥ <br />
               saptadhā parivāpena śodhayanti bhujaṃgamam //
                <span class="ref">Ras_7.114</span></p>
            
            
            <p id="Ras_7.115">
               snuhīkṣīrasamāyogāt vaṅgaṃ cāvāpayettataḥ //
                <span class="ref">Ras_7.115</span></p>
            
            
            <p id="Ras_7.116">
               snuhyarkakṣīrahalinīkañcukīkandacitrakaiḥ <br />
               guñjākarañjadhuttūrahayagandhāṅghritālakaiḥ //
                <span class="ref">Ras_7.116</span></p>
            
            
            <p id="Ras_7.117">
               naktamāleṅgudīśakravāruṇīmūlasaṃyutaiḥ <br />
               piṣṭairmāhiṣatakre tu saptarātroṣitaistataḥ <br />
               niṣekaḥ sarvalohānāṃ malaṃ hanti na saṃśayaḥ //
                <span class="ref">Ras_7.117</span></p>
            
            
            <p id="Ras_7.118">
               devadālīphalarajaḥsvarasairbhāvitaṃ muhuḥ <br />
               drāvayet kanakaṃ vāpāt bhūyo na kaṭhinaṃ bhavet //
                <span class="ref">Ras_7.118</span></p>
            
            
            <p id="Ras_7.119">
               akhilāni ca sattvāni drāvayet tatprabhāvataḥ //
                <span class="ref">Ras_7.119</span></p>
            
            
            <p id="Ras_7.120">
               samāṃśaṃ suragopasya suradālyāśca yadrajaḥ <br />
               āvāpāt kurute devi kanakaṃ jalasaṃnibham //
                <span class="ref">Ras_7.120</span></p>
            
            
            <p id="Ras_7.121">
               maṇḍūkāsthivasāṭaṅkahayalālendragopakaiḥ <br />
               prativāpena kanakaṃ suciraṃ tiṣṭhati drutam //
                <span class="ref">Ras_7.121</span></p>
            
            
            <p id="Ras_7.122">
               triḥsaptakṛtvo gomūtre jvālinībhasma gālitam <br />
               śoṣayettasya vāpena tīkṣṇaṃ mūṣāgataṃ dravet //
                <span class="ref">Ras_7.122</span></p>
            
            
            <p id="Ras_7.123">
               triḥsaptakṛtvo niculabhasmanā bhāvitena tu <br />
               ketakyāstu rasaistīkṣṇam āvāpāddravatāṃ vrajet //
                <span class="ref">Ras_7.123</span></p>
            
            
            <p id="Ras_7.124">
               pakvadhātrīphalarasaiḥ śaṅkhe saptāhabhāvitam <br />
               punaḥ kañcukitoyena bhāvitaṃ saptavāsaram //
                <span class="ref">Ras_7.124</span></p>
            
            
            <p id="Ras_7.125">
               śarāvayugalāntaḥsthaṃ sudṛḍhaṃ paridhāmitam <br />
               tattīkṣṇacūrṇaṃ deveśi rasarūpaṃ prajāyate //
                <span class="ref">Ras_7.125</span></p>
            
            
            <p id="Ras_7.126">
               tālakaṃ gandhapāṣāṇaśilāmākṣikagairikam <br />
               kāsīsaṃ khaṇḍasaurāṣṭrītutthamabhrakameva ca //
                <span class="ref">Ras_7.126</span></p>
            
            
            <p id="Ras_7.127">
               śvaśṛgālatarakṣūṇāṃ kukkuṭasya malaṃ tathā <br />
               mayūragṛdhramārjāraviṣṭhā ca samabhāgakam //
                <span class="ref">Ras_7.127</span></p>
            
            
            <p id="Ras_7.128">
               bhāvayettriḥ snuhīkṣīrair devadālīrasena ca <br />
               tatkalkam aṣṭamāṃśena lohapattrāṇi lepayet //
                <span class="ref">Ras_7.128</span></p>
            
            
            <p id="Ras_7.129">
               dhamed drutaṃ bhavelloham etaireva niṣecayet <br />
               aṅkolasya tu mūlāni kāñjikena prapeṣayet <br />
               lohalepaṃ tato dadyāt agnisthaṃ dhārayet priye //
                <span class="ref">Ras_7.129</span></p>
            
            
            <p id="Ras_7.130">
               punarlepaṃ tato dadyāt paricchinnārasena tu <br />
               matsyapittena deveśi vahnisthaṃ dhārayet priye //
                <span class="ref">Ras_7.130</span></p>
            
            
            <p id="Ras_7.131">
               punarlepaṃ prakurvīta lāṅgalīkandasambhavam <br />
               tribhirlepairdrutaṃ lohaṃ nirmalaṃ svacchavārivat //
                <span class="ref">Ras_7.131</span></p>
            
            
            <p id="Ras_7.132">
               cūrṇitaṃ devi kūrmāsthi meṣaśṛṅgaṃ śilājatu <br />
               kurute prativāpena balavajjalavat sthiram //
                <span class="ref">Ras_7.132</span></p>
            
            
            <p id="Ras_7.133">
               arkāpāmārgamusalīniculaṃ citrakaṃ tathā <br />
               kadalī potakī dālī kṣārameṣāṃ tu sādhayet //
                <span class="ref">Ras_7.133</span></p>
            
            
            <p id="Ras_7.134">
               gālayenmāhiṣe mūtre ṣaḍvārānsuravandite <br />
               āvāpāddrāvayedetadabhrasattvādijaṃ rajaḥ //
                <span class="ref">Ras_7.134</span></p>
            
            
            <p id="Ras_7.135">
               dantīdanto viśeṣeṇa drāvayet salilaṃ yathā //
                <span class="ref">Ras_7.135</span></p>
            
            
            <p id="Ras_7.136">
               rasenottaravāruṇyāḥ plutaṃ vaikrāntajaṃ rajaḥ <br />
               prativāpena lohāni drāvayet salilopamam //
                <span class="ref">Ras_7.136</span></p>
            
            
            <p id="Ras_7.137">
               ratnānāṃ drāvaṇaṃ vakṣye gaganasya drutiṃ tathā //
                <span class="ref">Ras_7.137</span></p>
            
            
            <p id="Ras_7.138">
               triphalā ca trikaṭukaṃ trikṣāraṃ paṭupañcakam <br />
               balā cātibalā caiva tṛtīyā ca mahābalā //
                <span class="ref">Ras_7.138</span></p>
            
            
            <p id="Ras_7.139">
               aśvagandhā cavī nārī bhūlatā mātṛvāhakaḥ <br />
               gopendramaṇḍalī caiva ṣaḍbindurdvimukhī tathā //
                <span class="ref">Ras_7.139</span></p>
            
            
            <p id="Ras_7.140">
               dhīrā sūraṇakandaśca kañcukī ca punarnavā <br />
               snuhyarkonmattahalinī pāṭhā cottaravāruṇī //
                <span class="ref">Ras_7.140</span></p>
            
            
            <p id="Ras_7.141">
               ayaskānto gokṣuraśca mṛdudūrvāmlavetasam <br />
               śilājatu ca sauvīraṃ viṣagandhakaṭaṅkaṇam //
                <span class="ref">Ras_7.141</span></p>
            
            
            <p id="Ras_7.142">
               pṛthagdaśapalaṃ sarvaṃ sūkṣmacūrṇaṃ tu kārayet <br />
               kumbhadvayaṃ kulatthānāṃ kāṣṭhena tiniśasya ca //
                <span class="ref">Ras_7.142</span></p>
            
            
            <p id="Ras_7.143">
               kvāthayenmṛdutāpena yāvat kumbhāvaśeṣitam <br />
               tena kvāthena taccūrṇaṃ bhāvayedekaviṃśatim //
                <span class="ref">Ras_7.143</span></p>
            
            
            <p id="Ras_7.144">
               ratnāni tena liptāni tatkvāthasthaṃ dhamet punaḥ <br />
               ahorātreṇa tānyāśu dravanti salilaṃ yathā //
                <span class="ref">Ras_7.144</span></p>
            
            
            <p id="Ras_7.145">
               abhrakādīni lohāni dravanti hy avicārataḥ <br />
               nirmalāni ca jāyante harabījopamāni ca //
                <span class="ref">Ras_7.145</span></p>
            
            
            <p id="Ras_7.146">
               milanti ca rasenāśu vahnisthānyakṣayāṇi ca <br />
               tair drutaiḥ sparśamātreṇa kṣaṇād badhyeta sūtakaḥ //
                <span class="ref">Ras_7.146</span></p>
            
            
            <p id="Ras_7.147">
               lohānāṃ māraṇaṃ vakṣye samāhitamanāḥ śṛṇu <br />
               snuhīkṣīreṇa sindūraṃ kanakaṃ rajataṃ punaḥ //
                <span class="ref">Ras_7.147</span></p>
            
            
            <p id="Ras_7.148">
               tenaiva mākṣikaṃ tāmram ajākṣīreṇa gandhakam <br />
               stanyena hiṅgulaṃ tīkṣṇaṃ vaṅgatālapalāśakam //
                <span class="ref">Ras_7.148</span></p>
            
            
            <p id="Ras_7.149">
               nāgaṃ śilārkakṣīreṇa svacchapattrīkṛtaṃ priye <br />
               mārayet puṭapākena nirutthaṃ bhasma jāyate //
                <span class="ref">Ras_7.149</span></p>
            
            
            <p id="Ras_7.150">
               na so 'sti lohamātaṃgo yaṃ na gandhakakesarī <br />
               nihanyādgandhamātreṇa yadvā mākṣikakesarī //
                <span class="ref">Ras_7.150</span></p>
            
            
            <p id="Ras_7.151">
               rasībhavanti lohāni mṛtāni suravandite <br />
               haranti rogān sakalān rasayuktāni kiṃ punaḥ <br />
               śīlanānnāśayantyeva valīpalitarugjarāḥ //
                <span class="ref">Ras_7.151</span></p>
            
            
            <p id="Ras_7.152">
               vajramākṣikatīkṣṇābhraṃ śasyate dehakarmaṇi <br />
               nāgaṃ vaṅgaṃ suvīraṃ ca dravyakarmaṇi yojayet //
                <span class="ref">Ras_7.152</span></p>
            
            
            <p id="Ras_7.153">
               paribālaṃ tu yallohaṃ tathā ca malayodbhavam <br />
               etallohadvayaṃ devi viśeṣāddeharakṣaṇam //
                <span class="ref">Ras_7.153</span></p>
            
            
            <p id="Ras_7.154">
               rāgaṃ mahārasādīnāṃ jñātvā bījāni sādhayet <br />
               tanmamācakṣva deveśi kimanyacchrotumarhasi //
                <span class="ref">Ras_7.154</span></p>
            
            </div>
         
         <div id="d1e12687">
            
            
            <h3>8 [Bījasādhana]</h3>
            śrīdevyuvāca
            
            
            <p id="Ras_8.1">
               mahārasānāṃ lohānāṃ ratnānāṃ ca sureśvara <br />
               rāgasaṃkhyāṃ tathā bījasādhanaṃ ca vada prabho //
                <span class="ref">Ras_8.1</span></p>
            
            śrībhairava uvāca
            
            <p id="Ras_8.2">
               mahāraseṣu dviguṇas tāmrarāgaḥ sureśvari <br />
               giridoṣe kṣayaṃ nīte sūtakaṃ rañjayanti te //
                <span class="ref">Ras_8.2</span></p>
            
            
            <p id="Ras_8.3">
               sasyakaścapalaś caiva rājāvartaśca mākṣikaḥ <br />
               vimalo gairikaṃ caiṣām ekaikaṃ dviguṇaṃ bhavet //
                <span class="ref">Ras_8.3</span></p>
            
            
            <p id="Ras_8.4">
               bhrāmakādiṣu kānteṣvapy ekadvitriguṇo hi saḥ <br />
               ekaikamabhrake caiva śvetapītāruṇaḥ site //
                <span class="ref">Ras_8.4</span></p>
            
            
            <p id="Ras_8.5">
               aṣṭādaśasahasrāṇi sthitā rāgāśca gandhake <br />
               ayutaṃ darade devi śilāyāṃ dvisahasrakam //
                <span class="ref">Ras_8.5</span></p>
            
            
            <p id="Ras_8.6">
               rasake saptasāhasraṃ kaṅkuṣṭhe tu catuṣṭayam <br />
               rasagarbhe prakāśante jāraṇaṃ tu bhavedyadi //
                <span class="ref">Ras_8.6</span></p>
            
            
            <p id="Ras_8.7">
               dvādaśāgraṃ śataṃ pañca nāge rāgā vyavasthitāḥ <br />
               śatahīnaṃ sahasraṃ tu vaṅge rāgā vyavasthitāḥ //
                <span class="ref">Ras_8.7</span></p>
            
            
            <p id="Ras_8.8">
               rāgāṇāṃ śatapañcāśat śulvamadhye vyavasthitāḥ <br />
               raktapītāśca śuklāśca hemni rāgāśca ṣoḍaśa //
                <span class="ref">Ras_8.8</span></p>
            
            
            <p id="Ras_8.9">
               rāgāḥ ṣaṣṭisahasrāṇi śakranīle vyavasthitāḥ <br />
               mahānīle ca deveśi te rāgā dviguṇāḥ sthitāḥ //
                <span class="ref">Ras_8.9</span></p>
            
            
            <p id="Ras_8.10">
               māṇikye tu sureśāni rāgā lakṣatrayodaśa <br />
               gajavārisamutpannaṃ ratnaṃ muktāphalaṃ viduḥ //
                <span class="ref">Ras_8.10</span></p>
            
            
            <p id="Ras_8.11">
               gaje trīṇi sahasrāṇi ṣaṭsahasrāṇi vārije <br />
               navalakṣaṃ ca rāgāṇāṃ padmarāge vyavasthitāḥ //
                <span class="ref">Ras_8.11</span></p>
            
            
            <p id="Ras_8.12">
               bhedayet sarvalohāni yacca kena na bhidyate <br />
               tadvajraṃ tasya deveśi rāgaṃ lakṣadvayaṃ viduḥ //
                <span class="ref">Ras_8.12</span></p>
            
            
            <p id="Ras_8.13">
               ṣoḍaśaiva sahasrāṇi puṣparāge vyavasthitāḥ <br />
               pādonalakṣarāgāstu proktā marakate priye //
                <span class="ref">Ras_8.13</span></p>
            
            
            <p id="Ras_8.14">
               rāgasaṃkhyāṃ na jānāti saṃkrāntasya rasasya tu <br />
               adhikaṃ mārayellohaṃ hīnaṃ caiva prakāśayet //
                <span class="ref">Ras_8.14</span></p>
            
            
            <p id="Ras_8.15">
               mānavendraḥ prakurvīta yo hi jānāti pārvati <br />
               śatakoṭipramāṇena rāgasaṃkhyāṃ prakalpayet <br />
               sparśanaṃ caivamālokya śatakoṭistu vidhyate //
                <span class="ref">Ras_8.15</span></p>
            
            
            <p id="Ras_8.16">
               ataḥ paraṃ pravakṣyāmi bījānāṃ sādhanaṃ priye <br />
               hematāravaśādbījaṃ dvividhaṃ tāvadīśvari //
                <span class="ref">Ras_8.16</span></p>
            
            
            <p id="Ras_8.17">
               pītāruṇairhemabījaṃ tārabījaṃ sitairbhavet <br />
               kalpitaṃ rañjitaṃ pakvam iti bhūyastridhā bhavet //
                <span class="ref">Ras_8.17</span></p>
            
            
            <p id="Ras_8.18">
               kalpitaṃ dvividhaṃ tacca śuddhamiśravibhedataḥ //
                <span class="ref">Ras_8.18</span></p>
            
            
            <p id="Ras_8.19">
               rasoparasalohānāṃ bījānāṃ kalpanaṃ pṛthak <br />
               śuddhaṃ miśraṃ tu saṃyogāt yathālābhaṃ sureśvari //
                <span class="ref">Ras_8.19</span></p>
            
            
            <p id="Ras_8.20">
               sattvamāvartitaṃ vyomni śodhitaṃ kācaṭaṅkaṇaiḥ <br />
               ciñcāphalāmlanirguṇḍīpattrakalkaniṣecanaiḥ <br />
               pakvaṃ niviḍitaṃ devi rasapiṣṭikṣamaṃ bhavet //
                <span class="ref">Ras_8.20</span></p>
            
            
            <p id="Ras_8.21">
               snehakṣārāmlavargaiśca śilāyāśca puṭatrayāt <br />
               mṛtāhe dhūpanāyantre dhūpagandhānulepanāt <br />
               vaṅgasyāpi vidhānena tālakasya hatasya vā //
                <span class="ref">Ras_8.21</span></p>
            
            
            <p id="Ras_8.22">
               tāpyahiṅgulayorvāpi hate ca rasakasya vā <br />
               rasagarbhe dravet kṛṣṇaṃ pattraṃ kanakatārayoḥ //
                <span class="ref">Ras_8.22</span></p>
            
            
            <p id="Ras_8.23">
               saṃkarākhyaṃ tu durmelyaṃ priye mṛdukharāhvayam <br />
               tataḥ saṃmṛditaṃ devi dvaṃdvamelāpanaṃ drutam <br />
               bhavet samarasaṃ garbhe rasarājasya ca dravet //
                <span class="ref">Ras_8.23</span></p>
            
            
            <p id="Ras_8.24">
               ataḥ paraṃ pravakṣyāmi dvaṃdvamelāpanaṃ śṛṇu //
                <span class="ref">Ras_8.24</span></p>
            
            
            <p id="Ras_8.25">
               varṣābhūkadalīkandakākamācīpunarnavāḥ <br />
               cūrṇaṃ narakapālaṃ ca guñjāṭaṅkaṇasaṃyutam <br />
               kṣīratailena sudhmātaṃ hemābhraṃ milati priye //
                <span class="ref">Ras_8.25</span></p>
            
            
            <p id="Ras_8.26">
               anenaiva vidhānena tārābhramapi melayet //
                <span class="ref">Ras_8.26</span></p>
            
            
            <p id="Ras_8.27">
               vaṅgamāvartya deveśi punaḥ sūtakayojitam <br />
               kadalīkandatoyena mardayeṭṭaṅkaṇānvitam <br />
               andhamūṣāgataṃ dhmātaṃ vaṅgābhraṃ milati kṣaṇāt //
                <span class="ref">Ras_8.27</span></p>
            
            
            <p id="Ras_8.28">
               cūrṇaṃ narakapālasya strīstanyaṃ vanaśigrukam <br />
               guñjāṭaṅkaṇasaṃyuktaṃ vaṅgābhraṃ milati kṣaṇāt //
                <span class="ref">Ras_8.28</span></p>
            
            
            <p id="Ras_8.29">
               abhrakaṃ cūrṇayitvā tu kākamācīrasaplutam <br />
               kapitthatoyasaṃspṛṣṭaṃ rasaṭaṅkaṇasaṃyutam <br />
               vaṅgapattrāntaranyastaṃ dhmātaṃ vaṅgābhrakaṃ milet //
                <span class="ref">Ras_8.29</span></p>
            
            
            <p id="Ras_8.30">
               āvartya kaṭutailena bhasmāpāmārgajaṃ kṣipet <br />
               vaṅgābhraṃ haritālaṃ ca nāgābhre tu manaḥśilāḥ //
                <span class="ref">Ras_8.30</span></p>
            
            
            <p id="Ras_8.31">
               hemābhraṃ nāgatāpyena tārābhraṃ vaṅgatālakāt <br />
               gandhakena tu śulvābhraṃ tīkṣṇābhraṃ sindhuhiṅgulāt <br />
               vaṅgābhraṃ haritālena nāgābhraṃ śilayā milet //
                <span class="ref">Ras_8.31</span></p>
            
            
            <p id="Ras_8.32">
               lāṅgalī cāmarīkeśaṃ kārpāsāsthikulatthakam <br />
               bhūlatā cāśmadalanī strīstanyaṃ suragopakaḥ //
                <span class="ref">Ras_8.32</span></p>
            
            
            <p id="Ras_8.33">
               etatpraliptamūṣāyāṃ sudhmātāstīvravahninā <br />
               kāntābhraśailavimalā milanti sakalān kṣaṇāt //
                <span class="ref">Ras_8.33</span></p>
            
            
            <p id="Ras_8.34">
               latāchuchundarīmāṃsaṃ viṣaṭaṅkaṇayojitam <br />
               mūṣālepena kurute sarvadvaṃdveṣu melanam //
                <span class="ref">Ras_8.34</span></p>
            
            
            <p id="Ras_8.35">
               abhrakaṃ surasā śṛṅgaṃ maṇḍūkasya vasā viṣam <br />
               guñjāṭaṅkaṇayogena sarvasattveṣu melanam //
                <span class="ref">Ras_8.35</span></p>
            
            
            <p id="Ras_8.36">
               ṭaṅkaṇorṇāgirijatukarṇākhyāmalakarkaṭaiḥ <br />
               milanti sarvadvaṃdvāni strīstanyaparipeṣitaiḥ //
                <span class="ref">Ras_8.36</span></p>
            
            
            <p id="Ras_8.37">
               dhātakīgugguluguḍasarjayāvakaṭaṅkaṇaiḥ <br />
               strīstanyapeṣitaiḥ sarvaṃ dvaṃdvajaṃ tu rasāyane //
                <span class="ref">Ras_8.37</span></p>
            
            
            <p id="Ras_8.38">
               khasattvaṃ sūkṣmacūrṇaṃ tu pūrvakalkena saṃyutam <br />
               andhamūṣāgataṃ dhmātaṃ saṃkaraṃ milati kṣaṇāt //
                <span class="ref">Ras_8.38</span></p>
            
            
            <p id="Ras_8.39">
               vāpitaṃ tāpyarasakasasyakairdaradena ca <br />
               khasattvaṃ syānnibaddhaṃ ca dṛḍhaṃ dhmātaṃ milettataḥ //
                <span class="ref">Ras_8.39</span></p>
            
            
            <p id="Ras_8.40">
               rasoparasalohāni sarvāṇyekatra dhāmayet <br />
               anyonyaṃ dvaṃdvatāṃ yānti dravanti salilaṃ yathā //
                <span class="ref">Ras_8.40</span></p>
            
            
            <p id="Ras_8.41">
               bījāni kalpitānyevaṃ rañjitāni paraṃ śṛṇu //
                <span class="ref">Ras_8.41</span></p>
            
            
            <p id="Ras_8.42">
               ghanaṃ mākṣikacūrṇena śulvacūrṇena rañjitam <br />
               dvaṃdvitaṃ tāpyasattvena rasarājasya rañjanam //
                <span class="ref">Ras_8.42</span></p>
            
            
            <p id="Ras_8.43">
               āraktavallīgomūtraḥ bahudhā paribhāvitaiḥ <br />
               kunaṭīgandhapāṣāṇair hemamākṣikahiṅgulaiḥ //
                <span class="ref">Ras_8.43</span></p>
            
            
            <p id="Ras_8.44">
               vāpitaṃ sevitaṃ raktagaṇaiḥ snehairmṛtaṃ tataḥ <br />
               rañjanaṃ rasarājasya tīkṣṇatāmrau viśeṣataḥ //
                <span class="ref">Ras_8.44</span></p>
            
            
            <p id="Ras_8.45">
               kevalaṃ vimalaṃ tāmraṃ vāpitaṃ daradena ca <br />
               kurute triguṇaṃ jīrṇaṃ lākṣābhaṃ nirmalaṃ rasam //
                <span class="ref">Ras_8.45</span></p>
            
            
            <p id="Ras_8.46">
               rasakaṃ dviguṇaṃ dattvā tāmraṃ sudhmātamīśvari <br />
               kṛṣṇābhrakasya cūrṇaṃ ca raktavargair muhuḥ puṭaiḥ //
                <span class="ref">Ras_8.46</span></p>
            
            
            <p id="Ras_8.47">
               tāpyena vā mṛtaṃ hema triguṇena nivāpitam <br />
               bhāṇḍikāyāṃ tu rasakaṃ tāpyasaindhavasaṃyutam //
                <span class="ref">Ras_8.47</span></p>
            
            
            <p id="Ras_8.48">
               indragopanibhaṃ yāvat sarvaṃ dviguṇajāraṇāt <br />
               drutaṃ hemanibhaṃ sūtaṃ kurute nātra saṃśayaḥ //
                <span class="ref">Ras_8.48</span></p>
            
            
            <p id="Ras_8.49">
               abhrakaṃ hema tāmraṃ ca śilayā mākṣikeṇa ca <br />
               gairikeṇa ca mukhyena rasakena ca rañjayet //
                <span class="ref">Ras_8.49</span></p>
            
            
            <p id="Ras_8.50">
               bījāni rañjitānyevaṃ pakvabījānyataḥ śṛṇu //
                <span class="ref">Ras_8.50</span></p>
            
            
            <p id="Ras_8.51">
               mahārasānuparasān tīkṣṇalohāni ca kṣipet <br />
               samāṃśaṃ samamākṣīkaṃ gandhakāvāpayogataḥ //
                <span class="ref">Ras_8.51</span></p>
            
            
            <p id="Ras_8.52">
               śataśo vāpayedetat akṣīṇaṃ sāvaśeṣitam <br />
               samāṃśaṃ rasarājasya garbhe dravati niścitam //
                <span class="ref">Ras_8.52</span></p>
            
            
            <p id="Ras_8.53">
               tadetadviṣṭikāstambhe jāraṇāyāṃ sureśvari <br />
               rañjane rasarājasya sāraṇāyāṃ ca śasyate //
                <span class="ref">Ras_8.53</span></p>
            
            
            <p id="Ras_8.54">
               tadeva śataśo raktagaṇaiḥ snehairniṣecitam <br />
               adhikaṃ śasyate teṣu sahasrāṃśena vedhakṛt //
                <span class="ref">Ras_8.54</span></p>
            
            
            <p id="Ras_8.55">
               nirvyūḍhaṃ nāgavaṅgābhyāṃ kriyāyāṃ hematārayoḥ <br />
               khasattvaṃ raviṇā yojyaṃ dvaṃdvitaṃ syādrasāyane //
                <span class="ref">Ras_8.55</span></p>
            
            
            <p id="Ras_8.56">
               sasnehakṣārapañcāmlaiḥ rasaistaistālakādibhiḥ <br />
               samadvitriguṇān tāmre vāhayedvaṅgapannagān //
                <span class="ref">Ras_8.56</span></p>
            
            
            <p id="Ras_8.57">
               raktasnehaniṣiktaṃ tad rasākṛṣṭiriti smṛtam //
                <span class="ref">Ras_8.57</span></p>
            
            
            <p id="Ras_8.58">
               mākṣikaṃ gandhapāṣāṇaṃ haritālaṃ manaḥśilām <br />
               vaikrāntakaṃ kāntamukhyaṃ sasyakaṃ vimalāñjanam <br />
               rasakaṃ vāpitaṃ śaśvaccūrṇitaṃ hemni vāhayet //
                <span class="ref">Ras_8.58</span></p>
            
            
            <p id="Ras_8.59">
               lohaparpaṭikātāpyakaṅkuṣṭhavimalābhrakaiḥ <br />
               mṛtaśulvaśilāsattvasnuhyarkakṣīrahiṅgulaiḥ <br />
               nāgo nirjīvatāṃ yāti puṭayogaiḥ punaḥ punaḥ //
                <span class="ref">Ras_8.59</span></p>
            
            
            <p id="Ras_8.60">
               rasatālakaśaṅkhābhraciñcākṣāraistathā trapuḥ <br />
               mṛtaṃ nāgaṃ mṛtaṃ vaṅgaṃ śulvaṃ tīkṣṇaṃ ca vā mṛtam <br />
               ekaikamuttame hemni vāhayet suravandite //
                <span class="ref">Ras_8.60</span></p>
            
            
            <p id="Ras_8.61">
               nirutthe pannage hemni nirvyūḍhe śataśo gaṇe <br />
               gorocanānibhaṃ dhāma bhāskare tārasaṃnibham //
                <span class="ref">Ras_8.61</span></p>
            
            
            <p id="Ras_8.62">
               tīkṣṇābhrakaṃ ravisamaṃ mākṣikaṃ dviguṇaṃ tathā <br />
               āvartitaṃ cūrṇitaṃ ca māritaṃ saptabhiḥ puṭaiḥ //
                <span class="ref">Ras_8.62</span></p>
            
            
            <p id="Ras_8.63">
               vyūḍhe śataguṇe hemni tadbījaṃ jārayet samam <br />
               candrārkapattralepena śatabhāgena vedhayet //
                <span class="ref">Ras_8.63</span></p>
            
            
            <p id="Ras_8.64">
               ūrdhvādho mākṣikaṃ dattvā śulvaṃ hemasamaṃ bhavet <br />
               evaṃ daśaguṇaṃ vyūḍhaṃ bījaṃ kāraṇasaṃnibham //
                <span class="ref">Ras_8.64</span></p>
            
            
            <p id="Ras_8.65">
               rasakābhraṃ kāntatāmre bhāgavṛddhyā dhamettataḥ <br />
               mākṣikeṇa hataṃ tacca bīje nirvāhayet priye //
                <span class="ref">Ras_8.65</span></p>
            
            
            <p id="Ras_8.66">
               dvātriṃśadguṇitaṃ hemni nāgaṃ tāpyaṃ hataṃ vahet <br />
               triṃśadguṇaśilāvāpaṃ nāgabījamudāhṛtam //
                <span class="ref">Ras_8.66</span></p>
            
            
            <p id="Ras_8.67">
               tāpyatālakavāpena sattvaṃ pītābhrakasya tu <br />
               bīje nirvāhayed etat yoṣāmṛṣṭasya vedhakam //
                <span class="ref">Ras_8.67</span></p>
            
            
            <p id="Ras_8.68">
               nāgaḥ karoti mṛdutāṃ nirvyūḍhastāṃ ca raktatām <br />
               vāpitaṃ pītatāṃ tīkṣṇaṃ kāntasthāṃ kālikāṃ viṣam //
                <span class="ref">Ras_8.68</span></p>
            
            
            <p id="Ras_8.69">
               hemabījamiti proktaṃ tārabījamataḥ śṛṇu //
                <span class="ref">Ras_8.69</span></p>
            
            
            <p id="Ras_8.70">
               tīkṣṇābhratāpyavimalarasakaṃ samabhāgikam <br />
               vaṅgabhāgāstu catvāraḥ sarvaṃ dhmātaṃ vicūrṇitam //
                <span class="ref">Ras_8.70</span></p>
            
            
            <p id="Ras_8.71">
               puṭena nihataṃ kāryaṃ vyūḍhaṃ tāraṃ tu vedhayet <br />
               dvātriṃśatsadguṇaṃ tāre vaṅge tāpyaṃ hataṃ vahet <br />
               triṃśadguṇāt tālavāpāt vaṅgabījamudāhṛtam //
                <span class="ref">Ras_8.71</span></p>
            
            
            <p id="Ras_8.72">
               kuṭilaṃ vimalaṃ tīkṣṇaṃ khasattvaṃ cāpi vāhayet <br />
               vaṅgābhraṃ tāpyasattvaṃ vā tālamākṣikavāpataḥ <br />
               śuklapuṣpagaṇaiḥ sekaṃ snehayuktaistu kārayet //
                <span class="ref">Ras_8.72</span></p>
            
            
            <p id="Ras_8.73">
               uktāni tārabījāni bījānāṃ rañjanaṃ śṛṇu //
                <span class="ref">Ras_8.73</span></p>
            
            
            <p id="Ras_8.74">
               tīkṣṇamākṣikaśulvaṃ ca nāgaṃ capalamāritam <br />
               sindūrasaṃnibhaṃ yāvat tena bījāni rañjayet //
                <span class="ref">Ras_8.74</span></p>
            
            
            <p id="Ras_8.75">
               nidhāya kharpare nāgaṃ brahmabījadalaiḥ saha <br />
               dagdhamagnimadho dattvā vahnivarṇaṃ yadā bhavet //
                <span class="ref">Ras_8.75</span></p>
            
            
            <p id="Ras_8.76">
               vāsakena vibhītena śākakiṃśukaśigrubhiḥ <br />
               koraṇḍakasya puṣpeṇa bakulasyārjunasya ca //
                <span class="ref">Ras_8.76</span></p>
            
            
            <p id="Ras_8.77">
               ahimāreṇa nāginyā kumāryā nāgakanyayā <br />
               śilayā ca triguṇayā kvathitenājavāriṇā //
                <span class="ref">Ras_8.77</span></p>
            
            
            <p id="Ras_8.78">
               bhāvitaṃ kharparasthaṃ ca plāvayitvā punaḥ punaḥ <br />
               saptabhirdivasaireva māritaṃ suravandite //
                <span class="ref">Ras_8.78</span></p>
            
            
            <p id="Ras_8.79">
               puṭayedgandhakenādāv āmlaiśca tadanantaram <br />
               idaṃ dalānāṃ bījānāṃ rasarājasya rañjane <br />
               udghāṭe krāmaṇe yojyaṃ piṣṭīstambhe viśeṣataḥ //
                <span class="ref">Ras_8.79</span></p>
            
            
            <p id="Ras_8.80">
               mañjiṣṭhākiṃśukarase khadiraṃ raktacandanam <br />
               karavīraṃ devadāruṃ saralaṃ rajanīdvayam //
                <span class="ref">Ras_8.80</span></p>
            
            
            <p id="Ras_8.81">
               anyāni raktapuṣpāṇi piṣṭvā lākṣārasena tu <br />
               tailaṃ vipācayeddevi tena bījāni rañjayet //
                <span class="ref">Ras_8.81</span></p>
            
            
            <p id="Ras_8.82">
               dviguṇe raktapuṣpāṇāṃ raktapītagaṇasya ca <br />
               kvāthe caturguṇe kṣīre tailamekaṃ sureśvari //
                <span class="ref">Ras_8.82</span></p>
            
            
            <p id="Ras_8.83">
               jyotiṣmatīkarañjākhyakaṭutumbīsamudbhavam <br />
               pāṭalīpippalīkāmakākatuṇḍīrasānvitam //
                <span class="ref">Ras_8.83</span></p>
            
            
            <p id="Ras_8.84">
               bhekaśūkarameṣāhimatsyakūrmajalaukasām <br />
               vasayā caikayā yuktaṃ ṣoḍaśāṃśaiḥ supeṣitaiḥ //
                <span class="ref">Ras_8.84</span></p>
            
            
            <p id="Ras_8.85">
               bhūlatāmalamākṣīkadvaṃdvamelāpanauṣadhaiḥ <br />
               pācitaṃ gālitaṃ caitat sāraṇā tailamucyate //
                <span class="ref">Ras_8.85</span></p>
            
            
            <p id="Ras_8.86">
               rasatulyaṃ yathā bījaṃ gataṃ garbhadrutiṃ priye <br />
               vyāpakatvena sarve ca samabhāgāstatheṣyate //
                <span class="ref">Ras_8.86</span></p>
            
            
            <p id="Ras_8.87">
               pakvaṃ śreṣṭhaṃ samaṃ garbhe yaddravedrañjayecca tam //
                <span class="ref">Ras_8.87</span></p>
            
            
            <p id="Ras_8.88">
               evamuktāni bījāni jārayedviḍayogataḥ <br />
               tanmamācakṣva deveśi kimanyacchrotumicchasi //
                <span class="ref">Ras_8.88</span></p>
            
            </div>
         
         <div id="d1e14406">
            
            
            <h3>9 [Viḍakathana]</h3>
            śrīdevyuvāca
            
            
            <p id="Ras_9.1">
               bījānāṃ kalanaṃ proktaṃ viśeṣeṇa ca sādhanam <br />
               jāryante tāni yaiḥ sūte tān viḍān vaktumarhasi //
                <span class="ref">Ras_9.1</span></p>
            
            śrībhairava uvāca
            
            <p id="Ras_9.2">
               kāsīsaṃ saindhavaṃ kāṅkṣī sauvīraṃ vyoṣagandhakam <br />
               sauvarcalaṃ sarjikā ca mālatīnīrasambhavam <br />
               śigrumūlarasaiḥ sikto viḍo 'yaṃ sarvajāraṇaḥ //
                <span class="ref">Ras_9.2</span></p>
            
            
            <p id="Ras_9.3">
               nirdagdhaṃ śaṅkhacūrṇaṃ tu ravikṣīraśataplutam <br />
               puṭitaṃ bahuśo devi praśasto jāraṇāviḍaḥ //
                <span class="ref">Ras_9.3</span></p>
            
            
            <p id="Ras_9.4">
               śataśo vā plutaṃ cūrṇaṃ gandhakasya gavāṃ jalaiḥ //
                <span class="ref">Ras_9.4</span></p>
            
            
            <p id="Ras_9.5">
               nirdagdhaṃ śaṅkhacūrṇaṃ tu śigrumūlāmbubhāvitam <br />
               śataśo viṣasindhūtthasaṃyutaṃ vaḍavāmukham //
                <span class="ref">Ras_9.5</span></p>
            
            
            <p id="Ras_9.6">
               ṭaṅkaṇaṃ śataśo devi bhāvayet kiṃśukadravaiḥ <br />
               viḍo vahnimukhākhyo 'yaṃ lohānāṃ jāraṇe priye //
                <span class="ref">Ras_9.6</span></p>
            
            
            <p id="Ras_9.7">
               cūlikā gandhapāṣāṇaḥ kāntasya ca mukhaṃ priye <br />
               ekaikameva paryāptaṃ lauhacūrṇasya jāraṇe //
                <span class="ref">Ras_9.7</span></p>
            
            
            <p id="Ras_9.8">
               gandhatālakasindhūtthaṃ cūlīṭaṅkaṇabhūkhagam <br />
               kṣārairmūtraiśca vipaced ayaṃ jvālāmukho viḍaḥ //
                <span class="ref">Ras_9.8</span></p>
            
            
            <p id="Ras_9.9">
               ekaviṃśatiparyāyaṃ devadālīdaladravaiḥ <br />
               bhāvito niculakṣāraḥ sarvasattvāni jārayet //
                <span class="ref">Ras_9.9</span></p>
            
            
            <p id="Ras_9.10">
               vāstukairaṇḍakadalīdevadālīpunarnavam <br />
               vāsā palāśaniculaṃ tilakāñcanamākṣikam //
                <span class="ref">Ras_9.10</span></p>
            
            
            <p id="Ras_9.11">
               sarvāṅgaṃ khaṇḍaśaśchinnaṃ nātiśuṣkaṃ śilātale <br />
               dagdhakāṇḍais tilānāṃ tu pañcāṅgaṃ mūlakasya ca //
                <span class="ref">Ras_9.11</span></p>
            
            
            <p id="Ras_9.12">
               plāvayenmūtravargeṇa jalaṃ tasmāt parisrutam <br />
               lohapātre pacedyantre haṃsapāke 'gnimānavit //
                <span class="ref">Ras_9.12</span></p>
            
            
            <p id="Ras_9.13">
               bāṣpāṇāṃ budbudānāṃ ca bahūnāmudgamo yadā <br />
               tadā kāsīsasaurāṣṭrīkṣāratrayakaṭutrayam //
                <span class="ref">Ras_9.13</span></p>
            
            
            <p id="Ras_9.14">
               gandhakaṃ ca sitaṃ hiṅgulavaṇāni ca ṣaṭ tathā <br />
               eṣāṃ cūrṇaṃ kṣipedeṣa lohasampuṭamadhyagaḥ <br />
               saptāhaṃ bhūgataḥ paścād dhānyasthaḥ pravaro viḍaḥ //
                <span class="ref">Ras_9.14</span></p>
            
            
            <p id="Ras_9.15">
               jambīrāmlena pacanaṃ śigrumūladraveṇa ca <br />
               cūlikāgandhakāsiktau dvau viḍau śataśaḥ kramāt //
                <span class="ref">Ras_9.15</span></p>
            
            
            <p id="Ras_9.16">
               koṣātakīdalarasaiḥ kṣārairvā niculodbhavaiḥ <br />
               devadālīśivābījaṃ guñjāsaindhavaṭaṅkaṇam <br />
               bhāvayedamlavargeṇa viḍo 'yaṃ hemajāraṇaḥ //
                <span class="ref">Ras_9.16</span></p>
            
            
            <p id="Ras_9.17">
               mūlakārdrakacitrāṇāṃ kṣārair gomūtragālitaiḥ <br />
               gandhakaḥ śataśo bhāvyo viḍo 'yaṃ hemajāraṇe //
                <span class="ref">Ras_9.17</span></p>
            
            
            <p id="Ras_9.18">
               haritālaśilākṣāro lavaṇaṃ śaṅkhaśuktikā <br />
               haṃsapākavipakvo 'yaṃ viḍaḥ syāddhemajāraṇe //
                <span class="ref">Ras_9.18</span></p>
            
            
            <p id="Ras_9.19">
               evaṃ saṃgṛhya sambhārān rasakarma samācaret <br />
               tanmamācakṣva deveśi kimanyacchrotumicchasi //
                <span class="ref">Ras_9.19</span></p>
            
            </div>
         
         <div id="d1e14791">
            
            
            <h3>10 [Rasaśodhana]</h3>
            śrīdevyuvāca
            
            
            <p id="Ras_10.1">
               rasasya lakṣaṇaṃ kiṃvā rasakarma ca kīdṛśam <br />
               tanna jānāmi deveśa vaktumarhasi tattvataḥ //
                <span class="ref">Ras_10.1</span></p>
            
            śrībhairava uvāca
            
            <p id="Ras_10.2">
               prāgevoktā rasotpattis tallakṣaṇam ataḥ śṛṇu //
                <span class="ref">Ras_10.2</span></p>
            
            
            <p id="Ras_10.3">
               tasya nāmasahasrāṇi ayutānyarbudāni ca <br />
               śakyate na mayā vaktuṃ saṃkṣepāt kathyate śṛṇu //
                <span class="ref">Ras_10.3</span></p>
            
            
            <p id="Ras_10.4">
               raso rasendraḥ sūtaśca pāradaścātha miśrakaḥ //
                <span class="ref">Ras_10.4</span></p>
            
            
            <p id="Ras_10.5">
               rasaṃ siddharasaṃ vidyāt siddhakṣetrasamāśrayam <br />
               nāśayet sakalān rogān valīpalitameva saḥ //
                <span class="ref">Ras_10.5</span></p>
            
            
            <p id="Ras_10.6">
               dehalohakaraṃ śuddhaṃ rasendramadhunā śṛṇu <br />
               śarīre hemni kartā ca jāraṇe sāraṇāsu ca //
                <span class="ref">Ras_10.6</span></p>
            
            
            <p id="Ras_10.7">
               īṣatpītaśca rūkṣāṅgo doṣayuktaśca sūtakaḥ //
                <span class="ref">Ras_10.7</span></p>
            
            
            <p id="Ras_10.8:">
               yo bāhyābhyantare śveto bahulaṃ kañcukāvṛtaḥ <br />
               taṃ vidyāt pāradaṃ devi tārakarmaṇi yojayet //
                <span class="ref">Ras_10.8:</span></p>
            
            
            <p id="Ras_10.8:">
               yathā kāñjikasaṃsparśāt kṣīrabhāṇḍaṃ vinaśyati <br />
               tathā hema śarīraṃ ca pāradena vinaśyati //
                <span class="ref">Ras_10.8:</span></p>
            
            
            <p id="Ras_10.9">
               mayūrapattrikābhāsaṃ miśrakaṃ ca vidurbudhāḥ <br />
               dhūmravarṇaṃ rasaṃ dṛṣṭvā viśeṣeṇopalabhyate <br />
               miśrakaṃ tu vijānīyād udvāhakarmakārakam //
                <span class="ref">Ras_10.9</span></p>
            
            
            <p id="Ras_10.10">
               evaṃ pañcavidhā devi rasabhedā nirūpitāḥ //
                <span class="ref">Ras_10.10</span></p>
            
            
            <p id="Ras_10.11">
               svedanaṃ mardanaṃ caiva cāraṇaṃ jāraṇaṃ tathā <br />
               drāvaṇaṃ rañjanaṃ caiva sāraṇaṃ krāmaṇaṃ kramāt <br />
               iti yo vetti tattvena tasya sidhyati sūtakaḥ //
                <span class="ref">Ras_10.11</span></p>
            
            
            <p id="Ras_10.12">
               tīvratvaṃ jāyate svedāt amalatvaṃ ca mardanāt <br />
               cāraṇena balaṃ kuryāt jāraṇādbandhanaṃ bhavet //
                <span class="ref">Ras_10.12</span></p>
            
            
            <p id="Ras_10.13">
               ekatvaṃ drāvaṇāt tasya raktatvaṃ raktakāñjanāt <br />
               vyāpitvaṃ sāraṇāt tasya krāmitvaṃ krāmaṇāttathā //
                <span class="ref">Ras_10.13</span></p>
            
            
            <p id="Ras_10.14">
               malago malarūpeṇa tvarito haṃsago bhavet <br />
               malago malarūpeṇa sadhūmo dhūmago bhavet //
                <span class="ref">Ras_10.14</span></p>
            
            
            <p id="Ras_10.15">
               anyā jīvagatirdevi jīvo 'ṇḍādiva niṣkramet <br />
               sa tāvajjīvayejjīvaṃ tena jīvo rasaḥ smṛtaḥ //
                <span class="ref">Ras_10.15</span></p>
            
            
            <p id="Ras_10.16">
               catuṣṭayī gatistasya nipuṇena tu labhyate <br />
               catasro gatayo dṛśyā adṛśyā pañcamī gatiḥ //
                <span class="ref">Ras_10.16</span></p>
            
            
            <p id="Ras_10.17">
               mantradhyānādinā tasya kṣīyate pañcamī gatiḥ //
                <span class="ref">Ras_10.17</span></p>
            
            
            <p id="Ras_10.18">
               dhūmaściṭiciṭiścaiva maṇḍūkaplutireva ca <br />
               akampaśca vikampaśca pañcāvasthā rasasya tu //
                <span class="ref">Ras_10.18</span></p>
            
            
            <p id="Ras_10.19">
               mathyamānasya kalkena sambhaveddhi gatitrayam <br />
               jale gatirmalagatiḥ punar haṃsagatistataḥ //
                <span class="ref">Ras_10.19</span></p>
            
            
            <p id="Ras_10.20">
               hema dattvā tataḥ śuddhaṃ tattu stambhen niyāmake <br />
               niyāmakagaṇauṣadhyā rasaṃ dattvā vipācayet //
                <span class="ref">Ras_10.20</span></p>
            
            
            <p id="Ras_10.21">
               niyamito na prayāti tathā dhūmagatiṃ śive //
                <span class="ref">Ras_10.21</span></p>
            
            
            <p id="Ras_10.22">
               kaṇikācālarahito budbudaiścāpavarjitaḥ <br />
               niyamito bhavatyeṣa cullikāgnisahastathā //
                <span class="ref">Ras_10.22</span></p>
            
            
            <p id="Ras_10.23">
               aniyamya yadā sūtaṃ jārayet kāñjikāśaye <br />
               jāyate niścitaṃ bhadre tadā tasya gatitrayam //
                <span class="ref">Ras_10.23</span></p>
            
            
            <p id="Ras_10.24">
               dolāsvedena cāvaśyaṃ svedito hi dinatrayam <br />
               vasubhaṇṭādibhirdevi rasarājo na hīyate //
                <span class="ref">Ras_10.24</span></p>
            
            
            <p id="Ras_10.25">
               akṣīṇaṃ tu rasaṃ dṛṣṭvā dadyādvyomādikaṃ tataḥ <br />
               svedanaṃ ca tataḥ karma dīyamānasya mardanam //
                <span class="ref">Ras_10.25</span></p>
            
            
            <p id="Ras_10.26">
               rasāliṅgita āhāraḥ piṣṭiketyabhidhīyate <br />
               taddrutaṃ rasagarbhe tu jāraṇaṃ parikīrtitam //
                <span class="ref">Ras_10.26</span></p>
            
            
            <p id="Ras_10.27">
               jāraṇā tatsamākhyātā tadevaṃ copalabhyate <br />
               jīrṇānte rañjanaṃ kāryaṃ raktavargagaṇena ca //
                <span class="ref">Ras_10.27</span></p>
            
            
            <p id="Ras_10.28">
               jīrṇaṃ jīrṇaṃ tu saṃraktaṃ samahemnā tu sārayet <br />
               sāraṇāyantrayogena badhyate sārito rasaḥ //
                <span class="ref">Ras_10.28</span></p>
            
            
            <p id="Ras_10.29">
               sāritaḥ sāritaścaiva yathā bhavati sūtakaḥ <br />
               krāmaṇena samāyuktaṃ taṃ ca vedhe niyojayet //
                <span class="ref">Ras_10.29</span></p>
            
            
            <p id="Ras_10.30">
               āroṭaḥ pārado brahmā mūrchitastu janārdanaḥ <br />
               baddhastu rudrarūpaḥ syāt karmayogabalādrasaḥ //
                <span class="ref">Ras_10.30</span></p>
            
            
            <p id="Ras_10.31">
               śṛṇu devi pravakṣyāmi karmayogasya vistaram //
                <span class="ref">Ras_10.31</span></p>
            
            
            <p id="Ras_10.32">
               pāradasya trayo doṣā viṣaṃ vahnirmalas tathā <br />
               viṣeṇa saviṣaṃ vidyāt vahnau kuṣṭhī bhavennaraḥ <br />
               malenodararogī syāt mriyate ca rasāyane //
                <span class="ref">Ras_10.32</span></p>
            
            
            <p id="Ras_10.33">
               ṣaṭtruṭyaścaikalikṣā syāt ṣaḍlikṣā yūka eva ca <br />
               ṣaḍyūkāstu rajaḥsaṃjñāḥ kathitāstava suvrate //
                <span class="ref">Ras_10.33</span></p>
            
            
            <p id="Ras_10.34">
               ṣaḍrajaḥ sarṣapaḥ sākṣāt siddhārthaḥ sa ca kīrtitaḥ <br />
               ṣaṭsiddhārthāśca deveśi yavastvekaḥ prakīrtitaḥ //
                <span class="ref">Ras_10.34</span></p>
            
            
            <p id="Ras_10.35">
               ṣaḍyavairekaguñjā syāt ṣaḍguñjāścaikamāṣakaḥ <br />
               māṣā dvādaśa tolaḥ syāt aṣṭau tolāḥ palaṃ bhavet //
                <span class="ref">Ras_10.35</span></p>
            
            
            <p id="Ras_10.36">
               dvātriṃśatpalakaṃ devi śubhaṃ tu parikīrtitam <br />
               śubhasya tu sahasre dve bhāra ekaḥ prakīrtitaḥ //
                <span class="ref">Ras_10.36</span></p>
            
            
            <p id="Ras_10.37">
               dve sahasre palānāṃ tu sahasraṃ śatameva vā <br />
               aṣṭāviṃśat palānāṃ tu daśa pañcakameva vā //
                <span class="ref">Ras_10.37</span></p>
            
            
            <p id="Ras_10.38">
               palārdhenaiva saṃskāraḥ kartavyaḥ sūtakasya tu //
                <span class="ref">Ras_10.38</span></p>
            
            
            <p id="Ras_10.39">
               mahābalā nāgabalā meghanādā punarnavā <br />
               meṣaśṛṅgī ca tatsāraiḥ navasārasamanvitam <br />
               pāradaṃ devadeveśi svedayeddivasatrayam //
                <span class="ref">Ras_10.39</span></p>
            
            
            <p id="Ras_10.40">
               girikarṇī ca mīnākṣī sahadevī punarnavā <br />
               uragā triphalā kāntā laghuparṇī śatāvarī //
                <span class="ref">Ras_10.40</span></p>
            
            
            <p id="Ras_10.41">
               tuṣavarje tu dhānyāmle sarvaṃ saṃkṣubhya nikṣipet <br />
               ekādaśaguṇe 'mle 'smin ṣoḍaśāṃśairvimarditam //
                <span class="ref">Ras_10.41</span></p>
            
            
            <p id="Ras_10.42">
               āsurīlavaṇavyoṣacitrakārdrakamūlakaiḥ <br />
               dolāyāṃ svedayeddevi tridinaṃ mṛdunāgninā //
                <span class="ref">Ras_10.42</span></p>
            
            
            <p id="Ras_10.43">
               aṅkolastu viṣaṃ hanti vahnimāragvadhaḥ priye <br />
               citrakastu malaṃ hanyāt kumārī saptakañcukam //
                <span class="ref">Ras_10.43</span></p>
            
            
            <p id="Ras_10.44">
               tasmād ebhiḥ samopetair mardayet pātayedbudhaḥ //
                <span class="ref">Ras_10.44</span></p>
            
            
            <p id="Ras_10.45">
               vidyādhareṇa yantreṇa bhāvayeddoṣavarjitam <br />
               tatastriguṇavastrasthaṃ taṃ rasaṃ devi gālitam //
                <span class="ref">Ras_10.45</span></p>
            
            
            <p id="Ras_10.46">
               triphalāvahnimūlatvāt gṛhakanyārasānvitam <br />
               nirudgāre tu pāṣāṇe mardayet pātayet punaḥ //
                <span class="ref">Ras_10.46</span></p>
            
            
            <p id="Ras_10.47">
               dhūmasāraguḍavyoṣarajanīsitasarṣapaiḥ <br />
               iṣṭikākāñjikorṇābhiḥ tridinaṃ mardayettataḥ //
                <span class="ref">Ras_10.47</span></p>
            
            
            <p id="Ras_10.48">
               nirmalo jāyate sūtaḥ matprabhāvaṃ prakāśayet //
                <span class="ref">Ras_10.48</span></p>
            
            
            <p id="Ras_10.49">
               vāsakena vibhītena mardayet pātayet punaḥ <br />
               nāgavaṅgādikā doṣā yānti nāśam upādhijāḥ //
                <span class="ref">Ras_10.49</span></p>
            
            
            <p id="Ras_10.50">
               saptavāraṃ kākamācyā gatadoṣaṃ vimardayet <br />
               pātayet saptavāraṃ ca giridoṣaṃ tyajedrasaḥ //
                <span class="ref">Ras_10.50</span></p>
            
            
            <p id="Ras_10.51">
               kṣetradoṣaṃ tyajeddevi gokarṇarasamūrchitaḥ //
                <span class="ref">Ras_10.51</span></p>
            
            
            <p id="Ras_10.52">
               kārpāsapattraniryāse svinnas trikaṭukānvite <br />
               saptakañcukanirmuktaḥ saptāhājjāyate rasaḥ //
                <span class="ref">Ras_10.52</span></p>
            
            
            <p id="Ras_10.53">
               kākamācī jayā brāhmī gāṅgerī raktacitrakaḥ <br />
               maṇḍūkī mudgaparṇī ca śṛṅgaveraṃ rasāṅkuśaḥ //
                <span class="ref">Ras_10.53</span></p>
            
            
            <p id="Ras_10.54">
               devadālī śaṅkhapuṣpī kākajaṅghā śatāvarī <br />
               kumārī bhṛṅgarājaśca nirguṇḍī grīṣmasundaraḥ //
                <span class="ref">Ras_10.54</span></p>
            
            
            <p id="Ras_10.55">
               śūlinī śūrpaparṇī ca gojihvā kṣīrakañcukaḥ <br />
               tadrasairmarditaḥ pātyaḥ saptadhā nirmalo bhavet //
                <span class="ref">Ras_10.55</span></p>
            
            
            <p id="Ras_10.56">
               tāmreṇa piṣṭikāṃ kṛtvā pātayedūrdhvapātane <br />
               vaṅganāgau parityajya śuddho bhavati sūtakaḥ //
                <span class="ref">Ras_10.56</span></p>
            
            
            <p id="Ras_10.57">
               marditas triphalāśigrurājikāpaṭucitrakaiḥ <br />
               ūrdhvabhāṇḍagataḥ pācyaḥ pradīptair upalairadhaḥ //
                <span class="ref">Ras_10.57</span></p>
            
            
            <p id="Ras_10.58">
               sṛṣṭyambujanirodhena labdhaprāyo bhavedrasaḥ <br />
               karkoṭīkañcukībimbīsarpākṣyambujasaṃyutam //
                <span class="ref">Ras_10.58</span></p>
            
            
            <p id="Ras_10.59">
               rasaṃ niyāmake dadyāt tejasvī nirmalo bhavet <br />
               evaṃ viśodhitaḥ sūto bhadrāṣṭāṃśaviśoṣitaḥ //
                <span class="ref">Ras_10.59</span></p>
            
            
            <p id="Ras_10.60">
               kṣudrāmlalavaṇakṣārabhūkhagoṣaṇaśigrubhiḥ <br />
               rājikāṭaṅkaṇayutair āranāle dinatrayam <br />
               svedanāddīpito devi grāsārthī jāyate rasaḥ //
                <span class="ref">Ras_10.60</span></p>
            
            
            <p id="Ras_10.61">
               vyomasattvādibījāni rasajāraṇaśodhane <br />
               tanmamācakṣva deveśi kimanyacchrotumicchasi //
                <span class="ref">Ras_10.61</span></p>
            
            </div>
         
         <div id="d1e15935">
            
            
            <h3>11 [Bālajāraṇa]</h3>
            śrīdevyuvāca
            
            
            <p id="Ras_11.1">
               lakṣaṇaṃ śodhanaṃ caiva pāradasya śrutaṃ mayā <br />
               cāraṇaṃ jāraṇaṃ caiva śrotumicchāmi bhairava //
                <span class="ref">Ras_11.1</span></p>
            
            śrībhairava uvāca
            
            <p id="Ras_11.2">
               sarvapāpakṣaye jāte prāpyate rasajāraṇā <br />
               tatprāptau prāptameva syād vijñānaṃ muktikāraṇam //
                <span class="ref">Ras_11.2</span></p>
            
            
            <p id="Ras_11.3">
               mokṣābhivyañjakaṃ devi jāraṇaṃ sādhakasya tu <br />
               yāvanna jāryate sūtaḥ tāvattu na ca nirvṛtiḥ //
                <span class="ref">Ras_11.3</span></p>
            
            
            <p id="Ras_11.4">
               khallastu pīṭhikā devi rasendro liṅgamucyate <br />
               mardanaṃ vandanaṃ tasya grāsaḥ pūjā vidhīyate //
                <span class="ref">Ras_11.4</span></p>
            
            
            <p id="Ras_11.5">
               yāvaddināni vahnistho jāryate dhāryate rasaḥ <br />
               tāvadyugasahasrāṇi śivaloke mahīyate //
                <span class="ref">Ras_11.5</span></p>
            
            
            <p id="Ras_11.6">
               dinamekaṃ rasendrasya yo dadāti hutāśanam <br />
               dravanti tasya pāpāni kurvannapi na lipyate //
                <span class="ref">Ras_11.6</span></p>
            
            
            <p id="Ras_11.7">
               jāraṇā dvividhā bālajāraṇā baddhajāraṇā <br />
               tatrādau parameśāni vakṣyate bālajāraṇā //
                <span class="ref">Ras_11.7</span></p>
            
            
            <p id="Ras_11.8">
               gaganaṃ jārayedādau sarvasattvamataḥ param <br />
               tato mākṣikaśuddhaṃ ca suvarṇaṃ tadanantaram //
                <span class="ref">Ras_11.8</span></p>
            
            
            <p id="Ras_11.9">
               garbhasthaṃ drāvayitvā tu tato bāhyadrutiṃ dravet <br />
               sitaṃ sitena dravyeṇa raktaṃ raktena rañjayet //
                <span class="ref">Ras_11.9</span></p>
            
            
            <p id="Ras_11.10">
               sāraṇaṃ krāmaṇaṃ jñātvā tato vedhaṃ prayojayet //
                <span class="ref">Ras_11.10</span></p>
            
            
            <p id="Ras_11.11">oṃ namo 'mṛtalohāya parāmṛtarasodbhavāya huṃ svāhā || <span class="ref">(Ras_11.11)</span></p>
            
            
            <p id="Ras_11.12">
               sarvasattvopakārāya bhagavan tvadanujñayā <br />
               jāraṇaṃ kartumicchāmi grāsaṃ gṛhṇa mama prabho //
                <span class="ref">Ras_11.12</span></p>
            
            
            <p id="Ras_11.13">
               kuruṣveti śivenoktaṃ grāhyameva subuddhinā //
                <span class="ref">Ras_11.13</span></p>
            
            
            <p id="Ras_11.14">
               śṛṇu devi pravakṣyāmi vyomajāraṇam uttamam <br />
               pattrābhrajāraṇaṃ sattvajāraṇaṃ ceti taddvidhā //
                <span class="ref">Ras_11.14</span></p>
            
            
            <p id="Ras_11.15">
               nirmukhaṃ samukhaṃ caiva vāsanāmukhameva ca <br />
               ekaikaṃ trividhaṃ tacca tad vakṣyāmy ānupūrvaśaḥ //
                <span class="ref">Ras_11.15</span></p>
            
            
            <p id="Ras_11.16">
               vaikrāntavajrasaṃsparśād divyauṣadhibalena vā <br />
               nirmukho bhakṣayeddevi kṣaṇena gaganaṃ rasaḥ //
                <span class="ref">Ras_11.16</span></p>
            
            
            <p id="Ras_11.17">
               hemakarmaṇi hemaiva tāre tāro mukhaṃ bhavet //
                <span class="ref">Ras_11.17</span></p>
            
            
            <p id="Ras_11.18">
               taptakhallakṛtā piṣṭiḥ ślakṣṇam alpālpamabhrakam <br />
               amlavetasajambīrabījapūrāmlabhūkhagaiḥ <br />
               marditaṃ carate devi seyaṃ samukhajāraṇā //
                <span class="ref">Ras_11.18</span></p>
            
            
            <p id="Ras_11.19">
               kṣāratrayaṃ pañcapaṭu kākṣīkāsīsagandhakam <br />
               mākṣikaṃ cāmlasaṃyuktaṃ tāmrapātre tu jārayet //
                <span class="ref">Ras_11.19</span></p>
            
            
            <p id="Ras_11.20">
               etaccābhiṣavād divyaṃ kārayitvā vicakṣaṇaḥ <br />
               jāraṇārthaṃ ca bījānāṃ vajrāṇāṃ ca viśeṣataḥ //
                <span class="ref">Ras_11.20</span></p>
            
            
            <p id="Ras_11.21">
               tasminnāvartitaṃ nāgaṃ vaṅgaṃ vā suravandite <br />
               niṣecayecchataṃ vāraṃ na rasāyanakarmaṇi //
                <span class="ref">Ras_11.21</span></p>
            
            
            <p id="Ras_11.22">
               anena sakalaṃ devi cāraṇāvastu bhāvayet <br />
               kṣārāmle bhāvitaṃ vyoma rajasā prathamena ca //
                <span class="ref">Ras_11.22</span></p>
            
            
            <p id="Ras_11.23">
               sṛṣṭitrayodakakaṇātumburudravamarditam <br />
               carejjaredvā puṭitaṃ yavaciñcārasena ca //
                <span class="ref">Ras_11.23</span></p>
            
            
            <p id="Ras_11.24">
               śatāvarī gadā rambhā meghanādā punarnavā <br />
               śigruko yavaciñcā ca bhāvitaṃ tadrasaiḥ kramāt //
                <span class="ref">Ras_11.24</span></p>
            
            
            <p id="Ras_11.25">
               mūlaṃ hilamucāyāstu kauverīmūlameva ca <br />
               kadalīmusalīśigrutāmbūlīvāṇapīlukam //
                <span class="ref">Ras_11.25</span></p>
            
            
            <p id="Ras_11.26">
               alambuṣā balā kolam āsphoṭaḥ kharamañjarī <br />
               tumburustiktaśākaṃ vāpy eṣām ekarasena tu <br />
               rājikāvyoṣayuktena tridinaṃ svinnamabhrakam //
                <span class="ref">Ras_11.26</span></p>
            
            
            <p id="Ras_11.27">
               kāsīsatuvarīsindhuṭaṅkaṇakṣārasaṃyutaḥ <br />
               pūrvābhiṣavayogena sūtakaścarati kṣaṇāt //
                <span class="ref">Ras_11.27</span></p>
            
            
            <p id="Ras_11.28">
               golako bhavati kṣipraṃ sarvasiddhipradāyakaḥ //
                <span class="ref">Ras_11.28</span></p>
            
            
            <p id="Ras_11.29">
               gṛhītvā devi dhānyāmlam amlavargeṇa saṃyutam <br />
               kvāthayitvābhrakaṃ tattu snuhīkṣīreṇa mardayet //
                <span class="ref">Ras_11.29</span></p>
            
            
            <p id="Ras_11.30">
               āraṇyagomayenaiva kapotākhyaṃ puṭaṃ tataḥ //
                <span class="ref">Ras_11.30</span></p>
            
            
            <p id="Ras_11.31">
               kadalīkandaniryāsair mūlakandarasena ca <br />
               kākamācī ca mīnākṣī apāmārgo munistathā //
                <span class="ref">Ras_11.31</span></p>
            
            
            <p id="Ras_11.32">
               eraṇḍamārdrakaṃ caiva meghanādā punarnavā <br />
               ekaikasya dravaireva puṭaikaikaṃ pradāpayet //
                <span class="ref">Ras_11.32</span></p>
            
            
            <p id="Ras_11.33">
               vajrīkṣīreṇa saṃyuktaṃ dolāyantreṇa pācayet <br />
               chāyāśuṣkaṃ tataḥ kṛtvā caṇakāmlena saṃyutam //
                <span class="ref">Ras_11.33</span></p>
            
            
            <p id="Ras_11.34">
               navasāraṃ ca kāsīsaṃ vacāṃ nimbaṃ tathaiva ca <br />
               abhrasya ṣoḍaśāṃśena ekaikaṃ tatra nikṣipet //
                <span class="ref">Ras_11.34</span></p>
            
            
            <p id="Ras_11.35">
               nidhāya tāmrapātre tu gharṣayettacca suvrate <br />
               navavāraṃ tato devi lohapātre tu jārayet //
                <span class="ref">Ras_11.35</span></p>
            
            
            <p id="Ras_11.36">
               rasena saha deveśi caṇakāmlena kāñjikam <br />
               mṛdvagninā tu niṣkvāthyaṃ praharārdhena jāyeta //
                <span class="ref">Ras_11.36</span></p>
            
            
            <p id="Ras_11.37">
               somavallīrasaiḥ piṣṭvā vyoma sauvarcalānvitam <br />
               śanaiḥ śanairhaṃsapādyā dāpayecca puṭatrayam //
                <span class="ref">Ras_11.37</span></p>
            
            
            <p id="Ras_11.38">
               somavallīrasenaiva saptavāraṃ ca dāpayet <br />
               pātayenmṛnmaye bhāṇḍe rasena saha saṃyutam //
                <span class="ref">Ras_11.38</span></p>
            
            
            <p id="Ras_11.39">
               mūlaṃ siteṣupuṅkhāyā gavyakṣīreṇa gharṣayet <br />
               kalkena lepayet sūtaṃ gaganaṃ ca tadūrdhvagam //
                <span class="ref">Ras_11.39</span></p>
            
            
            <p id="Ras_11.40">
               tāpayedravitāpena nirmukhaṃ grasate kṣaṇam <br />
               jāyate piṣṭikā śīghraṃ nātra kāryā vicāraṇā //
                <span class="ref">Ras_11.40</span></p>
            
            
            <p id="Ras_11.41">
               tilaparṇīrasenaiva gaganaṃ bhāvayet priye <br />
               mardanājjāyate piṣṭī nātra kāryā vicāraṇā //
                <span class="ref">Ras_11.41</span></p>
            
            
            <p id="Ras_11.42">
               muṇḍīniryāsake nāgaṃ bahuśastu niṣecayet <br />
               tenābhrakaṃ tu saṃplāvya bhūyobhūyaḥ puṭe dahet //
                <span class="ref">Ras_11.42</span></p>
            
            
            <p id="Ras_11.43">
               citrakārdrakamūlānām ekaikena tu saptadhā <br />
               plāvitavyaṃ prayatnena gandhakābhrakacūrṇakam //
                <span class="ref">Ras_11.43</span></p>
            
            
            <p id="Ras_11.44">
               nāgaśuṇḍīrasastanyarajoluṅgāmlabhāvitam <br />
               ṣoḍaśāṃśena tadvattaṃ dolāyāṃ tu caredrasaḥ //
                <span class="ref">Ras_11.44</span></p>
            
            
            <p id="Ras_11.45">
               catuḥṣaṣṭiguṇaṃ devi dvātriṃśadguṇameva vā <br />
               athavā ṣoḍaśaguṇaṃ tathāṣṭaguṇameva vā <br />
               caturguṇaṃ vā dviguṇaṃ samaṃ vā cārayet priye //
                <span class="ref">Ras_11.45</span></p>
            
            
            <p id="Ras_11.46">
               paramabhrakasattvasya jāraṇaṃ śṛṇu pārvati //
                <span class="ref">Ras_11.46</span></p>
            
            
            <p id="Ras_11.47">
               vyomasattvaṃ samāṃśena tāpyasattvena saṃyutam <br />
               sa khalvevaṃ careddevi garbhadrāvī bhavedrasaḥ //
                <span class="ref">Ras_11.47</span></p>
            
            
            <p id="Ras_11.48">
               nāgābhraṃ devi vaṅgābhraṃ tīkṣṇābhraṃ bhāskarābhrakam <br />
               tārābhraṃ devi hemābhraṃ rasagarbheṇa jārayet //
                <span class="ref">Ras_11.48</span></p>
            
            
            <p id="Ras_11.49">
               pūrvābhiṣekayogena garbhe dravati mardanāt //
                <span class="ref">Ras_11.49</span></p>
            
            
            <p id="Ras_11.50">
               catuḥṣaṣṭyaṃśakaḥ pūrvaḥ dvātriṃśāṃśo dvitīyakaḥ <br />
               tṛtīyaḥ ṣoḍaśāṃśastu caturtho 'ṣṭāṃśa eva ca //
                <span class="ref">Ras_11.50</span></p>
            
            
            <p id="Ras_11.51">
               pañcamastu caturthāṃśaḥ ṣaṣṭho dvyaṃśaḥ prakīrtitaḥ <br />
               grāso rasasya dātavyaḥ sasattvasyābhrakasya ca //
                <span class="ref">Ras_11.51</span></p>
            
            
            <p id="Ras_11.52">
               catuḥṣaṣṭyaṃśake grāse daṇḍadhārī bhavedrasaḥ <br />
               jalaukāvaddvitīye ca grāsayoge sureśvari //
                <span class="ref">Ras_11.52</span></p>
            
            
            <p id="Ras_11.53">
               grāsena tu tṛtīyena kākaviṣṭhāsamo bhavet <br />
               grāsena tu caturthena dadhimaṇḍasamo bhavet //
                <span class="ref">Ras_11.53</span></p>
            
            
            <p id="Ras_11.54">
               pañcame carite grāse navanītasamo bhavet <br />
               ṣaṣṭhe tu golakākāraḥ kramājjīrṇasya lakṣaṇam //
                <span class="ref">Ras_11.54</span></p>
            
            
            <p id="Ras_11.55">
               kāñjikena niṣiktena raktavyoma śataplutam <br />
               khallāntaścārayettacca śulvavāsanayā saha //
                <span class="ref">Ras_11.55</span></p>
            
            
            <p id="Ras_11.56">
               hema tāraṃ ca saṃghṛṣya khalle tatra rasaṃ nyaset <br />
               kāñjīsahitakāsīsaṃ sindhunā carate rasaḥ //
                <span class="ref">Ras_11.56</span></p>
            
            
            <p id="Ras_11.57">
               hema sīsaṃ tu saṃghṛṣya rasaṃ tatra pradāpayet <br />
               nāgahemayutaṃ vyoma samajīrṇaṃ drutaṃ bhavet <br />
               abhrakoparasān kṣipraṃ mukhenaiva caratyayam //
                <span class="ref">Ras_11.57</span></p>
            
            
            <p id="Ras_11.58">
               tāraṃ vaṅgaṃ ca saṃghṛṣya rasaṃ tatra pradāpayet <br />
               nāgahemayutaṃ vyoma samajīrṇaṃ drutaṃ bhavet <br />
               mukhena carate vyoma tārakarmaṇi śasyate //
                <span class="ref">Ras_11.58</span></p>
            
            
            <p id="Ras_11.59">
               samukhaṃ nirmukhaṃ vāpi yatnataścārayennabhaḥ //
                <span class="ref">Ras_11.59</span></p>
            
            
            <p id="Ras_11.60">
               cāraṇāṃ trividhāmevaṃ kṛtvā garbhadrutiṃ rase <br />
               jārayet svedayet piṇḍaṃ pariṇāmakramais tribhiḥ //
                <span class="ref">Ras_11.60</span></p>
            
            
            <p id="Ras_11.61">
               paṭvamlakṣāragomūtrasnuhīkṣīraiḥ pralepitam <br />
               bahiśca baddhaṃ vastreṇa bhūyo grāsaṃ niveditam <br />
               kṣārāranālataileṣu svedayenmṛdunāgninā //
                <span class="ref">Ras_11.61</span></p>
            
            
            <p id="Ras_11.62">
               krameṇānena deveśi jāryate divasais tribhiḥ <br />
               yantrād uddhṛtamātraṃ tu lohapātre sthitaṃ rasam //
                <span class="ref">Ras_11.62</span></p>
            
            
            <p id="Ras_11.63">
               koṣṇena kāñjikenādau kṣālitaṃ vastragālitam <br />
               pātre sukhoṣṇahastena yāvat śeṣaṃ vimardayet //
                <span class="ref">Ras_11.63</span></p>
            
            
            <p id="Ras_11.64">
               caturguṇena vastreṇa pīḍito nirmalaśca saḥ //
                <span class="ref">Ras_11.64</span></p>
            
            
            <p id="Ras_11.65">
               gālanakriyayā grāse sati niṣpeṣanirgate <br />
               sa bhaveddaṇḍadhārī ca jīrṇagrāsastathā rasaḥ //
                <span class="ref">Ras_11.65</span></p>
            
            
            <p id="Ras_11.66">
               ajīrṇe pācayet piṣṭīṃ svedayenmardayettathā <br />
               vetasāmlaprayogeṇa jīrṇe grāsaṃ tu dāpayet //
                <span class="ref">Ras_11.66</span></p>
            
            
            <p id="Ras_11.67">
               iṣṭikāguḍadagdhorṇārājīsaindhavadhūmajaiḥ <br />
               ṣoḍaśāṃśaiḥ sa dhānyāmlaiḥ mardyaḥ svedyaśca pāradaḥ //
                <span class="ref">Ras_11.67</span></p>
            
            
            <p id="Ras_11.68">
               nirmalīkaraṇārthaṃ tu grāse grāse punaḥ punaḥ <br />
               jīrṇābhro jīrṇabījo 'pi rāgān gṛhṇāti nirmalaḥ //
                <span class="ref">Ras_11.68</span></p>
            
            
            <p id="Ras_11.69">
               krameṇānena dolāyāṃ cāryaṃ grāsacatuṣṭayam <br />
               tataḥ kacchapayantreṇa jvālanaṃ bandhanaṃ kramāt //
                <span class="ref">Ras_11.69</span></p>
            
            
            <p id="Ras_11.70">
               ūrdhvādhaś cāṣṭamāṃśena viḍaṃ dattvāpi jārayet <br />
               samajīrṇābhrakaḥ sūtaḥ śatavedhī bhavet priye //
                <span class="ref">Ras_11.70</span></p>
            
            
            <p id="Ras_11.71">
               sahasravedhī dviguṇe triguṇe 'yutavedhakaḥ <br />
               caturguṇe lakṣavedhī sa bhavedbhūcaro rasaḥ //
                <span class="ref">Ras_11.71</span></p>
            
            
            <p id="Ras_11.72">
               jīrṇe pañcaguṇe devi brahmāyurjāyate rasaḥ <br />
               āyustu ṣaḍguṇe viṣṇoḥ koṭivedhī bhavedrasaḥ //
                <span class="ref">Ras_11.72</span></p>
            
            
            <p id="Ras_11.73">
               rasasya sarvadoṣāstu ṣaḍguṇenābhrakena tu <br />
               jīrṇena nāśamāyānti nātra kāryā vicāraṇā //
                <span class="ref">Ras_11.73</span></p>
            
            
            <p id="Ras_11.74">
               rasarāje yadā jīrṇaṃ ṣaḍguṇaṃ gaganaṃ priye <br />
               tadā grasati lohāni tyajecca gatimātmanaḥ //
                <span class="ref">Ras_11.74</span></p>
            
            
            <p id="Ras_11.75">
               dhūmaś ciṭiciṭiścaiva maṇḍūkaplutireva ca <br />
               sakampaśca vikampaśca pañcāvasthā rasasya tu //
                <span class="ref">Ras_11.75</span></p>
            
            
            <p id="Ras_11.76">
               kapilo 'tha nirudgārivipluṣaś caiva muñcati <br />
               agnau tiṣṭhati niṣkampo vyomajīrṇasya lakṣaṇam //
                <span class="ref">Ras_11.76</span></p>
            
            
            <p id="Ras_11.77">
               samajīrṇo bhavedbālo yauvanasthaścaturguṇam <br />
               vṛddhastu ṣaḍguṇaṃ jīrṇaḥ kuryāt karma pṛthak pṛthak //
                <span class="ref">Ras_11.77</span></p>
            
            
            <p id="Ras_11.78">
               bālastu pattralepena kalkayogena yauvanaḥ <br />
               vṛddho vidhyati lohāni jāritaḥ sārito 'thavā //
                <span class="ref">Ras_11.78</span></p>
            
            
            <p id="Ras_11.79">
               kumārastu raso devi na samartho rasāyane <br />
               yauvanastho raso devi kṣamo dehasya rakṣaṇe //
                <span class="ref">Ras_11.79</span></p>
            
            
            <p id="Ras_11.80">
               jarāvastho raso yaśca dehe lohena saṃkramet <br />
               abhāve 'bhrakasattvasya kāntasattvaṃ pradāpayet //
                <span class="ref">Ras_11.80</span></p>
            
            
            <p id="Ras_11.81">
               kāntasya cāpyabhāve tu tīkṣṇalohaṃ tu dāpayet <br />
               anena kramayogena sarvasattvāni jārayet //
                <span class="ref">Ras_11.81</span></p>
            
            
            <p id="Ras_11.82">
               eko 'pi hemasaṃyuktaś cāmīkarakaraḥ kṣaṇāt <br />
               gandhakāt parato nāsti raseṣūparaseṣu vā //
                <span class="ref">Ras_11.82</span></p>
            
            
            <p id="Ras_11.83">
               pūrvoktayantrayogena dvir aṣṭaguṇagandhakam <br />
               athavā dvādaśaguṇaṃ ṣaḍguṇaṃ vāpi jārayet //
                <span class="ref">Ras_11.83</span></p>
            
            
            <p id="Ras_11.84">
               mākṣikaṃ sattvamādāya pādāṃśena tu jārayet <br />
               tato 'pi sarvasattvāni drāvayet sūtagarbhataḥ //
                <span class="ref">Ras_11.84</span></p>
            
            
            <p id="Ras_11.85">
               hemapāvakayoḥ sakhyaṃ tathā kāñcanasūtayoḥ <br />
               vahnisūtakayor vairaṃ tayormitreṇa mitratā //
                <span class="ref">Ras_11.85</span></p>
            
            
            <p id="Ras_11.86">
               agniko yavaciñcā ca vasuhaṭṭaśca rāgiṇī <br />
               dolāsvedena tat pakvaṃ hemajāraṇamuttamam //
                <span class="ref">Ras_11.86</span></p>
            
            
            <p id="Ras_11.87">
               palāśabhasmāpāmārgo yavakṣāraśca kāñjikam <br />
               sauvarcalaṃ ca kāsīsaṃ sāmudraṃ saindhavaṃ tathā //
                <span class="ref">Ras_11.87</span></p>
            
            
            <p id="Ras_11.88">
               āsurī ṭaṅkaṇaścaiva navasārastathaiva ca <br />
               karpūraścaiva mākṣīkaṃ samabhāgāni kārayet //
                <span class="ref">Ras_11.88</span></p>
            
            
            <p id="Ras_11.89">
               snuhyarkadugdhairdeveśi mūṣālepaṃ tu kārayet <br />
               viḍacūrṇaṃ tato dattvā kanakaṃ jārayet priye //
                <span class="ref">Ras_11.89</span></p>
            
            
            <p id="Ras_11.90">
               śṛṇu devi pravakṣyāmi bhūcarākhyaṃ tu jāraṇam //
                <span class="ref">Ras_11.90</span></p>
            
            
            <p id="Ras_11.91">
               kṛṣṇaṃ pītaṃ raktamabhraṃ śulve tīkṣṇe ca melayet //
                <span class="ref">Ras_11.91</span></p>
            
            
            <p id="Ras_11.92">
               śulve tīkṣṇaṃ yadā cūrṇaṃ dvāviṃśatiguṇaṃ priye <br />
               gandhanāgaṃ tato 'rdhaṃ tu krameṇaiva tu melayet //
                <span class="ref">Ras_11.92</span></p>
            
            
            <p id="Ras_11.93">
               hemnā tu saha dātavyaṃ sūtakaikena ṣoḍaśa <br />
               gandhanāgaṃ yadā jīrṇaṃ tadā baddho bhavedrasaḥ <br />
               hemni jīrṇe tato 'rdhena mṛtalohena rañjayet //
                <span class="ref">Ras_11.93</span></p>
            
            
            <p id="Ras_11.94">
               gandhakena hataṃ śulvaṃ mākṣikaṃ daradāyasam <br />
               puṭena mārayecchuddhaṃ hema dadyāt tu ṣaḍguṇam //
                <span class="ref">Ras_11.94</span></p>
            
            
            <p id="Ras_11.95">
               sūtake hemabījaṃ ca yadā jīrṇaṃ caturguṇam <br />
               baddharāgaṃ vijānīyāt hemābho jāyate rasaḥ //
                <span class="ref">Ras_11.95</span></p>
            
            
            <p id="Ras_11.96">
               sāraṇāyantramadhyasthaṃ tenaiva saha sārayet <br />
               tribhāgasāritaṃ kṛtvā punastatraiva jārayet //
                <span class="ref">Ras_11.96</span></p>
            
            
            <p id="Ras_11.97">
               jāritaḥ sāritaścaiva punarjāritasāritaḥ <br />
               saptaśṛṅkhalikāyogāt koṭivedhī bhavedrasaḥ //
                <span class="ref">Ras_11.97</span></p>
            
            
            <p id="Ras_11.98">
               bhūcarī jāraṇā proktā khecarīṃ jāraṇāṃ śṛṇu //
                <span class="ref">Ras_11.98</span></p>
            
            
            <p id="Ras_11.99">
               hīramukhyāni ratnāni rasocchiṣṭāni kārayet <br />
               kaṭutumbasya bījāni tasyārdhena tu dāpayet //
                <span class="ref">Ras_11.99</span></p>
            
            
            <p id="Ras_11.100">
               mahājāraṇamityuktaṃ kalkaṃ kuryādvicakṣaṇaḥ <br />
               vajramūṣāmukhe caiva tanmadhye sthāpayedrasam //
                <span class="ref">Ras_11.100</span></p>
            
            
            <p id="Ras_11.101">
               katakaṃ kanakaṃ caivam ekīkṛtya ca mardayet <br />
               padmarāgaṃ prayatnena rase grāsaṃ tu dāpayet //
                <span class="ref">Ras_11.101</span></p>
            
            
            <p id="Ras_11.102">
               ekādaśaguṇaṃ yāvat padmarāgaṃ tu sūtake <br />
               rāgajīrṇastu deveśi liṅgākāro bhavedrasaḥ //
                <span class="ref">Ras_11.102</span></p>
            
            
            <p id="Ras_11.103">
               rakṣitavyaṃ prayatnena lokapālāṣṭakena ca <br />
               ṣaḍbhāgaṃ sūtakendrasya teṣu sarveṣu dāpayet //
                <span class="ref">Ras_11.103</span></p>
            
            
            <p id="Ras_11.104">
               bhakṣitavyaṃ prayatnena natvā ca gurudevayoḥ <br />
               sarvasiddhānnamaskṛtya devatāśca viśeṣataḥ //
                <span class="ref">Ras_11.104</span></p>
            
            
            <p id="Ras_11.105">
               mūrchāṅgadāhaśca tato jāyate nātra saṃśayaḥ <br />
               ātmānamutthitaṃ paśyet divyatejomahābalam //
                <span class="ref">Ras_11.105</span></p>
            
            
            <p id="Ras_11.106">
               śaṅkhakāhalanirghoṣaiḥ siddhavidyādharaiḥ saha <br />
               icchayā vicarellokān kāmarūpī vimānagaḥ //
                <span class="ref">Ras_11.106</span></p>
            
            
            <p id="Ras_11.107">
               devāśca yatra līyante siddhastatraiva līyate //
                <span class="ref">Ras_11.107</span></p>
            
            
            <p id="Ras_11.108">
               punaranyaṃ pravakṣyāmi jāraṇāyogamuttamam //
                <span class="ref">Ras_11.108</span></p>
            
            
            <p id="Ras_11.109">
               sughṛṣṭaṃ pācitaṃ sūtaṃ sarvadoṣojjhitaṃ tataḥ <br />
               śākapallavasāreṇa viṣṇukrāntārasena ca //
                <span class="ref">Ras_11.109</span></p>
            
            
            <p id="Ras_11.110">
               palāśapuṣpatoyena bhāvitaṃ gandhakaṃ samam <br />
               samaṃ kṛṣṇābhrasattvaṃ ca rasakaṃ cāṣṭakaṃ guṇam //
                <span class="ref">Ras_11.110</span></p>
            
            
            <p id="Ras_11.111">
               tīkṣṇaśulvoragaṃ caiva kūrmayantreṇa jārayet <br />
               kāñcanaṃ jārayet paścāt viḍayogena pārvati //
                <span class="ref">Ras_11.111</span></p>
            
            
            <p id="Ras_11.112">
               tataḥ siddhaṃ vijānīyāt dvaidhaṃ śulvasya dāpayet <br />
               karmasaṃkhyāpramāṇena nāgo bhavati kāñcanam //
                <span class="ref">Ras_11.112</span></p>
            
            
            <p id="Ras_11.113">
               ataḥ paraṃ pravakṣyāmi jāraṇākramamuttamam //
                <span class="ref">Ras_11.113</span></p>
            
            
            <p id="Ras_11.114">
               bījacūrṇāni tailena bhāvayitvā punaḥ punaḥ <br />
               ṣoḍaśāṃśena tadgrāsam aṅgulyā mardayecchanaiḥ //
                <span class="ref">Ras_11.114</span></p>
            
            
            <p id="Ras_11.115">
               ārdrakādi tato yogād dātavyaṃ ṣoḍaśāṃśataḥ <br />
               bhūrje dattvā tato deyaṃ dolāyantre vinikṣipet //
                <span class="ref">Ras_11.115</span></p>
            
            
            <p id="Ras_11.116">
               ahorātreṇa tadbījaṃ sūtako grasati priye <br />
               tamuddhṛtya rasaṃ devi khalle saṃmardayettataḥ //
                <span class="ref">Ras_11.116</span></p>
            
            
            <p id="Ras_11.117">
               tato yantre vinikṣipya divārātraṃ dṛḍhāgninā <br />
               taptaṃ samuddhṛtaṃ yantrāt taptakhalle vimardayet //
                <span class="ref">Ras_11.117</span></p>
            
            
            <p id="Ras_11.118">
               mardayitvābhrake piṇḍaṃ kṣiptvā tatra puṭaṃ dadet <br />
               tato garbhe patatyāśu jārayet tat sukhena tu //
                <span class="ref">Ras_11.118</span></p>
            
            
            <p id="Ras_11.119">
               dolāyantre tato dattvā ārdrapiṇḍena saṃyutam <br />
               tṛtīye divase sūto jarate grasate tataḥ //
                <span class="ref">Ras_11.119</span></p>
            
            
            <p id="Ras_11.120">
               samajīrṇaṃ tato yāvat dolāyantre vicakṣaṇaḥ <br />
               paścāt kacchapayantreṇa samajīrṇaṃ tu pārvati <br />
               taṃ grāsadvādaśāṃśena kacchapena tu jārayet //
                <span class="ref">Ras_11.120</span></p>
            
            
            <p id="Ras_11.121">
               prāgvadārdrakayogaṃ ca garbhadrāvaṇameva ca <br />
               paścāttaṃ devi nikṣipya puṭaṃ dadyādvicakṣaṇaḥ //
                <span class="ref">Ras_11.121</span></p>
            
            
            <p id="Ras_11.122">
               aṣṭāṃśena tato grāsaṃ garbhadrāvaṃ ca pūrvavat <br />
               kandodare sūraṇasya taṃ vinikṣipya sūtakam <br />
               puṭettu jāritastāvat yāvat kando na dahyate //
                <span class="ref">Ras_11.122</span></p>
            
            
            <p id="Ras_11.123">
               pādāṃśena tu mūṣāyā grāsaḥ sūte vidhīyate <br />
               pūrvavacca viḍaṃ dadyāt garbhadrāvaṇameva ca //
                <span class="ref">Ras_11.123</span></p>
            
            
            <p id="Ras_11.124">
               evaṃ caturguṇe jīrṇe sūtako balavān bhavet <br />
               tataḥ śalākayā grāsān agnistho grasate rasaḥ //
                <span class="ref">Ras_11.124</span></p>
            
            
            <p id="Ras_11.125">
               tato ratnāni jāryāṇi vakṣyamāṇakrameṇa tu //
                <span class="ref">Ras_11.125</span></p>
            
            
            <p id="Ras_11.126">
               abhrakaṃ bhrāmakaṃ caiva śaṅkhanābhiṃ tathaiva ca <br />
               rasānuparasān dattvā mahājāraṇasaṃyutān //
                <span class="ref">Ras_11.126</span></p>
            
            
            <p id="Ras_11.127">
               vajrakandaṃ vajralatā meṣaśṛṅgyamṛtāyasam <br />
               kaṭutumbasya bījāni mṛtalohāni pācayet //
                <span class="ref">Ras_11.127</span></p>
            
            
            <p id="Ras_11.128">
               sarvāṇi samabhāgāni śikhiśoṇitamātritam <br />
               tāvattaṃ mardayet prājño yāvat karma dṛḍhaṃ bhavet //
                <span class="ref">Ras_11.128</span></p>
            
            
            <p id="Ras_11.129">
               mūṣā vallākṛtiścaiva kartavyā chādanaiḥ saha <br />
               tanmadhye sthāpayet sūtam adhovātena dhāmayet //
                <span class="ref">Ras_11.129</span></p>
            
            
            <p id="Ras_11.130">
               ādau tatraiva dātavyaṃ vajramauṣadhalepitam <br />
               gṛhyate ko 'tra saṃdeho yathā tīvre hutāśane //
                <span class="ref">Ras_11.130</span></p>
            
            
            <p id="Ras_11.131">
               kuliśena puṭe dagdhe karṣvagnau tena mardayet <br />
               yāvadekādaśaguṇaṃ kuliśaṃ jārayet punaḥ //
                <span class="ref">Ras_11.131</span></p>
            
            
            <p id="Ras_11.132">
               sudagdhaśaṅkhanābhiśca mātuluṅgarasaplutaḥ <br />
               muktāphalaṃ tato deyaṃ vajrajīrṇe tu sūtake //
                <span class="ref">Ras_11.132</span></p>
            
            
            <p id="Ras_11.133">
               anena kramayogena hy ekādaśaguṇaṃ bhavet <br />
               kevalaṃ śikhipittaṃ ca nīlī niryāsamiśritam //
                <span class="ref">Ras_11.133</span></p>
            
            
            <p id="Ras_11.134">
               nīlotpalāni liptāni prakṣiptāni tu sūtake <br />
               rase kalpenmahārāgān hīnarāgān parityajet //
                <span class="ref">Ras_11.134</span></p>
            
            
            <p id="Ras_11.135">
               raktāni śikhipittaṃ ca mahāratnasamanvitam <br />
               sadratnaṃ lepayettena pradravet rasamadhyataḥ //
                <span class="ref">Ras_11.135</span></p>
            
            
            <p id="Ras_11.136">
               rajanīṃ caiva kuṣṭhaṃ ca brahmaniryāsabhāvitam <br />
               jāraṇaṃ puṣparāgasya tenaiva saha dāpayet //
                <span class="ref">Ras_11.136</span></p>
            
            
            <p id="Ras_11.137">
               bahuratneṣu jīrṇeṣu bhṛṅgarāgeṣu suvrate <br />
               rasendro dṛśyate devi nīlapītāruṇacchaviḥ //
                <span class="ref">Ras_11.137</span></p>
            
            
            <p id="Ras_11.138">
               śuddhāni hemapattrāṇi śatāṃśena tu lepayet <br />
               puṭena mārayedetad indragopanibhaṃ bhavet //
                <span class="ref">Ras_11.138</span></p>
            
            
            <p id="Ras_11.139">
               saṃsparśādvedhayetsarvam idaṃ hema mṛtaṃ priye <br />
               tribhāgaṃ sūtakendrasya tenaiva saha sārayet //
                <span class="ref">Ras_11.139</span></p>
            
            
            <p id="Ras_11.140">
               mūṣāmadhyasthite tasmin punastenaiva jārayet <br />
               dhūmavedhī bhaveddevi punaḥ sāritajāritaḥ //
                <span class="ref">Ras_11.140</span></p>
            
            
            <p id="Ras_11.141">
               anena kramayogena yadi jīrṇā triśṛṅkhalā <br />
               vedhayennātra saṃdeho giripātālabhūtalam //
                <span class="ref">Ras_11.141</span></p>
            
            
            <p id="Ras_11.142">
               pārśvajyotiḥ pradṛśyeta cordhvaṃ naiva tu dṛśyate <br />
               bhūcaraṃ taṃ vijānīyāt rasendraṃ nātra saṃśayaḥ //
                <span class="ref">Ras_11.142</span></p>
            
            
            <p id="Ras_11.143">
               tenāśrāntagatirdevi yojanānāṃ śataṃ vrajet <br />
               divyatejā mahākāyo divyadṛṣṭirmahābalaḥ //
                <span class="ref">Ras_11.143</span></p>
            
            
            <p id="Ras_11.144">
               sarvarogavinirmukto jīvedācandratārakam <br />
               tasya mūtrapurīṣaṃ tu sarvalohāni vidhyati //
                <span class="ref">Ras_11.144</span></p>
            
            
            <p id="Ras_11.145">
               samajīrṇena vajreṇa hemnā ca sahitena ca <br />
               agnistho jārayellohān bandhamāyāti sūtakaḥ //
                <span class="ref">Ras_11.145</span></p>
            
            
            <p id="Ras_11.146">
               sārayettena bījena sahasramapi vedhayet <br />
               sāritaṃ jārayet paścāt lepyaṃ kṣepyaṃ sahasraśaḥ //
                <span class="ref">Ras_11.146</span></p>
            
            
            <p id="Ras_11.147">
               sārayet tena bījena lakṣavedhamavāpnuyāt <br />
               anena kramayogena koṭivedhī bhavedrasaḥ //
                <span class="ref">Ras_11.147</span></p>
            
            
            <p id="Ras_11.148">
               kevalaṃ tu yadā vajraṃ samajīrṇaṃ tu jārayet <br />
               baddhaḥ sūtastadā jñeyo niṣkampo nirupadravaḥ //
                <span class="ref">Ras_11.148</span></p>
            
            
            <p id="Ras_11.149">
               agnistho jāyate sūtaḥ śalākāṃ grasate kṣaṇāt <br />
               haṭhāgninā dhāmyamāno grasate sarvamādarāt //
                <span class="ref">Ras_11.149</span></p>
            
            
            <p id="Ras_11.150">
               carate jarate sūta āyurdravyapradāyakaḥ <br />
               mūṣāsthaṃ dhamayet sūtaṃ haṭhāgnau naiva kampate //
                <span class="ref">Ras_11.150</span></p>
            
            
            <p id="Ras_11.151">
               jārayet sarvaratnāni baddhaḥ khecaratāṃ nayet <br />
               iti lohe 'ṣṭaguṇite jīrṇe syādrasabandhanam //
                <span class="ref">Ras_11.151</span></p>
            
            
            <p id="Ras_11.152">
               lohāni sattvaṃ triguṇaṃ dviguṇaṃ kanakaṃ tathā <br />
               dhūmāvalokavedhī syāt bhavennirvāṇado rasaḥ //
                <span class="ref">Ras_11.152</span></p>
            
            
            <p id="Ras_11.153">
               ādāv aṣṭaguṇaṃ jāryaṃ vyomasattvaṃ mahārasam <br />
               samaṃ hemadaśāṃśena vajraratnāni jārayet //
                <span class="ref">Ras_11.153</span></p>
            
            
            <p id="Ras_11.154">
               sarvaṃ ca jārayedvajraṃ tadāsau khecaro rasaḥ <br />
               bhramet pradakṣiṇāvartaḥ koṭivedhī ca jāyate //
                <span class="ref">Ras_11.154</span></p>
            
            
            <p id="Ras_11.155">
               same tu pannage jīrṇe daśavedhī bhavedrasaḥ <br />
               dviguṇe śatavedhī syāt triguṇe tu sahasrakam //
                <span class="ref">Ras_11.155</span></p>
            
            
            <p id="Ras_11.156">
               caturguṇe 'yutaṃ devi krameṇānena vardhayet <br />
               uttarottaravṛddhyātu jārayet tatra pannagam //
                <span class="ref">Ras_11.156</span></p>
            
            
            <p id="Ras_11.157">
               kuṭilaṃ pannagaṃ jāryaṃ tatra saṃkhyākrameṇa tu <br />
               tadvādameti deveśi koṭivedhī bhavedrasaḥ //
                <span class="ref">Ras_11.157</span></p>
            
            
            <p id="Ras_11.158">
               ruruṇā dānavendreṇa bhakṣito bhasmasūtakaḥ <br />
               jāritaṃ dvādaśaguṇaṃ yatra tīkṣṇaṃ sureśvari //
                <span class="ref">Ras_11.158</span></p>
            
            
            <p id="Ras_11.159">
               bhakṣayitvā palaikaṃ tu dānavo baladarpitaḥ <br />
               jagadutpāṭitaṃ tena kailāso 'pi ca cūrṇitaḥ //
                <span class="ref">Ras_11.159</span></p>
            
            
            <p id="Ras_11.160">
               tatra mayā kṣaṇaṃ dhyātvā dṛṣṭvā tanmāyayā kṛtam <br />
               jāritaṃ pannage sūtaṃ samāṃśaṃ śilayā hatam //
                <span class="ref">Ras_11.160</span></p>
            
            
            <p id="Ras_11.161">
               tena sūtena saṃliptaṃ triśūlaṃ himaśailaje <br />
               tena śūlena nihato dānavo baladarpitaḥ //
                <span class="ref">Ras_11.161</span></p>
            
            
            <p id="Ras_11.162">
               hema śulvaṃ tathā tīkṣṇaṃ vājaraṃ ca paḍālakam <br />
               rohaṇaṃ kāntalohaṃ ca jārayettattvasaṃkhyayā //
                <span class="ref">Ras_11.162</span></p>
            
            
            <p id="Ras_11.163">
               ekaike rasarājo 'yaṃ baddhaḥ khecaratāṃ nayet <br />
               gandhanāge drute devi jāraṇāṃ sukarāṃ śṛṇu //
                <span class="ref">Ras_11.163</span></p>
            
            
            <p id="Ras_11.164">
               ādau saṃśodhitaṃ sūtaṃ rajanīcūrṇasaṃyutam <br />
               mardayed yāvad ākṛṣṇaṃ kṣālayeduṣṇakāñjikaiḥ //
                <span class="ref">Ras_11.164</span></p>
            
            
            <p id="Ras_11.165">
               evaṃ muhurmuhurghṛṣṭo gandhanāgo drutiṃ caret //
                <span class="ref">Ras_11.165</span></p>
            
            
            <p id="Ras_11.166">
               nāgasya mūtre deveśi vatsasya mahiṣasya vā <br />
               āvartyāvartya bhujagaṃ sapta vārān niṣecayet //
                <span class="ref">Ras_11.166</span></p>
            
            
            <p id="Ras_11.167">
               kṛtvā kaṇṭakavedhyāni tasya pattrāṇi sundari <br />
               caturthāṃśapramāṇena gandhakasya tu yojayet //
                <span class="ref">Ras_11.167</span></p>
            
            
            <p id="Ras_11.168">
               prasārya lākṣāpaṭalaṃ romāṇi tadanantaram <br />
               ūrdhvaṃ gandhakacūrṇaṃ ca tato nāgadalaṃ tathā //
                <span class="ref">Ras_11.168</span></p>
            
            
            <p id="Ras_11.169">
               gandhakaṃ naralomāni lākṣāyāḥ paṭalaṃ kramāt <br />
               ūrdhvaṃ prasārya saṃsthāpya sūtrairvartiṃ tu kārayet //
                <span class="ref">Ras_11.169</span></p>
            
            
            <p id="Ras_11.170">
               karañjatailamadhye tu daśarātraṃ nidhāpayet <br />
               dīptāgrabhāgāṃ tāṃ vartiṃ saṇḍaśyā tu vidhārayet //
                <span class="ref">Ras_11.170</span></p>
            
            
            <p id="Ras_11.171">
               tāṃ drutiṃ pātayetpātre sauvīraṭaṅkaṇānvite <br />
               kācakūpyāśca madhye tu tattailaṃ sthāpayet priye //
                <span class="ref">Ras_11.171</span></p>
            
            
            <p id="Ras_11.172">
               kṛtvā gostanamūṣāyāṃ liptāyāṃ śilayā rasam <br />
               catuḥṣaṣṭyādibhāgena jñātvā devi balābalam //
                <span class="ref">Ras_11.172</span></p>
            
            
            <p id="Ras_11.173">
               gandhanāgadrutiṃ dattvā tāṃ mūṣāṃ suravandite <br />
               garte gomayasampūrṇe vinyasya puṭapācanam <br />
               dadyāt karīṣatuṣayoḥ prasṛtidvitayena ca //
                <span class="ref">Ras_11.173</span></p>
            
            
            <p id="Ras_11.174">
               dadyādajīrṇaśaṅkāyāṃ siṃhavallīrasasya tu <br />
               caturbindūn puṭe prāgvad evaṃ pratidinaṃ bhavet //
                <span class="ref">Ras_11.174</span></p>
            
            
            <p id="Ras_11.175">
               jāraṇātriguṇāt sūto bhavejjambūphalaprabhaḥ //
                <span class="ref">Ras_11.175</span></p>
            
            
            <p id="Ras_11.176">
               mākṣikaṃ sattvamalpālpaṃ mṛtanāgasamanvitam <br />
               mūṣāgataṃ bhavedyāvat kācaṃ dattvādharottaram <br />
               evaṃ dvādaśavārāṃstu sudhmātaṃ rañjitaṃ bhavet //
                <span class="ref">Ras_11.176</span></p>
            
            
            <p id="Ras_11.177">
               tena pakvaṃ bījacūrṇaṃ pārade pādabhāgikam <br />
               marditaṃ caṇakāmlena kṣaṇādgarbhadrutirbhavet //
                <span class="ref">Ras_11.177</span></p>
            
            
            <p id="Ras_11.178">
               garbhadrutirna ceddevi varṇikādvayagandhayoḥ <br />
               raktasindhūdbhavālarkaṭaṅkaṇāśugapuṅkhataḥ <br />
               kalkena liptaṃ puṭitaṃ bījaṃ garbhe drutaṃ bhavet //
                <span class="ref">Ras_11.178</span></p>
            
            
            <p id="Ras_11.179">
               bīje pādārdhatulyāṃśe jīrṇe vedhaṃ karoti saḥ <br />
               daśaṣoḍaśabhāgena dvāviṃśāṃśena ca kramāt //
                <span class="ref">Ras_11.179</span></p>
            
            
            <p id="Ras_11.180">
               saṃyojya triguṇāṃ rītiṃ tāre tārāvaśeṣitaiḥ <br />
               tārāriṣṭamidaṃ liptvā tena sūtena vedhayet //
                <span class="ref">Ras_11.180</span></p>
            
            
            <p id="Ras_11.181">
               ataḥ paraṃ tu saṃskāraṃ vakṣye nāgābhrajāraṇam <br />
               karavīrāruṇāṃ devi cūrṇayitvā manaḥśilām //
                <span class="ref">Ras_11.181</span></p>
            
            
            <p id="Ras_11.182">
               bhāvayedviṃśatiṃ vārān yavaciñcārasena tu <br />
               tena kalkena saṃlipya nāgapattraṃ prayatnataḥ <br />
               karṣvanalena vipacet yāvattat cūrṇitaṃ bhavet //
                <span class="ref">Ras_11.182</span></p>
            
            
            <p id="Ras_11.183">
               rasakasya ca bhāgāṃs trīn bhāgaikaṃ daradasya ca <br />
               peṣayenmātuluṅgena pādagandhaṃ śilāviṣam //
                <span class="ref">Ras_11.183</span></p>
            
            
            <p id="Ras_11.184">
               kalkenānena liptāyāṃ mūṣāyāṃ puṭapācitam <br />
               taṃ nāgaṃ dhamayedevaṃ saptadhā hemavadbhavet //
                <span class="ref">Ras_11.184</span></p>
            
            
            <p id="Ras_11.185">
               pītābhrakaṃ tv ekadalaṃ liptāyāṃ maricena tu <br />
               mūṣāyāṃ dhmātamagnyābhaṃ saubhāñjanarase kṣipet //
                <span class="ref">Ras_11.185</span></p>
            
            
            <p id="Ras_11.186">
               pātayetpūrvavidhinā tat sattvaṃ hemabhāsuram //
                <span class="ref">Ras_11.186</span></p>
            
            
            <p id="Ras_11.187">
               pattraṃ rañjitanāgasya sattvaṃ pītābhrakasya ca <br />
               strīstanyakācadhūmotthaguñjāyaskāntaṭaṅkaṇaiḥ <br />
               tutthena saṃyutenaitan nāgābhraṃ dvaṃdvitaṃ bhavet //
                <span class="ref">Ras_11.187</span></p>
            
            
            <p id="Ras_11.188">
               kiṃvāranālasiddhārthadhūmasāreṣṭakāguḍaiḥ <br />
               mardayettridinaṃ sūtaṃ dolāyāṃ svedayet tryaham //
                <span class="ref">Ras_11.188</span></p>
            
            
            <p id="Ras_11.189">
               punarnavāmeṣaśṛṅgīsarpākṣīkalkasaṃyutam <br />
               athāsurī sindhuviṣaṃ maricaiḥ paripeṣitaiḥ <br />
               dolāyantre punarapi svedayeddivasatrayam //
                <span class="ref">Ras_11.189</span></p>
            
            
            <p id="Ras_11.190">
               aṣṭamāṃśena nāgābhraṃ cārayitvā sureśvari <br />
               śilābhāgadvayaṃ caikaṃ sindhusauvarcalaṃ bhavet //
                <span class="ref">Ras_11.190</span></p>
            
            
            <p id="Ras_11.191">
               ṭaṅkārdhaṃ viṣapādaṃ ca viḍaḥ piṇḍāṣṭamāṃśataḥ <br />
               tridine kacchape jāryam evaṃ jāryaṃ tu ṣaḍguṇam //
                <span class="ref">Ras_11.191</span></p>
            
            
            <p id="Ras_11.192">
               śailaṃ tutthoragaṃ tāmraṃ tīkṣṇaghoṣārakāñcanam <br />
               kramavṛddham idaṃ tutthaṃ tāpyasattvanipātanāt //
                <span class="ref">Ras_11.192</span></p>
            
            
            <p id="Ras_11.193">
               hemāvaśeṣaṃ tadbījaṃ pādāṃśaṃ mātulāmbhasā <br />
               cārayedrasarājasya jārayet kanakānvitaiḥ //
                <span class="ref">Ras_11.193</span></p>
            
            
            <p id="Ras_11.194">
               tāpyasauvarcalaśilāgandhakāsīsaṭaṅkaṇaiḥ <br />
               padmayantre niveśyātha kīlaṃ dattvā sureśvari //
                <span class="ref">Ras_11.194</span></p>
            
            
            <p id="Ras_11.195">
               dhameddinatrayaṃ mandaṃ yāvadbījaṃ drutaṃ bhavet <br />
               tameva samajīrṇaṃ tu vahnau niṣkampanaṃ rasam //
                <span class="ref">Ras_11.195</span></p>
            
            
            <p id="Ras_11.196">
               tataḥ ṣaḍguṇabījena sāraṇā kramayogataḥ <br />
               tārāriṣṭamahiṃ śulbaṃ sahasrāṃśena vedhayet //
                <span class="ref">Ras_11.196</span></p>
            
            
            <p id="Ras_11.197">
               viṣagandhakatāpyābhrakākaviṣṭhā ghanadhvaniḥ <br />
               sahadevīvahniśikhākalkena kramate rasaḥ //
                <span class="ref">Ras_11.197</span></p>
            
            
            <p id="Ras_11.198">
               mūrchito mṛtasūtaśca jalūkābandha eva ca <br />
               caturtho mūrtibandhas tu paṭṭabandhastu pañcamaḥ <br />
               bhasmasūtaśca khoṭaśca saṃskārāt saptadhā rasaḥ //
                <span class="ref">Ras_11.198</span></p>
            
            
            <p id="Ras_11.199">
               nāgavarṇaṃ bhavet sūtaṃ vihāya ghanacāpalam <br />
               lakṣaṇaṃ dṛśyate yasya mūrchitaṃ taṃ vadanti hi //
                <span class="ref">Ras_11.199</span></p>
            
            
            <p id="Ras_11.200">
               ārdratvaṃ ca ghanatvaṃ ca tejogauravacāpalam <br />
               yasyaitāni na dṛśyante taṃ vidyānmṛtasūtakam //
                <span class="ref">Ras_11.200</span></p>
            
            
            <p id="Ras_11.201">
               nānāvarṇaṃ tathā svacchaṃ drutaṃ yonau jalūkavat <br />
               badhyate sūtakaṃ yacca jalūkābandhalakṣaṇam //
                <span class="ref">Ras_11.201</span></p>
            
            
            <p id="Ras_11.202">
               gurutvamaruṇatvaṃ ca tejasā sūryasaṃnibham <br />
               śikhimadhye dhṛtaṃ tiṣṭhet mūrtibandhasya lakṣaṇam //
                <span class="ref">Ras_11.202</span></p>
            
            
            <p id="Ras_11.203">
               śalākājāraṇādvāpi mūrtibandhatvamiṣyate //
                <span class="ref">Ras_11.203</span></p>
            
            
            <p id="Ras_11.204">
               śvetaṃ pītaṃ guru tathā mṛdu sikthakasaṃnibham <br />
               agnimadhye yadā tiṣṭhet paṭṭabandhasya lakṣaṇam //
                <span class="ref">Ras_11.204</span></p>
            
            
            <p id="Ras_11.205">
               kṛṣṇaṃ śvetaṃ tathā pītaṃ nīlaṃ bhasmanibhaṃ tathā <br />
               capalatvaṃ yadā naṣṭaṃ bhasmasūtasya lakṣaṇam //
                <span class="ref">Ras_11.205</span></p>
            
            
            <p id="Ras_11.206">
               kukkuṭāṇḍanibhaṃ sūtaṃ yadā lavaṇabhedi ca <br />
               āvartate rasastadvat khoṭakasya ca lakṣaṇam //
                <span class="ref">Ras_11.206</span></p>
            
            
            <p id="Ras_11.207">
               athavā chedane snigdhaṃ raśminā mṛdunā dravet <br />
               akṣayaṃ kaṭhinaṃ śvetaṃ khoṭabandhasya lakṣaṇam //
                <span class="ref">Ras_11.207</span></p>
            
            
            <p id="Ras_11.208">
               khoṭādayastu ye pañca vihāya jalukākṛti <br />
               haṭhāgnau dhāmitāḥ santi na tiṣṭhatyeva mūrchitaḥ //
                <span class="ref">Ras_11.208</span></p>
            
            
            <p id="Ras_11.209">
               taruṇādityasaṃkāśo nānāvarṇaḥ sureśvari <br />
               vedhayeddehalohāni rañjito rasabhairavaḥ //
                <span class="ref">Ras_11.209</span></p>
            
            
            <p id="Ras_11.210">
               śodhanaṃ sūtakasyādau grāsamānamataḥ param <br />
               jāraṇaṃ vyomasattvasya sarvasattvasya jāraṇam //
                <span class="ref">Ras_11.210</span></p>
            
            
            <p id="Ras_11.211">
               garbhabāhyadrutiḥ paścāt suvarṇasya tu jāraṇam <br />
               divyauṣadhipuṭaḥ paścāt ratnabandhamataḥ param //
                <span class="ref">Ras_11.211</span></p>
            
            
            <p id="Ras_11.212">
               rañjanaṃ ca tato devi jāraṇā cānusāraṇā <br />
               krāmaṇaṃ ca tato deyaṃ sūtakasya vicakṣaṇaiḥ //
                <span class="ref">Ras_11.212</span></p>
            
            
            <p id="Ras_11.213">
               evaṃ kramaṃ tu yo vetti tasya siddhirna saṃśayaḥ //
                <span class="ref">Ras_11.213</span></p>
            
            
            <p id="Ras_11.214">
               vedhakaṃ yastu jānāti dehe lohe rasāyane <br />
               tasya janma jarā vyādhir naśyatyeva na saṃśayaḥ //
                <span class="ref">Ras_11.214</span></p>
            
            
            <p id="Ras_11.215">
               dehe tu pañcaratnāni nāgaṃ vaṅgaṃ tathāyasam <br />
               krāmaṇaṃ rasarājasya bheṣajaṃ vyādhināśanam //
                <span class="ref">Ras_11.215</span></p>
            
            
            <p id="Ras_11.216">
               auṣadhaiḥ kramate sūto yogaśaktikrameṇa tu <br />
               kramate vyādhisaṃghāte grasate duṣṭamāmayam //
                <span class="ref">Ras_11.216</span></p>
            
            
            <p id="Ras_11.217">
               tasya tu krāmaṇaṃ jñātvā tato vaidyairupācaret <br />
               krāmaṇena vinā sūto na kramet na ca vedhayet <br />
               dehalohāmayān sarvān vṛthā syāt kevalaṃ śramaḥ //
                <span class="ref">Ras_11.217</span></p>
            
            
            <p id="Ras_11.218">
               yasya rogasya yo yogas tenaiva saha yojayet <br />
               rasendro harati vyādhīn narakuñjaravājinām //
                <span class="ref">Ras_11.218</span></p>
            
            
            <p id="Ras_11.219">
               āroṭo balamādhatte mūrchito vyādhināśanaḥ <br />
               baddhena khecarīsiddhiḥ māritenājarāmaraḥ //
                <span class="ref">Ras_11.219</span></p>
            
            
            <p id="Ras_11.220">
               viśeṣādvyādhiśamano gandhakena tu mūrchitaḥ <br />
               oṣadhyā ghātitaḥ sūto yathā bhūyo na jīvati //
                <span class="ref">Ras_11.220</span></p>
            
            
            <p id="Ras_11.221">
               sahi krāmati loheṣu tena kuryādrasāyanam <br />
               tanmamācakṣva deveśi kimanyacchrotumicchasi //
                <span class="ref">Ras_11.221</span></p>
            
            </div>
         
         <div id="d1e20116">
            
            <h3>12</h3>
            śrīdevyuvāca
            
            
            <p id="Ras_12.1">
               oṣadhī kīdṛśī nātha rasamūrchākarī śubhā <br />
               kena vā bhasmasūtaḥ syāt kena vā khoṭabandhanam //
                <span class="ref">Ras_12.1</span></p>
            
            śrībhairava uvāca
            
            <p id="Ras_12.2">
               śṛṇu bhairavi yatnena rahasyaṃ rasabandhanam <br />
               brahmaviṣṇusurendrādyair na jñātaṃ vīravandite //
                <span class="ref">Ras_12.2</span></p>
            
            
            <p id="Ras_12.3">
               gaṅgāyamunayormadhye prayogo nāma rākṣasaḥ <br />
               tasyāsanne varārohe kṣaṇād badhyeta sūtakaḥ //
                <span class="ref">Ras_12.3</span></p>
            
            
            <p id="Ras_12.4">
               niśācarasya pattrāṇi gṛhṇīyāt sādhakottamaḥ <br />
               adho niṣpīḍitaṃ devi raso bhavati cottamaḥ //
                <span class="ref">Ras_12.4</span></p>
            
            
            <p id="Ras_12.5">
               rasaṃ saṃmardya tenaiva dināni trīṇi vārttikaḥ <br />
               āroṭaṃ bandhayet kṣipraṃ gaganaṃ tatra jārayet //
                <span class="ref">Ras_12.5</span></p>
            
            
            <p id="Ras_12.6">
               tena pattrarasenaiva sādhayedgaganaṃ punaḥ <br />
               saptadhā bhāvitaṃ tena tryūṣaṇena sahaikataḥ <br />
               yantre vidyādhare devi gaganaṃ tatra jārayet //
                <span class="ref">Ras_12.6</span></p>
            
            
            <p id="Ras_12.7">
               māsamātreṇa deveśi jīryate tat samaṃ same <br />
               samajīrṇe rase devi śatavedhī bhavedrasaḥ //
                <span class="ref">Ras_12.7</span></p>
            
            
            <p id="Ras_12.8">
               niśācararase devi gandhakaṃ bhāvayettataḥ <br />
               bhāvayet saptavāraṃ tu dvipadyāśca rasena tu //
                <span class="ref">Ras_12.8</span></p>
            
            
            <p id="Ras_12.9">
               tārasya pattralepena ardhārdhakāñcanottamam <br />
               gandhake samajīrṇe 'smin śatavedhī raso bhavet //
                <span class="ref">Ras_12.9</span></p>
            
            
            <p id="Ras_12.10">
               punastaṃ gandhakaṃ dattvā pattralepe raviṃ haret <br />
               taṃ raviṃ tāramadhye tu triguṇaṃ vāhayettataḥ //
                <span class="ref">Ras_12.10</span></p>
            
            
            <p id="Ras_12.11">
               hemārdhe militaṃ hema mātṛkāsamatāṃ vrajet <br />
               punastaṃ gandhakaṃ sākṣād drāvayitvā drutaṃ kuru //
                <span class="ref">Ras_12.11</span></p>
            
            
            <p id="Ras_12.12">
               rasendraṃ mardayettena gatadehaṃ tu kārayet <br />
               lepamātreṇa tenaiva kuṣṭhānaṣṭādaśa priye <br />
               arśo bhagaṃdaraṃ lūtāṃ śirorogāṃśca nāśayet //
                <span class="ref">Ras_12.12</span></p>
            
            
            <p id="Ras_12.13">
               niśācararase bhāvyaṃ saptavāraṃ tu tālakam <br />
               tenaiva ghātayedvaṅgaṃ vaṅgaṃ tāre tu nirvahet //
                <span class="ref">Ras_12.13</span></p>
            
            
            <p id="Ras_12.14">
               taṃ tāraṃ jārayet sūte tatsūtaṃ bandhanaṃ vrajet <br />
               lepamātreṇa tenaiva catuḥṣaṣṭitamo bhavet //
                <span class="ref">Ras_12.14</span></p>
            
            
            <p id="Ras_12.15">
               catuḥṣaṣṭitame bhāge śulvavedhaṃ tu dāpayet <br />
               śulvaṃ tu dāpayettāre tattāraṃ kāñcanaṃ bhavet <br />
               tattāraṃ jāyate śreṣṭhaṃ dharmakāmārthamokṣadam //
                <span class="ref">Ras_12.15</span></p>
            
            
            <p id="Ras_12.16">
               niśācarasya puṣpāṇi sūkṣmacūrṇāni kārayet <br />
               palāni daśa cūrṇasya rasairdhātryāstu bhāvayet //
                <span class="ref">Ras_12.16</span></p>
            
            
            <p id="Ras_12.17">
               ghṛtena madhunāloḍya navabhāṇḍe vinikṣipet <br />
               dhānyarāśau nidhātavyaṃ trisaptāhaṃ sureśvari //
                <span class="ref">Ras_12.17</span></p>
            
            
            <p id="Ras_12.18">
               tena bhakṣitamātreṇa valīpalitavarjitaḥ //
                <span class="ref">Ras_12.18</span></p>
            
            
            <p id="Ras_12.19">
               valkalaṃ sūkṣmacūrṇaṃ tu madhunā sahitaṃ lihet <br />
               ardhamāsaprayogeṇa pratyakṣo 'yaṃ bhavet priye //
                <span class="ref">Ras_12.19</span></p>
            
            
            <p id="Ras_12.20">
               tasya mūtrapurīṣeṇa śulvaṃ bhavati kāñcanam <br />
               māsamātraprayogeṇa pannagaḥ kāñcanaṃ bhavet //
                <span class="ref">Ras_12.20</span></p>
            
            
            <p id="Ras_12.21">
               grāhyaṃ tatphalatailaṃ vā yantre pātālasaṃjñake <br />
               tena tailena deveśi rasaṃ saṃkocayedbudhaḥ //
                <span class="ref">Ras_12.21</span></p>
            
            
            <p id="Ras_12.22">
               tatkṣaṇājjāyate devi paṭṭabaddho mahārasaḥ //
                <span class="ref">Ras_12.22</span></p>
            
            
            <p id="Ras_12.23">
               kaṭukaṃ kaṅkaṇaṃ kāryaṃ rasaliṅge varānane <br />
               saṃkocya māraṇaṃ tena kartavyaṃ paramādbhutam //
                <span class="ref">Ras_12.23</span></p>
            
            
            <p id="Ras_12.24">
               niśācararase kṣiptaṃ saptavāraṃ tu bhāskaram <br />
               kālikārahitaṃ tena jāyate kanakaprabham //
                <span class="ref">Ras_12.24</span></p>
            
            
            <p id="Ras_12.25">
               tattāreṇa samaṃ bāhyaṃ tena siktaṃ tu vāpitam <br />
               daśāṃśaṃ vedhayet sūtaṃ daśa pītaṃ śatena ca //
                <span class="ref">Ras_12.25</span></p>
            
            
            <p id="Ras_12.26">
               śataṃ vedhayate lakṣaṃ sahasraṃ koṭivedhakam <br />
               daśāṃśaṃ koṭivedhi syāt koṭivedhi samena ca //
                <span class="ref">Ras_12.26</span></p>
            
            
            <p id="Ras_12.27">
               punaranyaṃ pravakṣyāmi rasabandhaṃ sudurlabham //
                <span class="ref">Ras_12.27</span></p>
            
            
            <p id="Ras_12.28">
               trailokyajananī yā syād oṣadhī ajanāyikā <br />
               tasyāḥ samparkamātreṇa baddhastiṣṭhati pāradaḥ //
                <span class="ref">Ras_12.28</span></p>
            
            
            <p id="Ras_12.29">
               saptāhaṃ marditastasyā mahauṣadhyā rasena saḥ <br />
               śatāṃśenaiva vedhena kurute divyakāñcanam //
                <span class="ref">Ras_12.29</span></p>
            
            
            <p id="Ras_12.30">
               dvisaptāhaṃ rase tasyā mardanādvaravarṇini <br />
               lakṣavedhī rasaḥ sākṣād aṣṭau lohāni kāñcanam //
                <span class="ref">Ras_12.30</span></p>
            
            
            <p id="Ras_12.31">
               trisaptāhena deveśi daśalakṣāṇi vidhyati <br />
               caturthe caiva saptāhe koṭivedhī mahārasaḥ //
                <span class="ref">Ras_12.31</span></p>
            
            
            <p id="Ras_12.32">
               svedatāpananighṛṣṭo mahauṣadhyā rasena tu <br />
               dadāti khecarīṃ siddhim anivāritagocaraḥ //
                <span class="ref">Ras_12.32</span></p>
            
            
            <p id="Ras_12.33">
               kāmayet kāminīnāṃ tu sahasraṃ divasāntare <br />
               naṣṭacchāyo hy adṛśyaśca trailokyaṃ ca bhramedrasaiḥ //
                <span class="ref">Ras_12.33</span></p>
            
            
            <p id="Ras_12.34">
               mahauṣadhyā rasenaiva mṛtasaṃjīvanaṃ bhavet <br />
               anena ghātayet sūtaṃ pañcāvasthaṃ kuru priye //
                <span class="ref">Ras_12.34</span></p>
            
            
            <p id="Ras_12.35">
               mṛtasya dāpayennasyaṃ hastapādau tu mardayet <br />
               tasya tu praviśejjīvo mṛtasyāpi varānane //
                <span class="ref">Ras_12.35</span></p>
            
            
            <p id="Ras_12.36">
               punaranyaṃ pravakṣyāmi rasabandhaṃ sudurlabham <br />
               narasārarasenaiva kṣaṇād badhyeta sūtakaḥ //
                <span class="ref">Ras_12.36</span></p>
            
            
            <p id="Ras_12.37">
               narasārarasaṃ dattvā dvipadīrajasā saha <br />
               dinānte bandhamāyāti sarvalohāni rañjayet //
                <span class="ref">Ras_12.37</span></p>
            
            
            <p id="Ras_12.38">
               narasārarasenaiva jīrṇe ṣaḍguṇapannage <br />
               tāre tāmre 'pi vā devi bhāvayettaṃ manaḥśilām //
                <span class="ref">Ras_12.38</span></p>
            
            
            <p id="Ras_12.39">
               nirgandhā jāyate sā tu ghātayettadrasāyanam <br />
               dvipadīrajasā sārdhaṃ niḥsattvaḥ pannago bhavet //
                <span class="ref">Ras_12.39</span></p>
            
            
            <p id="Ras_12.40">
               narasārarasenaiva jīrṇe ṣaḍguṇapannage <br />
               tāre tāmre 'pi vā devi koṭivedhī bhavedrasaḥ //
                <span class="ref">Ras_12.40</span></p>
            
            
            <p id="Ras_12.41">
               narasārarasastanye bhāvanāḥ saptadhā pṛthak <br />
               rasendraṃ dāpayedgrāsaṃ yantre vidyādharāhvaye //
                <span class="ref">Ras_12.41</span></p>
            
            
            <p id="Ras_12.42">
               jīryate gaganaṃ devi nirmukhaṃ ca varānane <br />
               narasārarasenaiva kīṭamārīrasena ca <br />
               drāvayedgaganaṃ devi tīkṣṇaṃ lohaṃ ca pannagam //
                <span class="ref">Ras_12.42</span></p>
            
            
            <p id="Ras_12.43">
               narasārarasenaiva hanūmatyā rasena ca <br />
               jāyate kāñcanaṃ divyaṃ niṣekād bhāskarapriye //
                <span class="ref">Ras_12.43</span></p>
            
            
            <p id="Ras_12.44">
               narasārarase dattvā mañjiṣṭhāraktacandanam <br />
               svarase mardayet paścāt pannagaṃ devi secayet //
                <span class="ref">Ras_12.44</span></p>
            
            
            <p id="Ras_12.45">
               tatkṣaṇāt kāñcanaṃ divyaṃ saptavāraṃ niṣecitam <br />
               ravighṛṣṭaṃ tu taṃ devi pannagaṃ triguṇaṃ priye //
                <span class="ref">Ras_12.45</span></p>
            
            
            <p id="Ras_12.46">
               tacchulvaṃ hemasaṃkāśaṃ tārapañcāṃśayojitam <br />
               aṣṭamāṃśayutaṃ hema hemakarmaṇi cauṣadham //
                <span class="ref">Ras_12.46</span></p>
            
            
            <p id="Ras_12.47">
               narasārarase bhāvyaṃ saptavāraṃ tu hiṅgulam <br />
               tenaiva ghātayettīkṣṇaṃ bhasmībhūtatvamādiśet //
                <span class="ref">Ras_12.47</span></p>
            
            
            <p id="Ras_12.48">
               tadbhasma tāmrapiṣṭaṃ tu triguṇaṃ tena nirvahet //
                <span class="ref">Ras_12.48</span></p>
            
            
            <p id="Ras_12.49">
               tacchulvaṃ hemasaṃkāśaṃ tāramaṣṭāṃśayojitam <br />
               tārahema samāṃśaṃ tu dviguṇaṃ pittalaṃ bhavet //
                <span class="ref">Ras_12.49</span></p>
            
            
            <p id="Ras_12.50:">
               narasārarase bhāvyaṃ rasakaṃ saptavārataḥ <br />
               taṃ rasaṃ rasakaṃ caiva tīkṣṇaṃ lohaṃ ca pannagam //
                <span class="ref">Ras_12.50:</span></p>
            
            
            <p id="Ras_12.50:">
               narasārarasenaiva tenaivaikatra mardayet <br />
               tatkṣaṇājjāyate bandho rasasya rasakasya ca //
                <span class="ref">Ras_12.50:</span></p>
            
            
            <p id="Ras_12.51">
               tīkṣṇaṃ nāgaṃ tathā śulvaṃ rasakena tu rañjayet <br />
               samastaṃ jāyate hema kūṣmāṇḍakusumaprabham //
                <span class="ref">Ras_12.51</span></p>
            
            
            <p id="Ras_12.52">
               punaranyaṃ pravakṣyāmi rasabandhaṃ sudurlabham //
                <span class="ref">Ras_12.52</span></p>
            
            
            <p id="Ras_12.53">
               kaṅkālakhecarī nāma oṣadhī parameśvari <br />
               tasyāstailaṃ tu saṃgṛhya māghakhecarisaṃyutam <br />
               bhāvayet dinamekaṃ tu pātre bhāskaranirmite //
                <span class="ref">Ras_12.53</span></p>
            
            
            <p id="Ras_12.54">
               dvitīye vāsare prāpte vajraratnaṃ tu ghātayet <br />
               anale dhāmayettat tu sutaptajvalanaprabham //
                <span class="ref">Ras_12.54</span></p>
            
            
            <p id="Ras_12.55">
               kaṅkālakhecarītaile vajraratnaṃ niṣecayet <br />
               daśavāraṃ niṣiktaṃ tu bhasmākāraṃ hi jāyate //
                <span class="ref">Ras_12.55</span></p>
            
            
            <p id="Ras_12.56">
               taddhemapakvabījaṃ tu tena bhasmasamaṃ kuru <br />
               tribhāgaṃ ṭaṅkaṇaṃ dattvā andhamūṣāgataṃ dhamet <br />
               tatkṣaṇānmilati dvaṃdvaṃ vajraratnaṃ ca kāñcanam //
                <span class="ref">Ras_12.56</span></p>
            
            
            <p id="Ras_12.57">
               candrahema varārohe samaṃ jārayate yadi <br />
               koṭivedhī raso devi lohānyaṣṭau ca vidhyati //
                <span class="ref">Ras_12.57</span></p>
            
            
            <p id="Ras_12.58">
               punaranyaṃ pravakṣyāmi rasabandhaṃ sudurlabham //
                <span class="ref">Ras_12.58</span></p>
            
            
            <p id="Ras_12.59">
               sabījā cauṣadhī grāhyā kācid gulmalatā priye <br />
               mantrasiṃhāsanī nāma dvitīyā devi khecarī <br />
               pātālayantre tattailaṃ gṛhṇīyāttāmrabhājane //
                <span class="ref">Ras_12.59</span></p>
            
            
            <p id="Ras_12.60">
               tasya tailasya madhye tu prakṣipet khecarīrasam <br />
               medinīyantramadhye tu sthāpayettu varānane //
                <span class="ref">Ras_12.60</span></p>
            
            
            <p id="Ras_12.61">
               pūrvauṣadhyā tu taddevi gaganaṃ medinītale <br />
               rasagrāsaṃ tato dattvā mardanādgolakaṃ kuru //
                <span class="ref">Ras_12.61</span></p>
            
            
            <p id="Ras_12.62">
               baddhvā poṭalikāṃ tena gaganaṃ tena jārayet <br />
               same tu gagane jīrṇe baddhastiṣṭhati sūtakaḥ //
                <span class="ref">Ras_12.62</span></p>
            
            
            <p id="Ras_12.63">
               bhastrāphūtkārayuktena dhāmyamānena naśyati <br />
               kākaviṣṭhāsamaṃ rūpaṃ samajīrṇasya jāyate //
                <span class="ref">Ras_12.63</span></p>
            
            
            <p id="Ras_12.64">
               dviguṇe gagane jīrṇe aṣṭau lohāni saṃharet //
                <span class="ref">Ras_12.64</span></p>
            
            
            <p id="Ras_12.65">
               punaranyaṃ pravakṣyāmi rasabandhaṃ sudurlabham //
                <span class="ref">Ras_12.65</span></p>
            
            
            <p id="Ras_12.66">
               śivadehāt samutpannā oṣadhī turasiṃhanī <br />
               jārayedgandhakaṃ sā tu jārayet sāpi tālakam //
                <span class="ref">Ras_12.66</span></p>
            
            
            <p id="Ras_12.67">
               kāñcanaṃ jārayet sāpi rasendraṃ sā ca baddhayet <br />
               pravālaṃ jārayet sā tu gaganaṃ drāvayet tathā <br />
               vajraṃ ca ghātayet sā tu sarvasattvaṃ ca pātayet //
                <span class="ref">Ras_12.67</span></p>
            
            
            <p id="Ras_12.68">
               jārayetsarvalohāni sattvānyapi ca pācayet <br />
               harīṃdarīrase nyasya gośṛṅge tu varānane <br />
               dhānyarāśau nidhātavyaṃ mṛtaṃ tiṣṭhati sūtakam //
                <span class="ref">Ras_12.68</span></p>
            
            
            <p id="Ras_12.69">
               divyauṣadhyā rasenaiva rasendraḥ suravandite <br />
               same tu kanake jīrṇe daśakoṭīstu vedhayet //
                <span class="ref">Ras_12.69</span></p>
            
            
            <p id="Ras_12.70">
               pañcame lakṣakoṭistu ṣaḍguṇe sparśavedhakaḥ <br />
               saptame dhūmavedhī syāt aṣṭame tv avalokataḥ <br />
               navame śabdavedhī syād ata ūrdhvaṃ na vidyate //
                <span class="ref">Ras_12.70</span></p>
            
            
            <p id="Ras_12.71">
               bhramanti paśavo mūḍhāḥ kulauṣadhivivarjitāḥ <br />
               tṛṇauṣadhirasānāṃ ca naiva siddhiḥ prajāyate //
                <span class="ref">Ras_12.71</span></p>
            
            
            <p id="Ras_12.72">
               tasmāt sarvaprayatnena jñātavyā tu kulauṣadhī //
                <span class="ref">Ras_12.72</span></p>
            
            
            <p id="Ras_12.73">
               divyauṣadhī catuḥṣaṣṭiḥ kulamadhye vyavasthitā <br />
               naiva jānanti mūḍhāste devamohena mohitāḥ //
                <span class="ref">Ras_12.73</span></p>
            
            
            <p id="Ras_12.74">
               adivyāstu tṛṇauṣadhyo jāyante girigahvare //
                <span class="ref">Ras_12.74</span></p>
            
            
            <p id="Ras_12.75">
               tṛṇauṣadhyā rase sūtaṃ naiva baddhaṃ kadācana <br />
               akṣayaṃ ca varārohe vahnimadhye na tiṣṭhati //
                <span class="ref">Ras_12.75</span></p>
            
            
            <p id="Ras_12.76">
               na khoṭo na ca vā bhasma naiva dravyaṃ karoti saḥ <br />
               kiṃ tat dravyaṃ prakurvīta dhāmyamāno na tiṣṭhati //
                <span class="ref">Ras_12.76</span></p>
            
            
            <p id="Ras_12.77">
               pattre pāke kaṭe chede naiva tiṣṭhati kāñcane <br />
               na vedhaṃ ca śatād ūrdhvaṃ karoti sa rasaḥ priye //
                <span class="ref">Ras_12.77</span></p>
            
            
            <p id="Ras_12.78">
               yāvanna baddhamekaṃ tu vikrītaṃ tattu kāñcanam <br />
               dharmārthakāmamokṣārthaṃ naiva dadyāttu tat priye //
                <span class="ref">Ras_12.78</span></p>
            
            śrīdevyuvāca
            
            <p id="Ras_12.79">
               nirjīvatvaṃ gataḥ sūtaḥ kathaṃ jīvaṃ dadāti ca <br />
               nirjīvena tu nirjīvaḥ kathaṃ jīvati śaṃkara //
                <span class="ref">Ras_12.79</span></p>
            
            śrībhairava uvāca
            
            <p id="Ras_12.80">
               divyauṣadhyā yadā devi rasendro mūrchito bhavet <br />
               kālikārahitaḥ sūtas tadā bhavati pārvati //
                <span class="ref">Ras_12.80</span></p>
            
            
            <p id="Ras_12.81">
               parasya harate kālaṃ kālikārahito rasaḥ <br />
               aṣṭānāṃ caiva lohānāṃ malaṃ śamayati kṣaṇāt //
                <span class="ref">Ras_12.81</span></p>
            
            
            <p id="Ras_12.82">
               mahāmūrchāgataṃ sūtaṃ ko vāpi kathayenmṛtam <br />
               divyauṣadhyā rasenaiva jāyate naṣṭacetanaḥ //
                <span class="ref">Ras_12.82</span></p>
            
            
            <p id="Ras_12.83">
               pañcabhūtātmakaḥ sūtas tiṣṭhatyeva sadāśivaḥ //
                <span class="ref">Ras_12.83</span></p>
            
            
            <p id="Ras_12.84">
               punaranyaṃ pravakṣyāmi rasabandhanamīśvari //
                <span class="ref">Ras_12.84</span></p>
            
            
            <p id="Ras_12.85">
               kṣmāpālena hataṃ vajram anenaiva tu kāñcanam <br />
               vajrabhasma hemabhasma tadvai ekatra bandhayet //
                <span class="ref">Ras_12.85</span></p>
            
            
            <p id="Ras_12.86">
               niśācararase jāryaṃ narajīvena jārayet <br />
               taṃ sūtaṃ mārayedbhadre gajāridivyakauṣadhī //
                <span class="ref">Ras_12.86</span></p>
            
            
            <p id="Ras_12.87">
               bhakṣitaḥ sa raso yena so 'pi sākṣāt sadāśivaḥ <br />
               bhakṣite tolakaikena sparśavedhī bhavennaraḥ //
                <span class="ref">Ras_12.87</span></p>
            
            
            <p id="Ras_12.88">
               prasvedāttasya gātrasya rasarājaśca vedhyate <br />
               prasvedādapi mūtreṇa aṣṭau lohāni kāñcanam //
                <span class="ref">Ras_12.88</span></p>
            
            
            <p id="Ras_12.89">
               lakṣavarṣasahasrāṇi sa jīvet sādhakottamaḥ <br />
               prajāpatiḥ kṛṣṇatejāḥ kṣaṇādbadhnāti sūtakam //
                <span class="ref">Ras_12.89</span></p>
            
            
            <p id="Ras_12.90">
               gajārisparśanāddevi kṣmāpālena ca badhyate //
                <span class="ref">Ras_12.90</span></p>
            
            
            <p id="Ras_12.91">
               vajravallīrasenaiva bhāvitaṃ gaganaṃ priye <br />
               jārayedvālukāyantre khoṭo bhavati tatkṣaṇāt //
                <span class="ref">Ras_12.91</span></p>
            
            
            <p id="Ras_12.92">
               mṛtagolakamāṣaikaṃ māṣaikaṃ hemagolakam <br />
               ekīkṛtya tu saṃmardya luṅgāmlena dinatrayam <br />
               karṣaikaṃ nāgapattrāṇi rasakalkena lepayet //
                <span class="ref">Ras_12.92</span></p>
            
            
            <p id="Ras_12.93">
               veṣṭayedvṛścikālyā ca tatpiṇḍaṃ lepayet tataḥ <br />
               mārayet pannagaṃ devi śakragopanibhaṃ bhavet //
                <span class="ref">Ras_12.93</span></p>
            
            
            <p id="Ras_12.94">
               karṣaikaṃ tārapattrāṇi mṛtanāgena lepayet <br />
               vṛścikālyā ca tatpattraṃ lepitaṃ veṣṭayettataḥ //
                <span class="ref">Ras_12.94</span></p>
            
            
            <p id="Ras_12.95">
               tattāraṃ mriyate devi sindūrāruṇasaṃnibham <br />
               sahasrāṃśena tenaiva śulbavedhaṃ pradāpayet //
                <span class="ref">Ras_12.95</span></p>
            
            
            <p id="Ras_12.96">
               jāyate kanakaṃ divyaṃ devābharaṇabhūṣaṇam //
                <span class="ref">Ras_12.96</span></p>
            
            
            <p id="Ras_12.97">
               kṣīrayuktā bahuphalā granthiyuktā ca pārvati <br />
               nāmnā caṭulaparṇīti śasyate rasabandhane //
                <span class="ref">Ras_12.97</span></p>
            
            
            <p id="Ras_12.98">
               ekavīrākandarase mūkamūṣāgataṃ rasam <br />
               dhamenmukhānilairbaddho bhakṣaṇāya praśasyate //
                <span class="ref">Ras_12.98</span></p>
            
            
            <p id="Ras_12.99">
               raktakañcukikandaṃ tu strīstanyena tu peṣitam <br />
               mūṣāyāṃ pūrvayogena kurute rasabandhanam //
                <span class="ref">Ras_12.99</span></p>
            
            
            <p id="Ras_12.100">
               vṛścikāpattrikābījaṃ nārīkṣīrasamanvitam <br />
               dhamayet pūrvavat sūtaṃ bhakṣaṇārthāya vārttikaḥ //
                <span class="ref">Ras_12.100</span></p>
            
            
            <p id="Ras_12.101">
               vajrakandaṃ samādāya rasamadhye vinikṣipet <br />
               gajendrākhyaṃ puṭaṃ dattvā saptadhā baddhatāṃ nayet //
                <span class="ref">Ras_12.101</span></p>
            
            
            <p id="Ras_12.102">
               bhakṣayet taṃ rasaṃ prājñaḥ ṣaṇmāsādamaro bhavet //
                <span class="ref">Ras_12.102</span></p>
            
            
            <p id="Ras_12.103">
               lāṅgalīkandamādāya karkoṭīkandameva ca <br />
               rasaṃ tanmadhyagaṃ kṛtvā svedayenmardayetpunaḥ //
                <span class="ref">Ras_12.103</span></p>
            
            
            <p id="Ras_12.104">
               mriyate nātra saṃdeho dhmātastīvrānalena tu <br />
               śukacañcugataṃ sūtaṃ puṭayeddhāmayettataḥ //
                <span class="ref">Ras_12.104</span></p>
            
            
            <p id="Ras_12.105">
               śatāṃśaṃ vedhakartāyaṃ dehasiddhikaro bhavet //
                <span class="ref">Ras_12.105</span></p>
            
            
            <p id="Ras_12.106">
               haṃsapādīrasaṃ sūtaṃ śūkakandodare kṣipet <br />
               gajendrapuṭanaṃ dadyāt mriyate nātra saṃśayaḥ //
                <span class="ref">Ras_12.106</span></p>
            
            
            <p id="Ras_12.107">
               haṃsāṅghriṃ śukatuṇḍīṃ ca gṛhītvā mardayed rasam <br />
               krauñcapādodare dattvā tato dadyāt puṭatrayam //
                <span class="ref">Ras_12.107</span></p>
            
            
            <p id="Ras_12.108">
               mriyate nātra saṃdeho lakṣavedhī mahārasaḥ //
                <span class="ref">Ras_12.108</span></p>
            
            
            <p id="Ras_12.109">
               tṛṇajyotiriti khyātā śṛṇu divyauṣadhī priye <br />
               niśāsu prajvalennityaṃ nāhni jvalati pārvati <br />
               tasyā mūle tu nikṣiptaṃ kṣīraṃ raktaṃ bhavet priye //
                <span class="ref">Ras_12.109</span></p>
            
            
            <p id="Ras_12.110">
               tanmūlarasagandhābhrair mātuluṅgāmlapeṣitaiḥ <br />
               śulbapattraṃ viliptaṃ tu bhaveddhema puṭatrayāt //
                <span class="ref">Ras_12.110</span></p>
            
            
            <p id="Ras_12.111">
               tanmūlacūrṇasaṃyukto rasarājaḥ sureśvari <br />
               mātuluṅgarase ghṛṣṭam abhrakaṃ carati kṣaṇāt //
                <span class="ref">Ras_12.111</span></p>
            
            
            <p id="Ras_12.112">
               athoccaṭīṃ pravakṣyāmi rasabandhakarīṃ priye <br />
               ekameva bhavennālaṃ tasya roma tu veṣṭanam //
                <span class="ref">Ras_12.112</span></p>
            
            
            <p id="Ras_12.113">
               tasyāgre ca bhavet puṣpaṃ śukatuṇḍasya saṃnibham <br />
               tatpattrāṇi ca deveśi śukapicchanibhāni ca <br />
               tatkandaṃ kuṣṭhasaṃsthānaṃ kṣīraṃ sindūrasaṃnibham //
                <span class="ref">Ras_12.113</span></p>
            
            
            <p id="Ras_12.114">
               jalaṃ sravenmadhūcchiṣṭaṃ tatsamādāya pārvati <br />
               vedhayet sarvalohāni kāñcanāni bhavanti ca //
                <span class="ref">Ras_12.114</span></p>
            
            
            <p id="Ras_12.115">
               rasatālakatutthāni mardayeduccaṭīrasaiḥ <br />
               ātape mriyate tapto raso divyauṣadhībalāt //
                <span class="ref">Ras_12.115</span></p>
            
            
            <p id="Ras_12.116">
               vedhayet sapta lohāni lakṣāṃśena varānane //
                <span class="ref">Ras_12.116</span></p>
            
            
            <p id="Ras_12.117">
               atha raktasnuhīkalpaṃ vakṣyāmi surasundari <br />
               snuhīkṣīreṇa śulbasya pattralepaṃ tu kārayet //
                <span class="ref">Ras_12.117</span></p>
            
            
            <p id="Ras_12.118">
               kṣīreṇa tāpayedbhūyaḥ saptavāraṃ varānane <br />
               āvartitaṃ bhaved yāvaj jāmbūnadasamaprabham //
                <span class="ref">Ras_12.118</span></p>
            
            
            <p id="Ras_12.119:">
               athātastilatailena pācayecca dinatrayam <br />
               tathā śulvasya pattrāṇi vedhyaṃ jāmbunadaṃ bhavet //
                <span class="ref">Ras_12.119:</span></p>
            
            
            <p id="Ras_12.119:">
               rasaṃ raktasnuhīkṣīraṃ kunaṭīṃ gandhakābhrakam <br />
               daradaṃ caiva lohāni sahasrāṃśena vedhayet //
                <span class="ref">Ras_12.119:</span></p>
            
            
            <p id="Ras_12.120">
               snuhīkṣīraṃ samādāya niśārdhaṃ hema cobhayam <br />
               kunaṭīṃ gandhacūrṇaṃ ca sarvamekatra mardayet //
                <span class="ref">Ras_12.120</span></p>
            
            
            <p id="Ras_12.121">
               anenaiva prakāreṇa niśārdhaṃ hema śodhayet <br />
               guṭikākṛtya tenaiva nāgaṃ vidhyati tatkṣaṇāt //
                <span class="ref">Ras_12.121</span></p>
            
            
            <p id="Ras_12.122">
               athātaḥ sthalapadminyā divyauṣadhyā vidhiṃ śṛṇu //
                <span class="ref">Ras_12.122</span></p>
            
            
            <p id="Ras_12.123">
               padminīsadṛśī pattraiḥ puṣpairapi ca tādṛśī <br />
               bhaṅge caiva bhavet kṣīraṃ raktavarṇaṃ suśobhanam //
                <span class="ref">Ras_12.123</span></p>
            
            
            <p id="Ras_12.124">
               ākramya vāmapādena paśyedgaganamaṇḍalam <br />
               paśyecca tārakāyuktaṃ grahanakṣatramaṇḍalam <br />
               lakṣayojanato devi sā jñeyā sthalapadminī //
                <span class="ref">Ras_12.124</span></p>
            
            
            <p id="Ras_12.125">
               tasyāḥ pañcāṅgamādāya haragaurīsamanvitam <br />
               manaḥśilātālayuktaṃ mākṣikeṇa samanvitam //
                <span class="ref">Ras_12.125</span></p>
            
            
            <p id="Ras_12.126">
               mardayet saptarātraṃ tu tena śulvaṃ ca vedhayet <br />
               sahasrāṃśena deveśi viddhaṃ bhavati kāñcanam //
                <span class="ref">Ras_12.126</span></p>
            
            
            <p id="Ras_12.127">
               tasyāḥ pañcāṅgamādāya pūrvoktavidhinā priye <br />
               cārayet sūtarājaṃ tu mūkamūṣāgataṃ dhamet //
                <span class="ref">Ras_12.127</span></p>
            
            
            <p id="Ras_12.128">
               mriyate mūṣikāmadhye saṃkocena na saṃśayaḥ <br />
               tenaiva sarvalohāni sahasrāṃśena vedhayet //
                <span class="ref">Ras_12.128</span></p>
            
            
            <p id="Ras_12.129">
               athātaḥ sampravakṣyāmi kumudinyā vidhiṃ priye <br />
               bhittvā kāśmīripāṣāṇe pūrṇimāyāṃ tu kārayet //
                <span class="ref">Ras_12.129</span></p>
            
            
            <p id="Ras_12.130">
               tasyāḥ pañcāṅgam ādāya bhāvayettu manaḥśilām <br />
               kharpare dhārayitvā tu bhāvayettu punaḥ punaḥ //
                <span class="ref">Ras_12.130</span></p>
            
            
            <p id="Ras_12.131">
               kharpare drāvitaṃ nāgaṃ tatkalkena yutaṃ kuru <br />
               kāśmīradravatulyaṃ hi jāyate kanakaṃ dhruvam //
                <span class="ref">Ras_12.131</span></p>
            
            
            <p id="Ras_12.132">
               citrakasya yathā grāhyaṃ kathayāmi samāsataḥ //
                <span class="ref">Ras_12.132</span></p>
            
            
            <p id="Ras_12.133">
               citrakastrividho jñeyo raktaḥ kṛṣṇo rasāyane <br />
               śuklo vyādhipraśamane śreṣṭho madhyaḥ kanīyasaḥ //
                <span class="ref">Ras_12.133</span></p>
            
            
            <p id="Ras_12.134">
               kṛṣṇaṃ raktaṃ sitaṃ vāpi hemante noddharedbudhaḥ //
                <span class="ref">Ras_12.134</span></p>
            
            
            <p id="Ras_12.135">
               kṛṣṇacitrakamutpāṭya gobhir nāghrātamīśvari <br />
               kṣīramadhyasthitaṃ kṣīraṃ kṛṣṇavarṇaṃ bhavet kṣaṇāt //
                <span class="ref">Ras_12.135</span></p>
            
            
            <p id="Ras_12.136">
               tasya pañcāṅgacūrṇena pāradaṃ saha mardayet <br />
               dhamecca mūkamūṣāyāṃ khoṭo bhavati tatkṣaṇāt //
                <span class="ref">Ras_12.136</span></p>
            
            
            <p id="Ras_12.137">
               raktāmbaradharo bhūtvā raktamālyānulepanaḥ <br />
               kṛṣṇapakṣe tu pañcamyāṃ raktaśālyodanena tu <br />
               baliṃ dattvā mahādevi raktacitrakamuddharet //
                <span class="ref">Ras_12.137</span></p>
            
            
            <p id="Ras_12.138">
               raktacitrakacūrṇena vaṅgas tāpais tribhis tribhiḥ <br />
               sarvadoṣavinirmuktaḥ stambhamāyāti tatkṣaṇāt //
                <span class="ref">Ras_12.138</span></p>
            
            
            <p id="Ras_12.139">
               tanmūlaṃ sūtakaṃ cāmle kaṅguṇītailasevanāt <br />
               ekaviṃśativāreṇa śulvaṃ śuddhaṃ bhaviṣyati //
                <span class="ref">Ras_12.139</span></p>
            
            
            <p id="Ras_12.140">
               raktacitrakabhallātatailaliptaṃ puṭena tu <br />
               candrārkapattraṃ deveśi jāyate hema śobhanam //
                <span class="ref">Ras_12.140</span></p>
            
            
            <p id="Ras_12.141">
               nāginīkandasūtendraṃ raktacitrakasaṃyutam <br />
               pattralepapramāṇena candrārkaṃ kāñcanaṃ bhavet //
                <span class="ref">Ras_12.141</span></p>
            
            
            <p id="Ras_12.142">
               raktacitrakasaṃyukto raso 'pi sarvado bhavet //
                <span class="ref">Ras_12.142</span></p>
            
            
            <p id="Ras_12.143">
               jyotiṣmatītailavidhiṃ vakṣyāmi śṛṇu pārvati //
                <span class="ref">Ras_12.143</span></p>
            
            
            <p id="Ras_12.144">
               jyotiṣmatī nāma latā yā ca kāñcanasaṃnibhā <br />
               vallīvitānabahulā hemavarṇaphalā śubhā //
                <span class="ref">Ras_12.144</span></p>
            
            
            <p id="Ras_12.145">
               āṣāḍhapūrvapakṣe tu gṛhītvā bījamuttamam <br />
               tilavat kvāthayitvā tu hastaiḥ pādairathāpi vā <br />
               tasya tailaṃ samādāya kumbhe tāmramaye kṣipet //
                <span class="ref">Ras_12.145</span></p>
            
            
            <p id="Ras_12.146">
               tāpayedbhūgataṃ kumbhaṃ kramādūrdhvaṃ tuṣāgninā <br />
               ṣaṇmāse tu vyatikrānte sa ghaṭaḥ kāñcanaṃ bhavet //
                <span class="ref">Ras_12.146</span></p>
            
            
            <p id="Ras_12.147">
               taṃ tu hemamayaṃ kṛtvā tailamākṣikamiśritam <br />
               prativāpe niṣiñcet tat hema tāmrasamaṃ bhavet //
                <span class="ref">Ras_12.147</span></p>
            
            
            <p id="Ras_12.148">
               tathāca śatavedhi syād vidyāratnamanuttamam //
                <span class="ref">Ras_12.148</span></p>
            
            
            <p id="Ras_12.149">
               dagdhārohāṃ pravakṣyāmi rasabandhakarīṃ priye <br />
               sparśavedhe tu sā jñeyā sarvakāryārthasādhinī //
                <span class="ref">Ras_12.149</span></p>
            
            
            <p id="Ras_12.150">
               śastracchinnā mahādevi dagdhā vā pāvakena tu <br />
               prarohati kṣaṇāddivyā dagdhā chinnā mahauṣadhī //
                <span class="ref">Ras_12.150</span></p>
            
            
            <p id="Ras_12.151">
               raktaṃ pītaṃ sitaṃ kṛṣṇaṃ tasyāḥ puṣpaṃ prajāyate <br />
               caṇakasyeva pattrāṇi suprasūtāni lakṣayet //
                <span class="ref">Ras_12.151</span></p>
            
            
            <p id="Ras_12.152">
               sā sthitā gomatītīre gaṅgāyām arbude girau <br />
               ujjayinyā dakṣiṇato vanānteṣu ca dṛśyate //
                <span class="ref">Ras_12.152</span></p>
            
            
            <p id="Ras_12.153">
               tasyāḥ kandarasaṃ divyaṃ kṛṣṇarājisamanvitam <br />
               tāmbūlena samaṃ kṛtvā guṭikāṃ kārayedbudhaḥ //
                <span class="ref">Ras_12.153</span></p>
            
            
            <p id="Ras_12.154">
               sarveṣāmeva lohānāṃ drutānāṃ vahnimadhyataḥ <br />
               sahasraṃ vedhayitvā tu kāñcanaṃ kurute kṣaṇāt //
                <span class="ref">Ras_12.154</span></p>
            
            
            <p id="Ras_12.155">
               tathaiva mriyate sūtaḥ kāntahemābhrasaṃyutaḥ <br />
               kurute kāñcanaṃ divyaṃ devābharaṇabhūṣaṇam //
                <span class="ref">Ras_12.155</span></p>
            
            
            <p id="Ras_12.156">
               kaṭutumbīti vikhyātāṃ devi divyauṣadhīṃ śṛṇu //
                <span class="ref">Ras_12.156</span></p>
            
            
            <p id="Ras_12.157">
               tasyā bījāni saṃgṛhya sūkṣmacūrṇāni kārayet //
                <span class="ref">Ras_12.157</span></p>
            
            
            <p id="Ras_12.158">
               ekaviṃśativārāṃstu bhāvyaṃ dhātrīrasena tu <br />
               payasā sahitenaiva viśvabheṣajasaṃyutam //
                <span class="ref">Ras_12.158</span></p>
            
            
            <p id="Ras_12.159">
               bījaṃ yantre vinikṣipya tailaṃ saṃgṛhya paṇḍitaḥ <br />
               rasaṃ mūrchāpayet tena cakramardena mardayet //
                <span class="ref">Ras_12.159</span></p>
            
            
            <p id="Ras_12.160">
               gopittaṃ śikhipittaṃ ca kāṅkṣīkāsīsasaṃyutam <br />
               tāratulyāni caitāni sarveṣāṃ sūtakaḥ samaḥ //
                <span class="ref">Ras_12.160</span></p>
            
            
            <p id="Ras_12.161">
               meṣaśṛṅge nidhātavyaṃ māsamekaṃ nirantaram <br />
               lohadaṇḍena saṃsiktaṃ sarvalohāni vedhayet //
                <span class="ref">Ras_12.161</span></p>
            
            
            <p id="Ras_12.162:">
               gandhakaṃ lohadaṇḍena ekaviṃśatibhāvitam <br />
               yuktaṃ lohamanenaiva jambīrarasasaṃyutam //
                <span class="ref">Ras_12.162:</span></p>
            
            
            <p id="Ras_12.162:">
               sabījaṃ sūtakopetam andhamūṣāniveśitam <br />
               bhūgataṃ māsamekaṃ tu tāraṃ kāñcanatāṃ nayet //
                <span class="ref">Ras_12.162:</span></p>
            
            
            <p id="Ras_12.163">
               dalasya bhāgamekaṃ tu tārapañcakameva ca <br />
               śulvasya pañcabhāgaṃ ca bījasyaikaṃ ca yojayet //
                <span class="ref">Ras_12.163</span></p>
            
            
            <p id="Ras_12.164">
               ete dvādaśa bhāgāḥ syuḥ sarvaṃ taddhārayet kṣitau <br />
               sthānasyāsya niṣekaṃ tu bhūdaṇḍena tu kārayet //
                <span class="ref">Ras_12.164</span></p>
            
            
            <p id="Ras_12.165">
               pañcaviṃśaddinānte tu jāyate kanakottamam //
                <span class="ref">Ras_12.165</span></p>
            
            
            <p id="Ras_12.166">
               kṣīrakandavidhiṃ vakṣye sarvasiddhikaraṃ param <br />
               caturvarṇavidhaṃ tatra raktakandaḥ praśasyate //
                <span class="ref">Ras_12.166</span></p>
            
            
            <p id="Ras_12.167">
               bhagnam etacchravet kṣīraṃ raktavarṇaṃ suśobhanam //
                <span class="ref">Ras_12.167</span></p>
            
            
            <p id="Ras_12.168">
               meghānāṃ tu ninādena saṃjātairupaśobhitaiḥ <br />
               pattraiḥ snuhīsamaiḥ snigdhaiḥ saptabhir hemasuprabhaiḥ <br />
               bandhanaṃ rasarājasya sarvasattvavaśaṃkaram //
                <span class="ref">Ras_12.168</span></p>
            
            
            <p id="Ras_12.169">
               tasya kṣīraṃ tu saṃgṛhya tāraṃ nirvāpayedbudhaḥ <br />
               dhameddhavāgninā caiva jāyate hema śobhanam //
                <span class="ref">Ras_12.169</span></p>
            
            
            <p id="Ras_12.170">
               tintiṇīpattraniryāsair īṣattāmrarajoyutam <br />
               mardayet pāradaṃ prājño rasabandho bhaviṣyati //
                <span class="ref">Ras_12.170</span></p>
            
            
            <p id="Ras_12.171">
               toyamadhye vinikṣipya guṭikā vajravad bhavet //
                <span class="ref">Ras_12.171</span></p>
            
            
            <p id="Ras_12.172">
               śākavṛkṣasya deveśi niṣpīḍya rasamuttamam <br />
               raktacandanasaṃyuktaṃ sarvalohāni jārayet //
                <span class="ref">Ras_12.172</span></p>
            
            
            <p id="Ras_12.173">
               gandhapāṣāṇagandhena āyase viniyojayet <br />
               milanti sarvalohāni dravanti salilaṃ yathā //
                <span class="ref">Ras_12.173</span></p>
            
            
            <p id="Ras_12.174">
               gandhakaṃ rasakaṃ tāpyaṃ pāradaṃ raktacandanam <br />
               rudantyā rasasaṃyuktaṃ tāramāyāti kāñcanam //
                <span class="ref">Ras_12.174</span></p>
            
            
            <p id="Ras_12.175">
               śākavṛkṣasya niryāsaṃ pattre tasya ca gālayet <br />
               śigrumūlasya cūrṇaṃ tu tadrasena vimardayet //
                <span class="ref">Ras_12.175</span></p>
            
            
            <p id="Ras_12.176">
               pralipya śulvapattrāṇi puṭe kṣiptvā vipācayet <br />
               taddrutaṃ kāñcanaṃ divyaṃ bhavellakṣaṇasaṃyutam //
                <span class="ref">Ras_12.176</span></p>
            
            
            <p id="Ras_12.177">
               phalāni śākavṛkṣasya paripakvāni saṃgṛhet <br />
               tadrasena yutaṃ prājñaḥ saptarātraṃ tu bhāvayet //
                <span class="ref">Ras_12.177</span></p>
            
            
            <p id="Ras_12.178">
               tadrasena samāyuktaṃ mañjiṣṭhāmiśritaṃ tathā <br />
               lepayet tārapattrāṇi dhmātaṃ bhavati kāñcanam //
                <span class="ref">Ras_12.178</span></p>
            
            
            <p id="Ras_12.179">
               devadālyā mahauṣadhyā vidhiṃ vakṣyāmi tatparam <br />
               sā śvetā vyādhināśe ca kṛṣṇā pītā rasāyane //
                <span class="ref">Ras_12.179</span></p>
            
            
            <p id="Ras_12.180">
               paurṇamāsyāṃ trayodaśyāṃ rāhugraste divākare <br />
               athavā kṛṣṇapañcamyām imāṃ vidhivaduddharet //
                <span class="ref">Ras_12.180</span></p>
            
            
            <p id="Ras_12.181">
               devadālīphalaṃ devi viṣṇukrāntā ca sūtakam <br />
               mūrchayed bandhayet kṣipraṃ śulvaṃ hema karoti ca //
                <span class="ref">Ras_12.181</span></p>
            
            
            <p id="Ras_12.182">
               devadālīphalaṃ mūlam īśvarīrasa eva ca <br />
               toyena marditaṃ kṛtvā vaṅgaṃ stambhayati kṣaṇāt //
                <span class="ref">Ras_12.182</span></p>
            
            
            <p id="Ras_12.183">
               ataḥ paraṃ pravakṣyāmi śvetaguñjāvidhiṃ priye //
                <span class="ref">Ras_12.183</span></p>
            
            
            <p id="Ras_12.184">
               kṛṣṇapakṣe caturdaśyām aṣṭamyāṃ vā surārcite <br />
               kapāle mṛttikāṃ nyasya secayet salilena tu //
                <span class="ref">Ras_12.184</span></p>
            
            
            <p id="Ras_12.185">
               bījāni sitaguñjāyāḥ puṣpayogena vāpayet <br />
               vakṣyamāṇena mantreṇa kuryāt saṃgrahaṇaṃ tathā //
                <span class="ref">Ras_12.185</span></p>
            
            
            <p>namo bhagavati śvetavalli śvetaparvatavāsini sarvakāryāṇi kuru kuru apratihate namo
               namaḥ svāhā |</p>
            
            <p id="Ras_12.186">
               anena manunā proktā siddhirbhavati nānyathā <br />
               ṣaṇmāsena tathā vallīṃ mantrapūtena rakṣayet //
                <span class="ref">Ras_12.186</span></p>
            
            
            <p id="Ras_12.187">
               śuddhaśulvaṃ tu saṃgṛhya mūṣāmadhye tu saṃsthitam <br />
               tripañcapalasaṃkhyaṃ tu karṣārdhasitaguñjayā //
                <span class="ref">Ras_12.187</span></p>
            
            
            <p id="Ras_12.188">
               sahaikatra bhavettāraṃ tasya gandhavivarjitam <br />
               brahmarītisamāyuktaṃ guñjācūrṇaṃ sahaikataḥ <br />
               devānāṃ bhūṣaṇaṃ devi jāyate hema śobhanam //
                <span class="ref">Ras_12.188</span></p>
            
            
            <p id="Ras_12.189">
               candrodakena deveśi vakṣyāmi rasabandhanam //
                <span class="ref">Ras_12.189</span></p>
            
            
            <p id="Ras_12.190">
               śuklapakṣe pūrṇamāsyāṃ dṛṣṭvā pūrṇendumaṇḍalam <br />
               nirgacchanti mahīṃ bhittvā candratoyānyanekadhā //
                <span class="ref">Ras_12.190</span></p>
            
            
            <p id="Ras_12.191">
               kānicinmṛttivarṇāni rasena lavaṇāni tu <br />
               kāniciccandratulyāni vyomabhāsāni kānicit <br />
               candravṛddhyābhivardheran kṣīyeran tatkṣayeṇa tu //
                <span class="ref">Ras_12.191</span></p>
            
            
            <p id="Ras_12.192">
               dṛṣṭvā candrodakaṃ mantrī paurṇamāsyāṃ viśeṣataḥ <br />
               nirgacchati mahīṃ bhittvā candravṛddhyā vivardhate //
                <span class="ref">Ras_12.192</span></p>
            
            
            <p id="Ras_12.193">
               kṣetrabandhaṃ purā kṛtvā devamabhyarcya śaṃkaram <br />
               caturdaśyāṃ ca tatkṣetraṃ pūjayitvā vicakṣaṇaḥ <br />
               ahorātroṣito bhūtvā baliṃ tatra nivedayet //
                <span class="ref">Ras_12.193</span></p>
            
            
            <p id="Ras_12.194">
               pūrṇamāsyāṃ ca rātrau ca gatvā tasya samīpataḥ <br />
               candrodakaṃ tu saṃgṛhya mantrayuktaṃ sumantritam <br />
               āloḍya madhusarpirbhyāṃ pibettattu samāhitaḥ //
                <span class="ref">Ras_12.194</span></p>
            
            
            <p id="Ras_12.195">
               pītamātreṇa tenaiva mūrchā bhavati tatkṣaṇāt <br />
               candrodaye tato dṛṣṭe kṣīraṃ tasya tu dāpayet <br />
               saptarātraprayogeṇa candravannirmalo bhavet //
                <span class="ref">Ras_12.195</span></p>
            
            
            <p id="Ras_12.196">
               ekaviṃśatirātreṇa jīvedbrahmadinatrayam <br />
               ekamāsaprayogeṇa brahmāyuḥ sa bhavennaraḥ //
                <span class="ref">Ras_12.196</span></p>
            
            
            <p id="Ras_12.197">
               candrodakena gaganaṃ rasaṃ hema ca mardayet <br />
               mūṣāmadhyagataṃ dhmātaṃ tatkṣaṇādguṭikā bhavet //
                <span class="ref">Ras_12.197</span></p>
            
            
            <p id="Ras_12.198">
               ayaṃ ca sparśamātreṇa lohānyaṣṭau ca vedhayet //
                <span class="ref">Ras_12.198</span></p>
            
            
            <p id="Ras_12.199">
               tadrasena rasaṃ bhāvyaṃ vajreṇa samajāritam <br />
               catuḥṣaṣṭyaṃśataḥ piṇḍe dviguṇe tu sahasrakam //
                <span class="ref">Ras_12.199</span></p>
            
            
            <p id="Ras_12.200">
               daśasaṃkalikābaddhaṃ guñjāmātraṃ rasaṃ naraḥ <br />
               trilohaveṣṭitaṃ vaktre dhṛtvā cādṛśyatāṃ vrajet //
                <span class="ref">Ras_12.200</span></p>
            
            
            
            <p>oṃ namo rudrāya daṃṣṭrotkaṭāya vighnanāśāya diśāṃ rakṣa rakṣa vidiśāṃ rakṣa rakṣa
               rudro vijñāpayati huṃ phaṭ svāhā |
               oṃ namo bhagavate rudrāya triśūlahastāya amṛtodbhavāya rakṣa rakṣa phaṭ svāhā |</p>
            
            
            <p id="Ras_12.201">
               athātaḥ sampravakṣyāmi kartarīrasabandhanam //
                <span class="ref">Ras_12.201</span></p>
            
            
            <p id="Ras_12.202">
               asurāṇāṃ samāyoge krodhāviṣṭena cetasā <br />
               sudarśanaṃ mahācakraṃ preritaṃ muravairiṇā //
                <span class="ref">Ras_12.202</span></p>
            
            
            <p id="Ras_12.203">
               bhālapaṭṭāttatastasya nipetuḥ svedabindavaḥ <br />
               te bhūmau patitā divyāḥ saṃjātāḥ kartarīrasaḥ //
                <span class="ref">Ras_12.203</span></p>
            
            
            <p id="Ras_12.204">
               rakṣārthaṃ sthāpitaṃ tatra viṣṇunā ca sudarśanam <br />
               cakratulyaṃ bhramatyetad āyudhāni nikṛntati //
                <span class="ref">Ras_12.204</span></p>
            
            
            <p id="Ras_12.205">
               kurute garjitaṃ nādaṃ dhūmaṃ jvālāṃ vimuñcati <br />
               kartarī dṛṣṭimātreṇa tathānyā śabdakartarī //
                <span class="ref">Ras_12.205</span></p>
            
            
            <p id="Ras_12.206">
               sā sparśakartarī chāyākartarī dhūmakartarī <br />
               sā jvālākartarī caiva śaktirghorasya kartarī //
                <span class="ref">Ras_12.206</span></p>
            
            
            <p id="Ras_12.207">
               lokānāṃ tu hitārthāya ghoraśaktir vyavasthitā <br />
               rasarūpā mahāghorā asiddhānāṃ tu chedinī //
                <span class="ref">Ras_12.207</span></p>
            
            
            <p id="Ras_12.208">
               tasyāḥ kṣetraṃ yadā gacchet aghorāstraṃ japettadā <br />
               punarghoraṃ nyasettatra athāstraṃ vinyasedbudhaḥ //
                <span class="ref">Ras_12.208</span></p>
            
            
            <p id="Ras_12.209">
               anulomavilomena dehe 'dhiṣṭhāpya kartarīm <br />
               mudrayā mudrayettāṃ tu aghorāstreṇa yojitām //
                <span class="ref">Ras_12.209</span></p>
            
            
            <p id="Ras_12.210">
               dīpenārādhayettāṃ tu stambhayeddhūpanena ca <br />
               viṣṭarāmudrayā tāṃ tu sthānayogaṃ niyojayet //
                <span class="ref">Ras_12.210</span></p>
            
            
            <p id="Ras_12.211">
               kañcukī tu śilā krāntā kumārī vajrakandakam <br />
               yoṣidraktaṃ gavāṃ mūtraṃ tilakaḥ sarvavaśyakṛt //
                <span class="ref">Ras_12.211</span></p>
            
            
            <p id="Ras_12.212">
               athātaḥ sampravakṣyāmi viṣodarasabandhanam //
                <span class="ref">Ras_12.212</span></p>
            
            
            <p id="Ras_12.213">
               viṣodakaṃ viṣasamaṃ ghṛtavacca ghṛtodakam <br />
               sitapītādivarṇāḍhyaṃ tacca devi rasottamam //
                <span class="ref">Ras_12.213</span></p>
            
            
            <p id="Ras_12.214">
               tatra gatvā vanoddeśe smaredghorasahasrakam <br />
               keśāḥ kṣiptāḥ sphuṭantyasmin ātmacchāyā na dṛśyate //
                <span class="ref">Ras_12.214</span></p>
            
            
            <p id="Ras_12.215">
               tailaṃ ca golakākāraṃ ghṛtaṃ caiva visarpati <br />
               gandhakasya haredgandhaṃ lavaṇāmlaṃ ca jāyate //
                <span class="ref">Ras_12.215</span></p>
            
            
            <p id="Ras_12.216">
               āptvā pālāśapattreṇa kaṭukālābuke kṣipet <br />
               viṣodakaṃ gandhakaṃ ca harabījaṃ ca tatsamam //
                <span class="ref">Ras_12.216</span></p>
            
            
            <p id="Ras_12.217">
               ajākṣīreṇa piṣṭvā tu śulvapattrāṇi lepayet <br />
               tat puṭena ca deveśi sindūrāruṇasaṃnibham <br />
               śatāṃśenaiva deveśi sarvalohāni vedhayet //
                <span class="ref">Ras_12.217</span></p>
            
            
            <p id="Ras_12.218">
               anena vidhinā devi nāgaḥ sindūratāṃ vrajet <br />
               sahasrāṃśena tasyaivaṃ tāraṃ vedhaṃ pradāpayet //
                <span class="ref">Ras_12.218</span></p>
            
            
            <p id="Ras_12.219">
               raktaṃ pītaṃ tathā kṛṣṇam uttarottarakāryakṛt //
                <span class="ref">Ras_12.219</span></p>
            
            
            <p id="Ras_12.220">
               tripalaṃ kāntapātre vā pātre 'lābumaye 'pi vā <br />
               gṛhītvā pūrvavat pattraiḥ pālāśair veṣṭayedbahiḥ //
                <span class="ref">Ras_12.220</span></p>
            
            
            <p id="Ras_12.221">
               sthāpayeddhānyarāśau tu divasānekaviṃśatim <br />
               mahiṣīkṣīramadhye tu bindumekaṃ tu sādhayet //
                <span class="ref">Ras_12.221</span></p>
            
            
            <p id="Ras_12.222">
               pāyasaṃ bhakṣayedyastu madhvājyena tu saṃyutam <br />
               yāvaccūrṇapalaṃ devi jīvettadbindusaṃkhyayā //
                <span class="ref">Ras_12.222</span></p>
            
            
            <p id="Ras_12.223:">
               lāṅgalī gṛhadhūmaṃ ca sindūraṃ rajanīdvayam <br />
               meṣaśṛṅgīṃ ca śṛṅgīṃ ca kṛṣṇonmattaṃ ca mārakam //
                <span class="ref">Ras_12.223:</span></p>
            
            
            <p id="Ras_12.223:">
               sabījaṃ sūtakaṃ caiva viṣatoyena marditam <br />
               viṣatoyena medhāvī saptavārāṃśca bhāvayet //
                <span class="ref">Ras_12.223:</span></p>
            
            
            <p id="Ras_12.224">
               athavā bhāvayettattu yāvaccūrṇaṃ tu tadbhavet <br />
               tena nāgaṃ pratīvāpya ṣoḍaśāṃśena sambhavet //
                <span class="ref">Ras_12.224</span></p>
            
            
            <p id="Ras_12.225">
               mūṣākhye veṇuyantre ca trivāramapi bhāvayet <br />
               dhūmaṃ pariharettasya aṅgavyādhikaraṃ param //
                <span class="ref">Ras_12.225</span></p>
            
            
            <p id="Ras_12.226">
               sthāpayennāgasindūraṃ pātre 'lābumaye tataḥ <br />
               taccūrṇaṃ tu śatāṃśena tārapattrāṇi vedhayet //
                <span class="ref">Ras_12.226</span></p>
            
            
            <p id="Ras_12.227">
               viṣapānīyamādāya yavāgau vartitaṃ śubham <br />
               niṣiktaṃ tacca varte 'yaṃ tāraṃ bhavati śobhanam //
                <span class="ref">Ras_12.227</span></p>
            
            
            <p id="Ras_12.228">
               viṣapānīyamādāya prakṣipecca rasottame <br />
               kunaṭīgandhapāṣāṇaviṣaṭaṅkaṇalāṅgalī //
                <span class="ref">Ras_12.228</span></p>
            
            
            <p id="Ras_12.228">
               naṣṭapiṣṭīkṛtaṃ khalle tārapattrāṇi lepayet <br />
               andhamūṣāgataṃ dhmātaṃ nirbījaṃ kanakaṃ bhavet //
                <span class="ref">Ras_12.228</span></p>
            
            
            
            <p>oṃ śrīnīlakaṇṭhāya ṭha ṭhaḥ |
               asyāyutaṃ japet |</p>
            
            
            <p id="Ras_12.229">
               viṣatṛṇavidhiṃ vakṣye samāhitamanāḥ śṛṇu //
                <span class="ref">Ras_12.229</span></p>
            
            
            <p id="Ras_12.230">
               gandhamākṣīkadaradaṃ kunaṭyā rasasaṃyutam <br />
               viṣatṛṇasamāyuktaṃ mātuluṅgāmlamarditam //
                <span class="ref">Ras_12.230</span></p>
            
            
            <p id="Ras_12.231">
               etat kalkaṃ palamātraṃ cauṣadhyā lepanaṃ kuru <br />
               niryāse tu puṭaṃ kuryāt trivāraṃ hema śobhanam //
                <span class="ref">Ras_12.231</span></p>
            
            
            <p id="Ras_12.232">
               saṃjīvanījalasyātha vidhiṃ vakṣyāmi pārvati //
                <span class="ref">Ras_12.232</span></p>
            
            
            <p id="Ras_12.233">
               śukreṇārādhito devi prāgahaṃ suravandite <br />
               dānavānāṃ hitārthāya mṛtānāṃ devasaṃgare //
                <span class="ref">Ras_12.233</span></p>
            
            
            <p id="Ras_12.234">
               mayā saṃjīvanī vidyā dattā codakarūpiṇī <br />
               tayā saṃjīvitā daityā ye mṛtā devasaṃgare //
                <span class="ref">Ras_12.234</span></p>
            
            
            <p id="Ras_12.235">
               nikṣiptā martyaloke sā samyak te kathayāmyaham //
                <span class="ref">Ras_12.235</span></p>
            
            
            <p id="Ras_12.236">
               asti martye mahāpuṇyā pavitrā dakṣiṇāpathe <br />
               nadī godāvarī nāma prasiddhā jāhnavī yathā //
                <span class="ref">Ras_12.236</span></p>
            
            
            <p id="Ras_12.237">
               dakṣiṇe ca taṭe tasyāḥ kadalīnagaraṃ param <br />
               tasya dakṣiṇataḥ śailaḥ sarvalokeṣu viśrutaḥ //
                <span class="ref">Ras_12.237</span></p>
            
            
            <p id="Ras_12.238">
               nāmnā kṛṣṇagiriśceti dṛśyate sarvamaṅgale <br />
               suprasiddhāmbikā nāma grāmastasyāsti saṃnidhau //
                <span class="ref">Ras_12.238</span></p>
            
            
            <p id="Ras_12.239">
               tatrāpyudakamālokya parīkṣyeta surārcite //
                <span class="ref">Ras_12.239</span></p>
            
            
            <p id="Ras_12.240">
               gṛhītvā śuṣkavaṃśaṃ tu kṣipettoyasya madhyataḥ <br />
               jāyate haritaṃ snigdham ahorātreṇa niścitam <br />
               muñcatyaṅkurapattrāṇi dṛśyate tanmanoharam //
                <span class="ref">Ras_12.240</span></p>
            
            
            <p id="Ras_12.241">
               balipuṣpopahāreṇa tato devīṃ samarcayet <br />
               kṣetrādhipaṃ gaṇeśaṃca caṇḍayonīśvaraṃ tathā //
                <span class="ref">Ras_12.241</span></p>
            
            
            <p id="Ras_12.242">
               tasya mantraṃ pravakṣyāmi triṣu lokeṣu durlabham //
                <span class="ref">Ras_12.242</span></p>
            
            
            <p>oṃ caṇḍāya pinākine śūlahastāya oṃ diśāṃ bandhaya vidiśāṃ bandhaya ṭhaṭhaḥ |</p>
            
            <p id="Ras_12.243">
               tilāṃśca taṇḍulāṃścaiva mantreṇānena sarṣapān <br />
               saptābhimantritānkṛtvā sādhako dikṣu nikṣipet //
                <span class="ref">Ras_12.243</span></p>
            
            
            <p id="Ras_12.244">
               kaṭukālābuke toyaṃ kṛtarakṣaṃ samāhitaḥ <br />
               gṛhītvā tatprayatnena nijasthānaṃ samāśrayet //
                <span class="ref">Ras_12.244</span></p>
            
            
            <p>oṃ namo 'mṛte 'mṛtarūpiṇi amṛtaṃ me kuru kuru evaṃ rudra ājñāpayati svāhā |</p>
            
            <p id="Ras_12.245">
               saptābhimantritaṃ kṛtvā mantreṇānena tajjalam <br />
               dinamekaṃ tathā sūtaṃ svarṇamāṣadvayānvitam <br />
               mardayettena toyena pibettattu vicakṣaṇaḥ //
                <span class="ref">Ras_12.245</span></p>
            
            
            <p id="Ras_12.246">
               ekaviṃśatirātreṇa kṣīrāhāro 'tha yatnataḥ <br />
               jīvet kalpāyutaṃ sāgraṃ kāmarūpo mahābalaḥ //
                <span class="ref">Ras_12.246</span></p>
            
            
            <p id="Ras_12.247">
               yojanānāṃ śataṃ gatvā punareva nivartate <br />
               avadhyaḥ sarvabhūtānāṃ svecchācāraḥ sa khecaraḥ //
                <span class="ref">Ras_12.247</span></p>
            
            
            <p id="Ras_12.248">
               kanakaṃ pāradaṃ vyoma samamekatra yojayet <br />
               mardayettena toyena saptavāraṃ tu svedayet //
                <span class="ref">Ras_12.248</span></p>
            
            
            <p id="Ras_12.249">
               sa rasaḥ sarvalohāni ṣaṣṭyaṃśena tu vedhayet //
                <span class="ref">Ras_12.249</span></p>
            
            
            <p id="Ras_12.250">
               athavā taṃ rasaṃ divyaṃ madhunā saha bhakṣayet <br />
               māsamātraprayogeṇa jīvedbrahmadināyutam //
                <span class="ref">Ras_12.250</span></p>
            
            
            <p id="Ras_12.251">
               tasya mūtramalasvedaiḥ śulvaṃ bhavati kāñcanam //
                <span class="ref">Ras_12.251</span></p>
            
            
            <p id="Ras_12.252">
               nirvāte toyamādāya añjalitritayaṃ pibet <br />
               pītamātre bhavenmūrchā svāsthyaṃ syāt praharatrayāt //
                <span class="ref">Ras_12.252</span></p>
            
            
            <p id="Ras_12.253">
               ekaviṃśaddinānyevaṃ kṣīrāhāro bhavettataḥ <br />
               aṣṭavarṣākṛtiḥ prājñaḥ kāmarūpo mahābalaḥ //
                <span class="ref">Ras_12.253</span></p>
            
            
            <p id="Ras_12.254">
               paśyecchidrāṃ mahīṃ sarvāṃ saptapātālasaṃyutām <br />
               avadhyo devadaityānāṃ kalpāyuśca prajāyate //
                <span class="ref">Ras_12.254</span></p>
            
            
            <p id="Ras_12.255">
               athavodakamādāya pāradaṃ ca manaḥśilām <br />
               mardayet khallapāṣāṇe naṣṭapiṣṭaṃ bhavettataḥ //
                <span class="ref">Ras_12.255</span></p>
            
            
            <p id="Ras_12.256">
               svedayet saptarātraṃ tu trilohena ca veṣṭayet //
                <span class="ref">Ras_12.256</span></p>
            
            
            <p id="Ras_12.257">
               antardhānaṃ kṣaṇādgacchet vidyādharapatirbhavet <br />
               siddhakanyāśatavṛto yāvat kalpān caturdaśa //
                <span class="ref">Ras_12.257</span></p>
            
            
            <p id="Ras_12.258">
               dineṣu teṣu sarveṣu dadyācchālyodanaṃ ghṛtam <br />
               payasā ca samāyuktaṃ nityamevaṃ tu kārayet //
                <span class="ref">Ras_12.258</span></p>
            
            
            <p id="Ras_12.259">
               uṣṇodakavidhiṃ vakṣye samāhitamanāḥ śṛṇu <br />
               paśyeduṣṇodakaṃ yatra vāsaṃ tatraiva kārayet //
                <span class="ref">Ras_12.259</span></p>
            
            
            <p id="Ras_12.260">
               asti godāvarī nāma mahārāṣṭre 'tiviśrutā <br />
               tasyā uttarabhāge tu sahyādriḥ puṇyaparvataḥ //
                <span class="ref">Ras_12.260</span></p>
            
            
            <p id="Ras_12.261">
               tatra mātāpuraṃ nāma prasiddhaṃ devatāgṛham <br />
               tasmāduttarato devi kampākhyaṃ nagaraṃ param //
                <span class="ref">Ras_12.261</span></p>
            
            
            <p id="Ras_12.262">
               tatra kampeśvaro devas tatrāstyuṣṇodakaṃ dhruvam <br />
               praṇītākhyā nadī tatra snātvā vai sādhakottamaḥ <br />
               paścāduṣṇodake kuṇḍe vidhiṃ kuryād yathoditaḥ //
                <span class="ref">Ras_12.262</span></p>
            
            
            <p id="Ras_12.263">
               śarvarīm uṣitastatra dhanavāṃśca dine dine <br />
               bhakṣayenmāsamātraṃ tu jīved varṣaśatāṣṭakam //
                <span class="ref">Ras_12.263</span></p>
            
            
            <p id="Ras_12.264">
               varṣamekaṃ prayuñjīta jīvedvarṣāyutaṃ sukhī <br />
               valīpalitanirmukto bhogī caiva puraṃdaraḥ //
                <span class="ref">Ras_12.264</span></p>
            
            
            <p id="Ras_12.265">
               varṣamekaṃ pibet toyaṃ jīveccandrārkatārakam <br />
               tasya mūtrapurīṣeṇa śulvaṃ bhavati kāñcanam //
                <span class="ref">Ras_12.265</span></p>
            
            
            <p id="Ras_12.266">
               uṣṇodakaṃ ca kāsīsaṃ gandhapāṣāṇasaṃyutam <br />
               caturthāṃśena rasakaṃ daśabhāgaṃ vinikṣipet //
                <span class="ref">Ras_12.266</span></p>
            
            
            <p id="Ras_12.267">
               śulvaṃ ca mardayet sarvaṃ naṣṭapiṣṭaṃ kṣaṇena tu <br />
               tena lepitamātreṇa śulvaṃ bhavati kāñcanam //
                <span class="ref">Ras_12.267</span></p>
            
            
            <p id="Ras_12.268">
               niṣiktaṃ tena toyena prativāpaṃ daded budhaḥ <br />
               śulvaṃ ca jāyate hema taruṇādityavarcasam //
                <span class="ref">Ras_12.268</span></p>
            
            
            <p id="Ras_12.269">
               tajjalena niṣiktaṃ ca hema bījārthasaṃyutam <br />
               tāraṃ cānena mārgeṇa niṣiktaṃ hematāṃ vrajet //
                <span class="ref">Ras_12.269</span></p>
            
            
            <p id="Ras_12.270">
               uṣṇodakena bhallātaṃ tilapiṣṭaṃ ca bhakṣayet <br />
               māsadvayaprayogeṇa jīvedvarṣaśatatrayam //
                <span class="ref">Ras_12.270</span></p>
            
            
            <p id="Ras_12.271">
               rasagandhāśmarasakaṃ tutthaṃ daradamākṣikam <br />
               yāmamuṣṇāmbhasā ghṛṣṭaṃ tārapattrāṇi lepayet //
                <span class="ref">Ras_12.271</span></p>
            
            
            <p id="Ras_12.272">
               dvivāraṃ tu dhameddevi syāccaturdaśavarṇakam <br />
               krameṇānena deveśi śulvaṃ ṣoḍaśavarṇakam //
                <span class="ref">Ras_12.272</span></p>
            
            
            <p id="Ras_12.273">
               ekaikaṃ hematārāṃśaṃ dvaṃdvaṃ kāntābhrayoḥ pṛthak <br />
               uṣṇodakena saṃmardya dhamanāt khoṭatāṃ vrajet //
                <span class="ref">Ras_12.273</span></p>
            
            
            <p id="Ras_12.274">
               tanmukhe dhārayenmāsaṃ vajrakāyo bhavennaraḥ <br />
               taccūrṇaṃ yavamātraṃ tu bhakṣayenmadhusarpiṣā <br />
               yāvat palaṃ tasya malaiḥ śulvaṃ bhavati kāñcanam //
                <span class="ref">Ras_12.274</span></p>
            
            
            <p id="Ras_12.275">
               uṣṇodapācitān khādet kulatthān kṣīrapo bhavet <br />
               snānamuṣṇāmbhasā kuryāt varṣādvarṣaśatāyuṣam //
                <span class="ref">Ras_12.275</span></p>
            
            
            <p id="Ras_12.276">
               kṣīramuṣṇodakaṃ kvāthaṃ triphalāyāśca pācayet <br />
               pāyasaṃ kāntapātre tan māsam ekaṃ tu bhakṣayet <br />
               bhuktvā jīvet kalpaśataṃ vaiṣṇavāyur bhavennaraḥ //
                <span class="ref">Ras_12.276</span></p>
            
            
            <p id="Ras_12.277">
               ataḥ paraṃ pravakṣyāmi śailodakavidhiṃ priye <br />
               kardamāpo mahīśailaṃ śilaṃ ceti caturvidham //
                <span class="ref">Ras_12.277</span></p>
            
            
            <p id="Ras_12.278">
               kānicit kṣaṇavedhīni dinavedhīni kānicit <br />
               pakṣamāsādiṣaṇmāsavedhanāni mahītale //
                <span class="ref">Ras_12.278</span></p>
            
            
            <p id="Ras_12.279">
               kṣiptaṃ yadā bhavet kāṣṭhaṃ śailībhūtaṃ ca dṛśyate <br />
               bahirantaśca deveśi vedhakaṃ tat prakīrtitam //
                <span class="ref">Ras_12.279</span></p>
            
            
            <p id="Ras_12.280">
               hiṅgulaṃ haritālaṃ ca gandhakaṃ ca manaḥśilā <br />
               eṣāṃ gandhāpahāraṃ yat kurute tacca vedhakam //
                <span class="ref">Ras_12.280</span></p>
            
            
            <p id="Ras_12.281">
               gandhakaṃ tālakaṃ caiva toyapūrṇe ghaṭe kṣipet <br />
               yadā tadbudbudākāraṃ tadā śailodakaṃ bhavet <br />
               anyathā veṣṭakaṃ devi tadagrāhyaṃ nirarthakam //
                <span class="ref">Ras_12.281</span></p>
            
            
            <p id="Ras_12.282">
               śrīśaile śrīvanaprānte paryaṅkākhye śilātale <br />
               tatrasthaṃ kṣaṇavedhi syāt nadībhagavatītaṭe <br />
               ekāhe vedhakaṃ tatra gokarṇe tu dinatrayam //
                <span class="ref">Ras_12.282</span></p>
            
            
            <p id="Ras_12.283">
               bhadrāṅge dinavedhi syāt tristhalānte trivāsaram <br />
               dhāreśvare pākṣikaṃ syāt varṣāpuryāṃ dinaikataḥ //
                <span class="ref">Ras_12.283</span></p>
            
            
            <p id="Ras_12.284">
               brahmeśvare māsikaṃ syāt vyāghrapuryāṃ tu vāsaram <br />
               aghoreśe māsikaṃ tu siṃhadvīpe tathā punaḥ <br />
               dinamekaṃ brahmagirau vindhye tu kṣaṇavedhakam //
                <span class="ref">Ras_12.284</span></p>
            
            
            <p id="Ras_12.285">
               vāsaraṃ mālyavanteṣu kṣaṇavedhi śilodakam //
                <span class="ref">Ras_12.285</span></p>
            
            
            <p id="Ras_12.286">
               kiṣkindhyāparvate ramye pampātīre tṛṇodakam <br />
               tasya paścimato devi yojanadvitaye punaḥ <br />
               bhūśailamasti tatraiva tridinaṃ vedhi parvate //
                <span class="ref">Ras_12.286</span></p>
            
            
            <p id="Ras_12.287">
               sahyācale pure devyāḥ kṣīrakṣetrasya saṃnidhau <br />
               śailodakaṃ koṭivedhi durjadeśe 'pi vāsaram <br />
               lakṣavedhi nṛsiṃhasya nagare gokulābhidhe //
                <span class="ref">Ras_12.287</span></p>
            
            
            <p id="Ras_12.288">
               anyatra yatra tatrāpi brahmaviṣṇuśivodbhavam <br />
               amṛtaṃ tatra tatrāpi vajrīkaraṇam uttamam //
                <span class="ref">Ras_12.288</span></p>
            
            
            <p id="Ras_12.289">
               tasyotpattiṃ pravakṣyāmi yathā jānanti sādhakāḥ //
                <span class="ref">Ras_12.289</span></p>
            
            
            <p id="Ras_12.290">
               mahīṃ samuddhṛtavato varāhasya kalevarāt <br />
               yaḥ svedaḥ patitastasmāj jātaṃ śailodakaṃ param //
                <span class="ref">Ras_12.290</span></p>
            
            
            <p id="Ras_12.291">
               tanmukhe kṣaṇikaṃ jātaṃ kroḍadeśe tu vāsaram <br />
               bāhubhyāṃ tryahavedhi syāt māsavedhi tu pārśvayoḥ <br />
               ṣaṇmāsamaparāṅge ca sarvaṃ samaphalaṃ bhavet //
                <span class="ref">Ras_12.291</span></p>
            
            
            <p id="Ras_12.292">
               aghorāstreṇa tatkṣetrarakṣāṃ kṛtvā diśāṃ balim <br />
               dattvā lakṣaṃ japitvā tu gṛhṇīyādamṛtaṃ param //
                <span class="ref">Ras_12.292</span></p>
            
            
            <p id="Ras_12.293">
               śaradgrīṣmavasanteṣu hemante vā surārcite <br />
               āyase tāmrapātre vā pātre 'lābumaye 'thavā <br />
               śailāmbupalamaṣṭau tu palaṃ kṣīrasya nikṣipet //
                <span class="ref">Ras_12.293</span></p>
            
            
            <p id="Ras_12.294">
               kṣīrāvaśeṣaṃ saṃkvāthya trisaptāhaṃ pibennaraḥ <br />
               jīved varṣasahasraṃ tu valīpalitavarjitaḥ //
                <span class="ref">Ras_12.294</span></p>
            
            
            <p id="Ras_12.295">
               athavāṣṭapalaṃ kṣīraṃ palaikenāmbunā yutam <br />
               kṣīrāvaśeṣaṃ seveta pūrvoktaṃ labhate phalam //
                <span class="ref">Ras_12.295</span></p>
            
            
            <p id="Ras_12.296">
               kulatthāṣṭaguṇaṃ vāri pacedaṣṭāvaśeṣitam <br />
               caturguṇena tenājyaṃ pācayeddhṛtaśeṣitam //
                <span class="ref">Ras_12.296</span></p>
            
            
            <p id="Ras_12.297">
               lihyānmadhusamopetaṃ trisaptāhaṃ bṛhaspatiḥ <br />
               māsena śāstrasampattiṃ jñātvā devi balābalam <br />
               dvir aṣṭavarṣakākāraḥ sahasrāyur na saṃśayaḥ //
                <span class="ref">Ras_12.297</span></p>
            
            
            <p id="Ras_12.298">
               avaśiṣṭakulatthaṃ tu pādāṃśaṃ madhusarpiṣā <br />
               bhakṣayed varṣam ekaṃ tu māsenāyutajīvitaḥ //
                <span class="ref">Ras_12.298</span></p>
            
            
            <p id="Ras_12.299">
               tatsiddhatailenābhyaṅgaṃ mardanaṃ cāpi kārayet <br />
               māsamekaṃ tato mardyaṃ dehasiddhiṃ karoti ca //
                <span class="ref">Ras_12.299</span></p>
            
            
            <p id="Ras_12.300">
               pāmāvicarcikādadrukuṣṭhāni sahasā jayet <br />
               valīpalitanirmuktaḥ sahasrāyuśca jāyate //
                <span class="ref">Ras_12.300</span></p>
            
            
            <p id="Ras_12.301">
               yaḥ pibet prātarutthāya śailāmbuculukatrayam <br />
               ṣaṇmāsāt syāt sahasrāyur valīpalitavarjitaḥ //
                <span class="ref">Ras_12.301</span></p>
            
            
            <p id="Ras_12.302">
               athavā sūtakaṃ devi vāriṇā saha mardayet <br />
               māsenaikena deveśi naṣṭapiṣṭaṃ bhaviṣyati //
                <span class="ref">Ras_12.302</span></p>
            
            
            <p id="Ras_12.303">
               māsamātraṃ samaśnīyāt sa bhavedajarāmaraḥ //
                <span class="ref">Ras_12.303</span></p>
            
            
            <p id="Ras_12.304">
               athavā taṃ rasaṃ hemnā hemabhasma tato balī <br />
               mardayettena toyena dhāmayet khadirāgninā //
                <span class="ref">Ras_12.304</span></p>
            
            
            <p id="Ras_12.305">
               guṭikā sundarī nāma sarvāyudhanivāraṇī <br />
               kartā hartā svayaṃ siddho jīveccandrārkatārakam //
                <span class="ref">Ras_12.305</span></p>
            
            
            <p id="Ras_12.306">
               kunaṭī cābhramākṣīkaṃ hema tāraṃ tathaiva ca <br />
               tat sarvaṃ payasā kṣīrair madyaṃ pācyaṃ dinatrayam <br />
               māsamātraprayogeṇa valīpalitavarjitaḥ //
                <span class="ref">Ras_12.306</span></p>
            
            
            <p id="Ras_12.307">
               atha tenodakenaiva kṣīrārdhaṃ pāyasaṃ pacet <br />
               māsamātraprayogeṇa valīpalitanāśanam //
                <span class="ref">Ras_12.307</span></p>
            
            
            <p id="Ras_12.308">
               paktvā tenāmbhasā pathyāḥ ṣaṣṭiṃ trīṇi śatāni ca <br />
               madhu saṃyojya bhāṇḍasthaṃ bhūmau sarvaṃ nidhāpayet //
                <span class="ref">Ras_12.308</span></p>
            
            
            <p id="Ras_12.309">
               dine dine tathaikaikaṃ bhakṣayet prātarutthitaḥ <br />
               valīpalitanirmukto jīvedvarṣasahasrakam //
                <span class="ref">Ras_12.309</span></p>
            
            
            <p id="Ras_12.310">
               śailībhūtaṃ kulatthaṃ vā bhakṣayenmadhusarpiṣā <br />
               ṣaṇmāsena prāśanena jīvedvarṣasahasrakam //
                <span class="ref">Ras_12.310</span></p>
            
            
            <p id="Ras_12.311">
               kūṣmāṇḍaṃ māritaṃ kṛtvā yāni kāni phalāni ca <br />
               jale kṣiptāni lohāni śailībhūtāni bhakṣayet <br />
               kṣīrāhāraśca jīrṇānte vajrakāyo bhavennaraḥ //
                <span class="ref">Ras_12.311</span></p>
            
            
            <p id="Ras_12.312">
               tenodakena saṃmardya abhrakaṃ kvāthayet priye <br />
               kaṭutrayayutaṃ khādet jīvedvarṣasahasrakam //
                <span class="ref">Ras_12.312</span></p>
            
            
            <p id="Ras_12.313">
               athavā rasakarṣaikaṃ tajjalena tu mardayet <br />
               iṅgudīphalamadhyasthaṃ tacchailodakamadhyagam <br />
               kālena triguṇenaiva kāṭhinyaṃ tasya jāyate //
                <span class="ref">Ras_12.313</span></p>
            
            
            <p id="Ras_12.314">
               ṣaṇmāsaṃ tanmukhe dhāryaṃ vajrakāyaṃ karoti ca <br />
               daśanāgasamaprāṇo devaiḥ saha ca modate //
                <span class="ref">Ras_12.314</span></p>
            
            
            <p id="Ras_12.315">
               gṛhītvā triphalāṃ tatra śailavāriṇi nikṣipet <br />
               yadā bhavati tacchailaṃ gṛhītvā cūrṇayet tataḥ //
                <span class="ref">Ras_12.315</span></p>
            
            
            <p id="Ras_12.316">
               kāntajīrṇarasaṃ tena sārdhaṃ ghṛtamadhuplutam <br />
               bhakṣayedvarṣamekaṃ tu tataḥ kṣīrāśano bhavet //
                <span class="ref">Ras_12.316</span></p>
            
            
            <p id="Ras_12.317">
               udayādityasaṃkāśo medhāvī priyadarśanaḥ <br />
               nīlakuñcitakeśaśca jīveccandrārkatārakam //
                <span class="ref">Ras_12.317</span></p>
            
            
            <p id="Ras_12.318">
               pāradaṃ haritālaṃ ca śilā mākṣikameva ca <br />
               daradaṃ ca viṣaṃ caiva sarvamekatra kārayet //
                <span class="ref">Ras_12.318</span></p>
            
            
            <p id="Ras_12.319">
               mardayet khallapāṣāṇe mātuluṅgarasena ca <br />
               golakaṃ kārayitvā tu vārimadhye nidhāpayet //
                <span class="ref">Ras_12.319</span></p>
            
            
            <p id="Ras_12.320">
               tena tāraṃ ca śulvaṃ ca kāñcanaṃ bhavati dhruvam //
                <span class="ref">Ras_12.320</span></p>
            
            
            <p id="Ras_12.321">
               upayuñjīta māsaikaṃ valīpalitavarjitaḥ <br />
               sahasraṃ jīvitaṃ tasya mahābalaparākramaḥ //
                <span class="ref">Ras_12.321</span></p>
            
            
            <p id="Ras_12.322">
               śailībhūtāṃ haridrāṃ tu taccūrṇavāpamātrataḥ <br />
               hematvaṃ labhate nāgo bālārkasadṛśaprabham //
                <span class="ref">Ras_12.322</span></p>
            
            
            <p id="Ras_12.323">
               śailodake vinikṣipya bhūśaile kardame 'pi vā <br />
               jñātvā kālapramāṇena bandhayet pāradaṃ tataḥ //
                <span class="ref">Ras_12.323</span></p>
            
            
            <p id="Ras_12.324">
               raktakṣārayutaṃ dhmātaṃ suvarṇaṃ samasāritam <br />
               śatāṃśena tu lohānāṃ sarveṣāṃ hemakārakam //
                <span class="ref">Ras_12.324</span></p>
            
            
            <p id="Ras_12.325">
               dvitīyasāraṇāṃ prāpya bhakṣayenmadhusarpiṣā <br />
               tatkālaṃ cittajātānām ūrdhvaṃ bhavati cānilaḥ //
                <span class="ref">Ras_12.325</span></p>
            
            
            <p id="Ras_12.326">
               kālajñānaṃ bhavettasya jīvedayutapañcakam //
                <span class="ref">Ras_12.326</span></p>
            
            
            <p id="Ras_12.327">
               dvitīyasāraṇāṃ prāpya sahasrāṃśena vidhyati <br />
               taṃ khoṭaṃ dhārayedvaktre divyatvaṃ labhate dhruvam //
                <span class="ref">Ras_12.327</span></p>
            
            
            <p id="Ras_12.328">
               nicule kakubhe caiva kiṃśuke madhuke 'pi vā <br />
               iṅgudīphalamadhye vā rajanīdvayamadhyataḥ //
                <span class="ref">Ras_12.328</span></p>
            
            
            <p id="Ras_12.329">
               pāradaṃ gandhakaṃ caiva mardayet gulikākṛti <br />
               pācayeddinamekaṃ tu hemnā saṃveṣṭya dhārayet //
                <span class="ref">Ras_12.329</span></p>
            
            
            <p id="Ras_12.330">
               triphalāvyoṣakalkena veṣṭayitvā prayatnataḥ <br />
               pādena kanakaṃ dattvā pāradaṃ tatra yojayet <br />
               kṣipecchailāmbumadhyasthaṃ gulikā vajravadbhavet //
                <span class="ref">Ras_12.330</span></p>
            
            
            <p id="Ras_12.331">
               pūrvavat sāraṇā kāryā pūrvavat siddhidā bhavet <br />
               dhāryamāṇā mukhe sā tu sahasrāyuṣkarī bhavet //
                <span class="ref">Ras_12.331</span></p>
            
            
            <p id="Ras_12.332">
               dvitīyasāraṇāyogād ayutaṃ vedhayettu sā <br />
               dhāryamāṇā mukhe seyam ayutāyuḥpradā bhavet //
                <span class="ref">Ras_12.332</span></p>
            
            
            <p id="Ras_12.333">
               tṛtīyasāraṇāyogāj jāyate lakṣavedhinī <br />
               taṃ khoṭaṃ dhārayedvaktre lakṣāyurjāyate naraḥ //
                <span class="ref">Ras_12.333</span></p>
            
            
            <p id="Ras_12.334">
               caturthīṃ sāraṇāṃ prāpya koṭivedho na saṃśayaḥ <br />
               koṭyāyurjīvitaṃ tasya khecaratvaṃ ca labhyate //
                <span class="ref">Ras_12.334</span></p>
            
            
            <p id="Ras_12.335">
               pañcabhir daśakoṭiḥ syāt ṣaḍbhiḥ koṭiśataṃ bhavet <br />
               yāvaccandrārkajīvitvam anantabalavīryavān //
                <span class="ref">Ras_12.335</span></p>
            
            
            <p id="Ras_12.336">
               dadāti saptamīṃ sāpi sāraṇāṃ guṭikā parā <br />
               khecarī nāma vikhyātā bhairaveṇa pracoditā //
                <span class="ref">Ras_12.336</span></p>
            
            
            <p id="Ras_12.337">
               yastu tadrājikāmātraṃ māsamekaṃ tu bhakṣayet <br />
               vajradehaḥ sa siddhaḥ syāt divyastrījanavallabhaḥ <br />
               krīḍate khecarair bhogaiḥ svecchayā śivatāṃ vrajet //
                <span class="ref">Ras_12.337</span></p>
            
            
            <p id="Ras_12.338">
               nānāvidhaphalaṃ ca syāt tadrasair bījatailataḥ <br />
               tadbaddhaṃ pāradaṃ caiva guṭikāṃ śṛṇu sundari //
                <span class="ref">Ras_12.338</span></p>
            
            
            <p id="Ras_12.339">
               śuddhabaddharasendrastu gandhakaṃ tatra jārayet <br />
               triguṇe gandhake jīrṇe tena hema tu kārayet //
                <span class="ref">Ras_12.339</span></p>
            
            
            <p id="Ras_12.340">
               kārayedbhasma sūtaṃ tu kāñcanaṃ tatra sūtakam <br />
               tadbhasma sūtake jāryaṃ rasendrasya same samam //
                <span class="ref">Ras_12.340</span></p>
            
            
            <p id="Ras_12.341">
               tena sūtakajīrṇena vajraratnaṃ tu jārayet <br />
               tadvajraṃ jāyate bhasma sindūrāruṇasaṃnibham //
                <span class="ref">Ras_12.341</span></p>
            
            
            <p id="Ras_12.342">
               tadbhasma jārayate sūte triguṇe tu surārcite <br />
               hāṭake sārayettaṃ tu guṭikāṃ tena kārayet //
                <span class="ref">Ras_12.342</span></p>
            
            
            <p id="Ras_12.343">
               trilohāveṣṭitaṃ taṃ tu mukhe prakṣipya sādhakaḥ <br />
               naṣṭacchāyo bhavet so 'yam adṛśyo devadānavaiḥ //
                <span class="ref">Ras_12.343</span></p>
            
            
            <p id="Ras_12.344">
               tatkṣaṇādvedhayeddevi sarvalohāni kāñcanam <br />
               bahuvarṣasahasrāṇi nirvalīpalito bhavet //
                <span class="ref">Ras_12.344</span></p>
            
            
            <p id="Ras_12.345">
               śūlinaṃ śaktisaṃyuktaṃ ratnādiguṇabhūṣitam <br />
               vaktre kare ca bibhṛyāt sarvāyudhanivāraṇāt //
                <span class="ref">Ras_12.345</span></p>
            
            
            <p id="Ras_12.346">
               vyoma mākṣikasattvaṃ ca tārāmātraṃ surāyudham <br />
               vaikrāntaṃ tālakaṃ sūtaṃ ratnādiguṇabhūṣitam //
                <span class="ref">Ras_12.346</span></p>
            
            
            <p id="Ras_12.347">
               guṭikā sā varārohe madhuratrayasaṃyutā <br />
               vaktrasthā nāśayet sākṣāt palitaṃ nātra saṃśayaḥ <br />
               śivaśaktiśca deveśi ratnādiśivagā yathā //
                <span class="ref">Ras_12.347</span></p>
            
            
            <p id="Ras_12.348">
               hema tāraṃ tathā bhānuṃ samabhāgāni kārayet <br />
               strīrajo vyāghramadhyasthaṃ padmasūtreṇa veṣṭayet //
                <span class="ref">Ras_12.348</span></p>
            
            
            <p id="Ras_12.349">
               secayettat tathāveṣṭya guhyasthāne nidhāpayet <br />
               raṇe rājakule dyūte divye kāmye jayo bhavet <br />
               yanmukhe caiva tadgolaṃ sa sarvarañjako bhavet //
                <span class="ref">Ras_12.349</span></p>
            
            
            <p id="Ras_12.350">
               vaikrāntābhrakakāntaṃ tu sasyakaṃ tu surāyudham <br />
               vibhītakādisambhūtakāñcikasya samaṃ bhavet //
                <span class="ref">Ras_12.350</span></p>
            
            
            <p id="Ras_12.351">
               rājāvartaṃ tataḥ sūte yojayet pādayogataḥ <br />
               kumārīrasasaṃghṛṣṭā kṛtaikā guṭikā śubhā <br />
               rogamṛtyujarā hanti vaktrasthā nātra saṃśayaḥ //
                <span class="ref">Ras_12.351</span></p>
            
            
            <p id="Ras_12.352">
               pañcatāraṃ varārohe sūtakaṃ dvayameva ca <br />
               trayo gaganabhāgāḥ syur ekaikaṃ hemakāntayoḥ //
                <span class="ref">Ras_12.352</span></p>
            
            
            <p id="Ras_12.353">
               ardhaśulvavidhānena guṭikāmarasundari <br />
               akṣayo hy ajaraścaiva bhavettena mahābalaḥ <br />
               sarvarogavinirmukto jīvedvaktre vidhāraṇāt //
                <span class="ref">Ras_12.353</span></p>
            
            
            <p id="Ras_12.354">
               bhasmasūtapalaikaṃ ca mṛtakāntapalaṃ tathā <br />
               mākṣikasya palaṃ caiva śilājatupalaṃ punaḥ //
                <span class="ref">Ras_12.354</span></p>
            
            
            <p id="Ras_12.355">
               palamekaṃ viḍaṅgasya pathyācūrṇapalaṃ tathā <br />
               ekīkṛtyātha tat sarvaṃ madhvājyena tu peṣayet //
                <span class="ref">Ras_12.355</span></p>
            
            
            <p id="Ras_12.356">
               guṭikāḥ kārayeddevi ṣaṣṭyadhikaśatatrayam <br />
               ekaikaṃ bhakṣayennityaṃ varṣamekaṃ nirantaram //
                <span class="ref">Ras_12.356</span></p>
            
            
            <p id="Ras_12.357">
               jīvedvarṣasahasrāṇi rudratulyo mahābalaḥ //
                <span class="ref">Ras_12.357</span></p>
            
            
            <p id="Ras_12.358">
               ataḥ paraṃ pravakṣyāmi rasabhasmarasāyanam <br />
               vijñeyaṃ niṣparīhāraṃ sākṣāddivyauṣadhaṃ param //
                <span class="ref">Ras_12.358</span></p>
            
            
            <p id="Ras_12.359">
               āmalakyādi kāntaṃ ca pāradaṃ ca manaḥśilām <br />
               vākucīsaptabhāgaṃ ca kṣīriṇīrasapeṣitam <br />
               meghanādarasopetaṃ mūkamūṣāgataṃ puṭet //
                <span class="ref">Ras_12.359</span></p>
            
            
            <p id="Ras_12.360">
               māṣaṃ trimāṣaṃ triguṇaṃ bhakṣayettu krameṇa tu <br />
               varṣatrayaparaṃ devi pādaniṣkārdhakaṃ kramāt //
                <span class="ref">Ras_12.360</span></p>
            
            
            <p id="Ras_12.361">
               ṣaṭ saptāṣṭau ca varṣāṇi kramān niṣkapramāṇataḥ <br />
               bhuñjīta sa ca divyānnaṃ jarāvairūpyavarjitaḥ //
                <span class="ref">Ras_12.361</span></p>
            
            
            <p id="Ras_12.362">
               kiṃcit kāñcanasaṃyuktaṃ niṣkaṃ niṣkārdhameva ca <br />
               yo bhakṣayet tribhirvarṣaiḥ sarvavyādhīn jayatyalam //
                <span class="ref">Ras_12.362</span></p>
            
            
            <p id="Ras_12.363">
               aṣṭavarṣe sahasrāyuḥ dvādaśe lakṣavedhakaḥ <br />
               ṣoḍaśe vatsare devi divyarūpaḥ sa jāyate //
                <span class="ref">Ras_12.363</span></p>
            
            
            <p id="Ras_12.364">
               śatapalam abhayānām akṣadhātryos tathaiva kvathitajalaśatāṣṭau bhāgamaṣṭāvaśeṣam <br />
               ghṛtamadhusitayāḍhyaṃ vyoṣacitraṃ daśāṃśaṃ rasaphalarasasiddhaṃ lohajīrṇaṃ mṛtaṃ ca //
                <span class="ref">Ras_12.364</span></p>
            
            
            <p id="Ras_12.365">
               girijatusamamabhraṃ kāntabhṛṅgaṃ viḍaṅgaṃ rasasahitasubhāvyaṃ taṇḍulairdivyamukhyaiḥ <br />
               ahimarakṛtakalkaṃ lohapātrasthamāṣaṃ tridinatanususiddhaṃ kalkametadvariṣṭham //
                <span class="ref">Ras_12.365</span></p>
            
            
            <p id="Ras_12.366">
               lihati śayanakāle vāmanetrāvasevī ghananibiḍasumadhyo mattamātaṃgadarpaḥ <br />
               vigatasakaladoṣaḥ sarvadigdivyacakṣuḥ madana iva sukāntiḥ kāminīnāṃ pravīraḥ //
                <span class="ref">Ras_12.366</span></p>
            
            
            <p id="Ras_12.367">
               jaladalavavapuṣmān kuñcitānīlakeśaḥ suragururiva śuddhaḥ satkaviścitrakārī <br />
               vṛṣabhagativiceṣṭaḥ snigdhagambhīraghoṣaḥ suragaja iva loke śrāntihantāśu nityam //
                <span class="ref">Ras_12.367</span></p>
            
            
            <p id="Ras_12.368">
               prabhavati khalu loke somatārārkajīvī kamalasadanasuśrīr nyāyaśāstrādivettā <br />
               sujanasamayapātā dharmadīkṣānumātā hariharamagabhīraḥ sūryasomābdhidhīraḥ //
                <span class="ref">Ras_12.368</span></p>
            
            
            <p id="Ras_12.369">
               kāntahemaravicandramabhrakaṃ golakaṃ nihitamiṅgudīphale <br />
               śailavārivarasiddhagolakaṃ sundaraṃ hy amararañjakaṃ śubham //
                <span class="ref">Ras_12.369</span></p>
            
            
            <p id="Ras_12.370">
               kāntahemaravicandram abhrakaṃ vajraratnam ahirājagolakam <br />
               kṣiptam āmalakakāṣṭhakoṭare bhūmiśailanihitaṃ samuddhṛtam <br />
               śailatāṃ gatamathāhitaṃ mukhe vajrakāyakaram alpavāsaraiḥ //
                <span class="ref">Ras_12.370</span></p>
            
            
            <p id="Ras_12.371">
               tālahemavaraśulbasūtakaiḥ golakaṃ varaṇakāṣṭhayantritam <br />
               śailavārikṛtasundarīrasaṃ khecarīti guṭikā nigadyate //
                <span class="ref">Ras_12.371</span></p>
            
            
            <p id="Ras_12.372">
               śailāmbunikṣiptapalāśabījaṃ śailīkṛtaṃ kṣaudraghṛtena khādet <br />
               triḥsaptarātraṃ dinamekamekaṃ sahasrajīvī vijayī naraḥ syāt //
                <span class="ref">Ras_12.372</span></p>
            
            
            <p id="Ras_12.373">
               sūtakaṃ cābhrakaṃ caiva vajrīkṣīrasamanvitam <br />
               hāṭakena samāyuktaṃ guṭikā khecarī bhavet //
                <span class="ref">Ras_12.373</span></p>
            
            
            <p id="Ras_12.374">
               karañjaphalamadhyasthaṃ sūtakaṃ tatra nikṣipet <br />
               ghṛtaśailāmbumadhyasthaṃ sahasrāyuḥ prayacchati //
                <span class="ref">Ras_12.374</span></p>
            
            
            <p id="Ras_12.375">
               tinduke dvisahasrāyuḥ jambīre trisahasrakam <br />
               mātuluṅge ca nāraṅge catuḥpañcasahasrakam //
                <span class="ref">Ras_12.375</span></p>
            
            
            <p id="Ras_12.376">
               rambhāphale ṣaṭsahasraṃ panase saptasaṃkhyakam <br />
               vibhītakaphale caiva daśasāhasrasaṃkhyakam //
                <span class="ref">Ras_12.376</span></p>
            
            
            <p id="Ras_12.377">
               nārikele mahābhāge sahasrāṇi caturdaśa <br />
               triṃśatsahasraṃ padme ca lakṣamāmalake punaḥ //
                <span class="ref">Ras_12.377</span></p>
            
            
            <p id="Ras_12.378">
               abhrapattradrave kvātham ahorātraṃ śilodake <br />
               tasmāttu coddhṛtaṃ sūtaṃ mṛtyudāridryanāśanam //
                <span class="ref">Ras_12.378</span></p>
            
            
            <p id="Ras_12.379">
               sāraṇākramayogena navīnaṃ jāyate vapuḥ <br />
               rase rasāyane caiva lakṣavedhī na saṃśayaḥ //
                <span class="ref">Ras_12.379</span></p>
            
            
            <p id="Ras_12.380">
               kardamaṃ ca kumāryāśca rasena kṛtagolakam <br />
               dhamanāt patate sattvaṃ mukhe taddhārayennaraḥ <br />
               ṣaṇmāsena prayogeṇa hy ajarāmaratāṃ vrajet //
                <span class="ref">Ras_12.380</span></p>
            
            
            <p id="Ras_12.381">
               srotoñjanayutaṃ dhmātaṃ sattvaṃ pāradamiśritam <br />
               taṃ khoṭaṃ dhārayedvaktre adṛśyo bhavati dhruvam //
                <span class="ref">Ras_12.381</span></p>
            
            
            <p id="Ras_12.382">
               yasya yo vidhirāmnāta udakasya śivāgame <br />
               rasenaiva tu kāle tu kuryādeva rasāyanam //
                <span class="ref">Ras_12.382</span></p>
            </div>
         
         </div>
   </body>
</html>