<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Rudrabhaṭṭaḥ: Śṛṅgāratilaka (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Rudrabhaṭṭaḥ: Śṛṅgāratilaka</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_rudrabhaTTaH-zRGgAratilaka.xml">sa_rudrabhaTTaH-zRGgAratilaka.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>n.n.</p>
      <p class="noindent"><b>Contribution: </b>n.n.</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Kavyamala (1st series), vol. III (Calcutta, 1887), pp. 111-152.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/2_kavya/srngt_vu.htm">srngt_vu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Rudrabhatta: Srngaratilaka
            <br />
            <br />The following text is based on Kavyamala (1st series),
            <br />vol. III (Calcutta, 1887), pp. 111-152.
            <br />
            <br />TEXT WITH PADA MARKERS
            <br />
            <br />Pada markers:
            <br />1: $
            <br />2: &amp;
            <br />3: %
            <br />4: // n.n //
            <br />
            <br />Marker for Arya stanzas:
            <br /> // n.n //@
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <h3>Rudrabhaṭṭaḥ: Śṛṅgāratilakaḥ</h3>
         
         <div id="d1e591">
            
            <h3>prathamaḥ paricchedaḥ</h3>
            
            
            <p id="ST_1.1">
               śṛṅgārī girijānane sakaruṇo ratyāṃ pravīraḥ smare bībhatso'sthibhir utphaṇī ca bhaya-kṛn mūrtyādbhutas tuṅgayā <br />
               raudro dakṣa-vimardane ca hasakṛn nagnaḥ praśāntaś cirād itthaṃ sarva-rasāśrayaḥ paśupatir bhūyāt satāṃ bhūtaye //
                <span class="ref">ST_1.1</span></p>
            
            
            <p id="ST_1.2">
               ākhyāta-nāma-racanā-caturasra-sandhisad-vāg-alaṅkṛti-guṇaṃ sarasaṃ suvṛttam <br />
               āseduṣām api divaṃ kavi-puṅgavānāṃ tiṣṭhaty akhaṇḍam iha kāvya-mayaṃ śarīram //
                <span class="ref">ST_1.2</span></p>
            
            
            <p id="ST_1.3">
               kāvye śubhe'pi racite khalu no khalebhyaḥ kaścid guṇo bhavati yadyapi sampratīha <br />
               kṛpāṃ tathāpi sujanārtham idaṃ yataḥ kiṃ yūkābhayena paridhāna-vimokṣaṇaṃ syāt //
                <span class="ref">ST_1.3</span></p>
            
            
            <p id="ST_1.4">
               sānanda-pramadā-kaṭākṣa-viśikhair yeṣāṃ na bhinnaṃ mano yaiḥ saṃsāra-samudra-pāta-vidhur eṣv anyeṣu potayitam <br />
               yair niḥsīma-sarasvatī-vilasitaṃ dvitraiḥ padaiḥ saṃhṛtaṃ teṣām apy upari sphuranti matayaḥ kasyāpi puṇyātmanaḥ //
                <span class="ref">ST_1.4</span></p>
            
            
            <p id="ST_1.5">
               prāyo nāṭyaṃ prati proktā bharatādyai rasa-sthitiḥ <br />
               yathāmati mayāpy eṣā kāvyaṃ prati nigadyate //
                <span class="ref">ST_1.5</span></p>
            
            
            <p id="ST_1.6">
               yāminīvendunā muktā nārīva ramaṇaṃ vinā <br />
               lakṣmīr iva ṛte tyāgān no vāṇī bhāti nīrasā //
                <span class="ref">ST_1.6</span></p>
            
            
            <p id="ST_1.7">
               satyaṃ santi gṛhe gṛhe sukavayo yeṣāṃ vacaś cāturī sve harmye kula-kanyakeva labhate jātair guṇair gauravam <br />
               duṣprāpaḥ sa tu ko'pi kovida-patir yad vāg-rasa-grāhiṇāṃ puṇya-strīva kalākalāpa-kuśalā cetāṃsi hartuṃ kṣamā //
                <span class="ref">ST_1.7</span></p>
            
            
            <p id="ST_1.8">
               tasmād yatnena kartavyaṃ kāvyaṃ rasa-nirantaram <br />
               anyathā śāstra-vid goṣṭhyāṃ tat syād udvega-dāyakam //
                <span class="ref">ST_1.8</span></p>
            
            
            <p id="ST_1.9">
               śṛṅgāra-hāsya-karuṇā raudra-vīra-bhayānakāḥ <br />
               bībhatsādbhuta-śāntāś ca nava kāvye rasāḥ smṛtāḥ //
                <span class="ref">ST_1.9</span></p>
            
            
            <p id="ST_1.10">
               ratir hāsaś ca śokaś ca krodhotsāhau bhayaṃ tathā <br />
               jugupsāvismaya-śamāḥ sthāyi-bhāvāḥ prakīrtitāḥ //
                <span class="ref">ST_1.10</span></p>
            
            
            <p id="ST_1.11">
               nirvedo'tha tathā glāniḥ śaṅkāsūyā madaḥ śramaḥ <br />
               ālasyaṃ caiva dainyaṃ ca cintā moho dhṛtiḥ smṛtiḥ //
                <span class="ref">ST_1.11</span></p>
            
            
            <p id="ST_1.12">
               vrīḍā capalatā harṣa āvego jaḍatā tathā <br />
               garvo viṣāda autsukyaṃ nidrāpasmāra eva ca //
                <span class="ref">ST_1.12</span></p>
            
            
            <p id="ST_1.13">
               suptaṃ prabodho'marṣaś cāpy avahitthā tathogratā <br />
               matir vyādhis tathonmādas tathā maraṇam eva ca //
                <span class="ref">ST_1.13</span></p>
            
            
            <p id="ST_1.14">
               trāsaś caiva vitarkaś ca vijñeyā vyabhicāriṇaḥ <br />
               trayastriṃśad ime bhāvāḥ prayānti ca rasa-sthitim //
                <span class="ref">ST_1.14</span></p>
            
            
            <p id="ST_1.15">
               stambhaḥ svedo'tha romāñcaḥ svara-bhaṅgo'tha vepathuḥ <br />
               vaivarṇyam aśru pralaya ity aṣṭau sāttvikāḥ smṛtāḥ //
                <span class="ref">ST_1.15</span></p>
            
            
            <p id="ST_1.16">
               bhāvā evātisampannāḥ prayānti rasatām amī <br />
               yathā dravyāṇi bhinnāni madhurādi-rasātmanām //
                <span class="ref">ST_1.16</span></p>
            
            
            <p id="ST_1.17">
               sambhavanti yathā vṛkṣe puṣpa-patra-phalādayaḥ <br />
               tadvad rase'pi rucirā viśeṣā bhāva-rūpiṇaḥ //
                <span class="ref">ST_1.17</span></p>
            
            
            <p id="ST_1.18">
               prāyo naikarasaṃ kāvyaṃ kiñcid atropalabhyate <br />
               bāhulyena bhaved yas tu sa tad-vṛttyā nigadyate //
                <span class="ref">ST_1.18</span></p>
            
            
            <p id="ST_1.19">
               kaiśiky-ārabhaṭī caiva sātvatī bhāratī tathā <br />
               catasro vṛttayo jñeyā rasāvasthāna-sūcakāḥ //
                <span class="ref">ST_1.19</span></p>
            
            
            <p id="ST_1.20">
               dharmād artho'rthataḥ kāmaḥ kāmāt sukha-phalodayaḥ <br />
               sādhīyān eṣa tat-siddhyai śṛṅgāro nāyako rasaḥ //
                <span class="ref">ST_1.20</span></p>
            
            
            <p id="ST_1.21">
               ceṣṭā bhavati puṃ-nāryor yā raty-utthātiriktayoḥ <br />
               saṃyogo vipralambhaś ca śṛṅgāro dvividho mataḥ //
                <span class="ref">ST_1.21</span></p>
            
            
            <p id="ST_1.22">
               saṃyuktyoś ca saṃyogo vipralambho viyuktayoḥ <br />
               pracchannaś ca prakāśaś ca punar eṣa dvidhā yathā //
                <span class="ref">ST_1.22</span></p>
            
            
            <p id="ST_1.22a">
               madana-kuñjara-kumbha-taṭopame stana-yuge paritaḥ sphuritāṅgulim <br />
               sakaraja-kṣata-vāmam api priyā dayita-pāṇim amanyata dakṣiṇam //
                <span class="ref">ST_1.22a</span></p>
            
            
            <p id="ST_1.22b">
               santaptaḥ smra-saṃniveśa-vivaśaiḥ śvāsair muhuḥ pañcamodgārāvartibhir āpatadbhir abhitaḥ siktaś ca netrāmbubhiḥ <br />
               etasyāḥ priya-viprayoga-vidhuras tyaktvādharo rāgitāṃ sampraty uddhata-vahni-vāri-viṣamaṃ manye vrataṃ sevate //
                <span class="ref">ST_1.22b</span></p>
            
            
            <p id="ST_1.22c">
               kānte vicitra-surata-krama-baddha-rāg saṅketake'pi mṛga-śāvaka-locanāyāḥ <br />
               tat-kūjitaṃ kim api yena tadīya-talpaṃ nālpaiḥ parītam anuśabditalāvakaughaiḥ //
                <span class="ref">ST_1.22c</span></p>
            
            
            <p id="ST_1.22d">
               kiñcid vakrita-kaṇṭha-kandala-dalat-pīna-stanāvartanavyāyāṃ cita-kañcukaṃ mṛga-dṛśas tasyās tad-ālokitam <br />
               vācas tāś ca vidagdha-bhāva-caturāḥ sphārībhavan manmathā haṃho mānasa kiṃ smarasy abhimatāḥ siddhyanti puṇyaiḥ kriyāḥ //
                <span class="ref">ST_1.22d</span></p>
            
            
            <p id="ST_1.23">
               tyāgī kulīnaḥ kuśalo rateṣu kalpaḥ kalāvit taruṇo dhanāḍhyaḥ <br />
               bhavyaḥ kṣamāvān subhago'bhimānī strīṇām abhīṣṭas tv iha nāyakaḥ syāt //
                <span class="ref">ST_1.23</span></p>
            
            
            <p id="ST_1.24">
               tasyānukūla-dakṣiṇa-śaṭha-dhṛṣṭā ittham atra catvāraḥ &amp;<br />
               bhedāḥ kriyayocyante tad-udāhṛtayaś ramaṇīyāḥ //
                <span class="ref">ST_1.24</span></p>
            
            
            <p id="ST_1.25">
               atiraktatayā nāryā sadā tyakta-parāṅganaḥ &amp;<br />
               sītāyāṃ rāmavat so'yam anukūlaḥ smṛto yathā //
                <span class="ref">ST_1.25</span></p>
            
            
            <p id="ST_1.25a">
               asmākaṃ sakhi vāsasī na rucire graiveyakaṃ nojjvalaṃ no vaktrā gatir uddhataṃ na hasitaṃ naivāsti kaścin madaḥ <br />
               kiṃ tv anye'pi janā vadanti subhago'py asyāḥ priyo nānyato dṛṣṭiṃ niḥkṣipatīti viśvam iyatā manyāmahe duḥkhitam //
                <span class="ref">ST_1.25a</span></p>
            
            
            <p id="ST_1.26">
               yo gauravaṃ bhayaṃ prema sad-bhāvaṃ pūrva-yoṣiti <br />
               na muñcaty anya-citto'pi jñeyo'sau dakṣiṇo yathā //
                <span class="ref">ST_1.26</span></p>
            
            
            <p id="ST_1.26a">
               saivāsya praṇatis tad eva vacanaṃ tā eva keli-kriyābhītiḥ saiva tad eva narma-madhuraṃ pūrvānurāgocitam <br />
               kāntasyāpriya-kāriṇīti bhavatī taṃ vakti doṣābilaṃ kiṃ syād ittham aharniśaṃ sakhi mano dolāyate cintayā //
                <span class="ref">ST_1.26a</span></p>
            
            
            <p id="ST_1.27">
               priyaṃ vakti puro'nyatra vipriyaṃ kurute bhṛśam <br />
               jñātāparādha-ceṣṭaś ca kuṭilo'sau śaṭho yathā //
                <span class="ref">ST_1.27</span></p>
            
            
            <p id="ST_1.27a">
               sahaja-tarale āvāṃ tāvad-bahu-śruti-śālinau punar iha yuvāṃ satyaṃ śiṣṭaṃ tad atra kṛtāgasi <br />
               praṇayini punar yuktaṃ rantuṃ na veti batāvayordhruvam upagate karṇau praṣṭuṃ kuraṅga-dṛśau dṛśau //
                <span class="ref">ST_1.27a</span></p>
            
            
            <p>api ca-</p>
            
            <p id="ST_1.27b">
               kopāt kiñcid upānato'pi rabhasād ākṛṣya keśeṣv alaṃ nītvā mohana-mandiraṃ dayitayā hāreṇa bahvā dṛḍham <br />
               bhūyo yāsyasi tad-gṛhān iti muhuḥ kaṇṭhāruddhākṣaraṃ jalpantyā śravaṇotpalena sukṛtī kaścid rahas tāḍyate //
                <span class="ref">ST_1.27b</span></p>
            
            
            <p id="ST_1.28">
               niḥśaṅkaḥ kṛta-doṣo'pi vilakṣas tarjito'pi no <br />
               mithyā-vāg-dṛṣṭa-doṣo'pi dhṛṣṭo'sau kathito yathā //
                <span class="ref">ST_1.28</span></p>
            
            
            <p id="ST_1.28a">
               jalpantyāḥ paruṣaṃ ruṣā mama balāc cumbaty asāv ānanaṃ mṛd-gātyāśu karaṃ kareṇa bahuśaḥ santāḍyamāno'pi san <br />
               ālīnāṃ purato dadhāti śirasā pāda-prahārāṃs tato no jāne sakhi sāmprataṃ praṇayien kupyāmi tasmai katham //
                <span class="ref">ST_1.28a</span></p>
            
            
            <p>api ca-</p>
            
            <p id="ST_1.28b">
               dhik tvām dhūrta gata-trapa praṇayinī saiva tvayārādhyatā yasyāḥ pāda-talāhatiṃ tava hṛdi vyākhyāty asau yāvakaḥ <br />
               ity ukto'pi na nāma muñcati yadā pādāv ayaṃ durjano mithyāvāda-vicakṣaṇaḥ kim aparaṃ kuryāṃ vayasye tadā //
                <span class="ref">ST_1.28b</span></p>
            
            
            <p id="ST_1.29">
               gūḍha-mantraḥ śucir vāgmī bhakto narma-vicakṣaṇaḥ <br />
               syān narma-sacivas tasya kupitas-strī-prasādakaḥ //
                <span class="ref">ST_1.29</span></p>
            
            
            <p id="ST_1.30">
               pīṭha-mardo viṭaś ceti vidūṣaka iti tridhā <br />
               sa bhavet prathamas tatra nāyikā-nāyakānugaḥ //
                <span class="ref">ST_1.30</span></p>
            
            
            <p id="ST_1.31">
               ekavidyo viṭaḥ proktaḥ krīḍā-prāyo vidūṣakaḥ <br />
               sva-vapur-veṣa-bhāṣābhir hāsyakārī ca narmavit //
                <span class="ref">ST_1.31</span></p>
            
            
            <p id="ST_1.32">
               eṣāṃ prabandha-viṣayo vyavahāraḥ prāyaśo bhavet pracuraḥ &amp;<br />
               pratyekam udāhṛtas tathāpi kāścin nigadyante //
                <span class="ref">ST_1.32</span></p>
            
            
            <p id="ST_1.32a">
               vimuñcāmuṃ mānaṃ saphalaya vacaḥ sādhu suhṛdāṃ mudhā santāpena glapayasi kim aṅgaṃ smara-bhuvā <br />
               priyaṃ pāda-prānta-praṇatam adhunā mānaya bhṛśaṃ na mugdhe pretyetuṃ prabhavati gataḥ kāla-hariṇaḥ //
                <span class="ref">ST_1.32a</span></p>
            
            
            <p id="ST_1.32b">
               praṇayini bhṛśaṃ tasmin mānaṃ manasvini mā kṛthāḥ kim aparam ito yuktāyuktair vinā hy amunā tava <br />
               ayam api bhavet sampraty api kṣayānala-saṃnibhaḥ sarasa-visinī-kanda-ccheda-cchavir mṛga-lāñchanaḥ //
                <span class="ref">ST_1.32b</span></p>
            
            
            <p id="ST_1.32c">
               dūrāt kandalitair hṛdi pravitataiḥ kaṇṭhe luṭhadbhir haṭhā vaktre saṅkaṭa-nāsikā-taralitair niryadbhir atyūṣmabhiḥ <br />
               niḥśvāsaiḥ pṛthu-manmathottha-davathur vyaktaṃ tavāvedito mthyālambita-sauṣṭhavena kim ataḥ kopena kāntaṃ prati //
                <span class="ref">ST_1.32c</span></p>
            
            
            <p id="ST_1.33">
               svakīyā parakīyā ca sāmānya-vanitā tathā <br />
               kalākalāpa-kuśalās tisras tasyeha nāyikāḥ //
                <span class="ref">ST_1.33</span></p>
            
            
            <p id="ST_1.34">
               paurācāraratā sādhvī kṣamārjava-vibhūṣitā <br />
               mugdhā madhyā pragalbhā ca svakīyā trividhā matā //
                <span class="ref">ST_1.34</span></p>
            
            
            <p id="ST_1.35">
               mugdhā nava-vadhūs tatra nava-yauvana-bhūṣitā <br />
               navānaṅga-rahasyāpi lajjā-prāya-ratir yathā //
                <span class="ref">ST_1.35</span></p>
            
            
            <p id="ST_1.35a">
               gataṃ karṇābhyarṇe prasarati tathāpy akṣi-yugalaṃ kucau kumbhārambhau tad api cibukottambhana-rucī <br />
               nitamba-prāg-bhāro gurur api gurutvaṃ mṛgayate kathaṃcin no tṛptis taruṇimani manye mṛga-dṛśaḥ //
                <span class="ref">ST_1.35a</span></p>
            
            
            <p id="ST_1.35b">
               yathā romāñco'yaṃ stana-bhuvi lasat-sveda-kaṇiko yathā dṛṣṭis tiryak patati sahasā saṅkucati ca <br />
               tathā śaṅke'muṣyāḥ praṇayini darāsvādita-rasaṃ na madhyasthaṃ cetaḥ praguṇa-ramaṇīyaṃ na ca dṛḍham //
                <span class="ref">ST_1.35b</span></p>
            
            
            <p id="ST_1.35c">
               virama nātha vimuñca mamāñcalaṃ śamaya dīpam iyaṃ samayā sakhī <br />
               iti navoḍha-vadhū-vacasā yuvā mudam agād adhikāṃ suaratād api //
                <span class="ref">ST_1.35c</span></p>
            
            
            <p id="ST_1.36">
               sa-kampā cumbane vaktraṃ haraty eṣopagūhitā <br />
               parāvṛtya ciraṃ talpa āste rantuṃ ca vāñchati //
                <span class="ref">ST_1.36</span></p>
            
            
            <p id="ST_1.36a">
               apaharati yadāsyaṃ cumbane śliṣyamāṇā valati ca śayanīye kampate ca prakāmam <br />
               vadati ca yad alakṣyaṃ kiñcid uktāpi bhūyo ramayati sutarāṃ tac-cittam antar navoḍhā //
                <span class="ref">ST_1.36a</span></p>
            
            
            <p id="ST_1.37">
               mugdhām āvarjayaty eṣa mṛdūpāyena sāntvayan <br />
               nātibhītikarair bhāvaair nibandhair bāla-bhīṣakaiḥ //
                <span class="ref">ST_1.37</span></p>
            
            
            <p id="ST_1.37a">
               sarati saras-tīrād eṣā bhramad-bhramarāvalī sumukhi vimukhī padme manye tavāsyapipāsayā <br />
               iti nigadite kiñcid bhītyā vivartita-kandharā vadana-kamale bhartrā bālā ciraṃ paricumbitā //
                <span class="ref">ST_1.37a</span></p>
            
            
            <p id="ST_1.38">
               anyāṃ niṣevamāṇe'pi yadi kupyati sā priye <br />
               rodity asyāgrataḥ svalpam anunītā ca tuṣyati //
                <span class="ref">ST_1.38</span></p>
            
            
            <p id="ST_1.38a">
               manyau kṛte prathamam eva vikāram anyaṃ no jānatī nava-vadhū rudatī paraṃ sā <br />
               dhūrtena locana-jalaṃ parimṛjya gāḍhaṃ saṃcumbya cādhara-dale gamitā prasādam //
                <span class="ref">ST_1.38a</span></p>
            
            
            <p id="ST_1.39">
               ārūḍha-yauvanā madhyā prādubhūta-manobhavā <br />
               pragalbha-vacanā kiñcid vicitra-suratā yathā //
                <span class="ref">ST_1.39</span></p>
            
            
            <p id="ST_1.39a">
               tarat-tāraṃ cakṣuḥ kṣapayati munīnām api dṛśaḥ kuca-dvandvākrāntaṃ hṛdayam ahṛdaḥ kānna kurute <br />
               gatir mandībhūtā harati gamanaṃ manmathavatāmaho tanvyās tulyaṃ taruṇimani sarvaṃ vijayate //
                <span class="ref">ST_1.39a</span></p>
            
            
            <p id="ST_1.39b">
               dṛṣṭiḥ snihyati nirbharaṃ priyatame vaidagdhya-bhājo giraḥ pāṇiḥ kuntala-mālikā-viracane tyaktānya-kārya-grahaḥ <br />
               vakṣaḥ saṃvriyate punaḥ punar idaṃ bhārālasaṃ gamyate jātā subhru manoramā tava daśā kasmād akasmād iyam //
                <span class="ref">ST_1.39b</span></p>
            
            
            <p id="ST_1.39c">
               subhaga kuravakas tvaṃ no kim āliṅganoktiḥ kim u mukhamadirecchuḥ kesaro no hṛdisthaḥ <br />
               tvayi niyatam aśoke yujyate pādaghātaḥ priyam iti parihāsāt peśalaṃ kācid ūce //
                <span class="ref">ST_1.39c</span></p>
            
            
            <p id="ST_1.39d">
               kānte tathā katham api prathitaṃ mṛgākṣyā cāturyam uddhata-manobhavayā rateṣu <br />
               tat-kūjitāny anuvadadbhir aneka-vāraṃ śiṣyāyitaṃ gṛha-kapota-śatair yathāsyāḥ //
                <span class="ref">ST_1.39d</span></p>
            
            
            <p id="ST_1.40">
               gāḍhaṃ vyāpriyate kāntaṃ ibatīva ratāv iyam <br />
               viśatīva tad-aṅgeṣu muhyatīva sukhe yathā //
                <span class="ref">ST_1.40</span></p>
            
            
            <p id="ST_1.40a">
               kṛtvāneka-vidhāṃ rasena surate keliṃ kathañcic cirātprāptāntaḥ sukha-mīlitākṣi-yugalā svidyat kapola-sthalī <br />
               supteyaṃ kila sundarīti subhagaḥ svairaṃ tathaivāsvajadgāḍhānaṅga-vimarda-niḥsaha-vapur-nidrāṃ sahaivāgataḥ //
                <span class="ref">ST_1.40a</span></p>
            
            
            <p id="ST_1.41">
               sā dhīrā vakti vakroktyā priyaṃ kopāt kṛtāgasam <br />
               madhyā rodity upālambhair adhīrā paruṣaṃ yathā //
                <span class="ref">ST_1.41</span></p>
            
            
            <p id="ST_1.41a">
               upetya tāṃ dṛḍha-parirambha-lālasaścirād abhūḥ pramupita-cāru-candanaḥ <br />
               dhṛtāñjanaḥ sapadi tad-akṣi-cumbanādihaiva te priya viditā kṛtārthatā //
                <span class="ref">ST_1.41a</span></p>
            
            
            <p id="ST_1.41b">
               yatrārkāyitam indunā sarasijair aṅgāra-puñjāyitaṃ kruddhāyāṃ mayi nātha te kadalikākāṇḍair alātāyitam <br />
               kālo'nyaḥ khalu ko'pi so'mṛtamayo jāto viṣātmādhunā dhik tvāṃ dhūrta viniryad-aśrur abalā mohaṃ rudantī gatā //
                <span class="ref">ST_1.41b</span></p>
            
            
            <p id="ST_1.41c">
               sārdhaṃ manoratha-śatais tava dhūrta kāntā saiva sthitā manasi kṛtrima-bhāva-ramyā <br />
               asmākam asti na hi kaścid ihāvakāśas tasmāt kṛtaṃ caraṇa-pāta-viḍambanābhiḥ //
                <span class="ref">ST_1.41c</span></p>
            
            
            <p id="ST_1.42">
               labdhāyatiḥ pragalbhā syāt samasta-rati-kovidā <br />
               ākrānta-nāyikā bāḍhaṃ virājad-vibhramā yathā //
                <span class="ref">ST_1.42</span></p>
            
            
            <p id="ST_1.42a">
               seyaṃ paraṅginī mṛṇāla-latikām ādāya yasyāḥ priyo hāraṃ me kurute payodhara-taṭe pratyagra-tārā-rucam <br />
               bandhūkaṃ ca tad etad āli vidalad yat tena sīmantitaṃ sarvāśā-vijigīṣu-puṣpa-dhanuṣo bāṇa-śriyaṃ dhāsyati //
                <span class="ref">ST_1.42a</span></p>
            
            
            <p id="ST_1.42b">
               yatra sveda-lavair alaṃ vlulitair vyālupyate candanaṃ svacchandair maṇitaiś ca yatra raṇitaṃ nihnūyate nūpuram <br />
               yatrāyānty acireṇa sarva-viṣayāḥ kāmaṃ tad-ekāgratāṃ sakhyas tat-surataṃ bhaṇāmi rataye śeṣā tu loka-sthitiḥ //
                <span class="ref">ST_1.42b</span></p>
            
            
            <p id="ST_1.42c">
               svāmin bhaṅgurayālakaṃ sa-tilakaṃ bhālaṃ vilāsin kuru prāṇeśa truṭitaṃ payodhara-taṭe hāraṃ punar yojaya <br />
               ity uktvā suratāvasāna-sukhitā sampūrṇa-cadnrānanā spṛṣṭā tena tatheti jāta-pulakā prāptā punar mohanam //
                <span class="ref">ST_1.42c</span></p>
            
            
            <p id="ST_1.42d">
               madhura-vacanaiḥ sa-bhrū-bhaṅgaiḥ kṛtāṅguli-tarjanai ralasa-valitair aṅga-nyāsair mahotsava-bandhubhiḥ <br />
               asakṛd asakṛt sphāra-sphārair apāṅga-vilokitaistribhuvana-jaye sā pañceṣoḥ karoti sahāyatām //
                <span class="ref">ST_1.42d</span></p>
            
            
            <p id="ST_1.43">
               nirākulā ratāv eṣā dravatīva priyāṅgake <br />
               ko'yaṃ kāsmi rataṃ kiṃ vā na vetti ca rasād yathā //
                <span class="ref">ST_1.43</span></p>
            
            
            <p id="ST_1.43a">
               dhanyās tāḥ sakhi yoṣitaḥ priyatame sarvāṅga-lagne'pi yāḥ prāgalbhyaṃ prathayanti mohana-vidhāv ālambya dhairyaṃ mahat <br />
               asmākaṃ tu tadīya-pāṇi-kamale'py unmocayaty aṃśukaṃ ko'yaṃ kā vayam atra kiṃ nu surataṃ naiva smṛtir jāyate //
                <span class="ref">ST_1.43a</span></p>
            
            
            <p id="ST_1.44">
               kṛta-doṣe'pi sādhīrā tasmin nādriyate ruṣā <br />
               ākāra-saṃvṛtiṃ cāpi kṛtvodāste ratau yathā //
                <span class="ref">ST_1.44</span></p>
            
            
            <p id="ST_1.44a">
               yad vācaḥ pracuropacāra-caturā yat sādaraṃ dūrataḥ pratyutthānam idaṃ svahasta-nihitaṃ yad-bhinnam apy āsanam <br />
               utpaśyāmi yad evam eva ca muhur dṛṣṭiṃ sakhī-saṃmukhīṃ tac chaṅke tava paṅkajākṣi balavān ko'py aprasādo mayi //
                <span class="ref">ST_1.44a</span></p>
            
            
            <p id="ST_1.44b">
               yat pāṇir na nivārito nivasana-granthiṃ saumudgranthayanbhrū-bhedo na kṛto manāg api muhur yat-khaṇḍyamāne'dhare <br />
               yan niḥśaṅkam ivārpitaṃ vapur aho patyuḥ samāliṅgane māninyā kathito'nukūla-vidhinā tenaiva manyur mahān //
                <span class="ref">ST_1.44b</span></p>
            
            
            <p id="ST_1.45">
               madhyā pratibhinatty enaṃ solluṇṭhaṃ sādhu-bhāṣitaiḥ <br />
               adhīrā puruṣair hanti santarjya dayitaṃ yathā //
                <span class="ref">ST_1.45</span></p>
            
            
            <p id="ST_1.45a">
               kṛtaṃ mithyā-jalpair virama viditaṃ kāmuka cirāt priyāṃ tām evoccair abhisara yadīyair nakha-padaiḥ <br />
               vilāsaiś ca prāptaṃ tava hṛdi padaṃ raga-bahulair mayā kiṃ te kṛtyaṃ dhruvam akuṭilācāra-parayā //
                <span class="ref">ST_1.45a</span></p>
            
            
            <p id="ST_1.45b">
               sā bāḍhaṃ bhavatekṣiteti niviḍaṃ saṃyamya bāhvoḥ srajā bhūyo drakṣyasi tāṃ śaṭheti dayitaṃ saṃtarjya saṃtarjya ca <br />
               ālīnāṃ pura eva nihnuti-paraḥ kopād raṇan-nūpuraṃ māninyā caraṇa-prahāra-vidhinā preyān aśokīkṛtaḥ //
                <span class="ref">ST_1.45b</span></p>
            
            
            <p id="ST_1.46">
               ekākārā matā mugdhā punarbhūś ca yato'nayoḥ <br />
               atisūkṣmatayā bhedaḥ kavibhir na pradarśitaḥ //
                <span class="ref">ST_1.46</span></p>
            
            
            <p id="ST_1.47">
               madhyā punaḥ pragalbhā ca dvidhā sā paribhidyate <br />
               ekā jyeṣṭhā kaniṣṭhānyā nāyaka-praṇayaṃ prati //
                <span class="ref">ST_1.47</span></p>
            
            
            <p id="ST_1.48">
               uparodhāt tathā snehāt sānurāgo'pi nāyakaḥ <br />
               ceṣṭate tāṃ prati prāyaḥ kalāsu kuśalo yathā //
                <span class="ref">ST_1.48</span></p>
            
            
            <p id="ST_1.48a">
               tvad-akṣiṇī kuvalaya-buddhir atyalī ruṇadhmy ahaṃ tad iti nimīya locane <br />
               tato bhṛśaṃ pulakita-gaṇḍa-maṇḍalāṃ yuvā parāṃ nibhṛtam acumbad aṅganām //
                <span class="ref">ST_1.48a</span></p>
            
            
            <p id="ST_1.49">
               sampattau ca vipattau ca maraṇe'pi na muñcati <br />
               yā svīyā tāṃ prati prema jāyate puṇya-kāriṇaḥ //
                <span class="ref">ST_1.49</span></p>
            
            
            <p id="ST_1.50">
               anyadīyā dvidhā proktā kanyoḍhā ceti te priye <br />
               darśanāc chravaṇād vāpi kāmārte bhavato yathā //
                <span class="ref">ST_1.50</span></p>
            
            
            <p id="ST_1.50a">
               kim api lalitaiḥ snigdhaiḥ kiñcit kim apy atikuñcitaiḥ kim api valitaiḥ kandarpeṣūn hasadbhir ivekṣaṇaiḥ <br />
               abhimata-mukhaṃ vīkṣāṃ cakre navāṅganayā tathā lalita-kuśalo'py ālīloko yathātivisismaye //
                <span class="ref">ST_1.50a</span></p>
            
            
            <p id="ST_1.50b">
               niśamayya bahir manoharaṃ svaram aikṣiṣṭa tathāparā yā &amp;<br />
               tila-mātrakam apy abhūn nahi śraveṇendīvara-locanānantaram //
                <span class="ref">ST_1.50b</span></p>
            
            
            <p id="ST_1.50c">
               kasyāścit subhaga iti śrutaś ciraṃ yas taṃ dṛṣṭvādhigata-rater nirmīlitākṣyāḥ <br />
               nispandaṃ vapur avalokya sauvidallāḥ santepur vidhuradhiyo niśānta-vadhvāḥ //
                <span class="ref">ST_1.50c</span></p>
            
            
            <p id="ST_1.50d">
               kārśya-jāgara-tāpānyaḥ karoti śruto'py alam <br />
               tam eva durlabhaṃ kāntaṃ cetaḥ kasmād didṛkṣase //
                <span class="ref">ST_1.50d</span></p>
            
            
            <p id="ST_1.51">
               sākṣāc citre tathā svapne tasya syād darśanaṃ tridhā <br />
               deśe kāle ca bhaṅgyā ca śravaṇaṃ cāsya tad yathā //
                <span class="ref">ST_1.51</span></p>
            
            
            <p id="ST_1.51a">
               satyaṃ santi gṛhe gṛhe priyatamā yeṣāṃ bhujāliṅganavyāpārocchalad-accha-mohana-jalā jāyanta eṇīdṛśaḥ <br />
               preyān ko'py aparo'yam atra sukṛtī dṛṣṭe'pi yasmin vapuḥ svedojjṛmbhaṇa-kampa-sādhvasa-mukhaiḥ prāpnoti kāñcid dṛśām //
                <span class="ref">ST_1.51a</span></p>
            
            
            <p id="ST_1.51b">
               citraṃ citra-gato'py eṣa mamāli madanopamaḥ <br />
               samunmūlya balāl lajjām utkaṇṭhayati mānasam //
                <span class="ref">ST_1.51b</span></p>
            
            
            <p id="ST_1.51c">
               mugdhā svapna-samāgate priyatame tat-pāṇi-saṃsparśanādromāñcārcitayā śarīra-latayā saṃsūcya kopāt kila <br />
               mā māṃ vallabha saṃspṛśeti sahasā śūnyaṃ vadantī muhuḥ sakhyā no hasitā sacintam asakṛt saṃśocitā pratyuta //
                <span class="ref">ST_1.51c</span></p>
            
            
            <p id="ST_1.51d">
               sphāra-sphurat-pradīpaṃ saudhaṃ madhu sotpalaṃ kalaṃ gītam <br />
               priya-sakhi sakalam idaṃ tava saphalaṃ khalu yadi bhavet so'tra //
                <span class="ref">ST_1.51d</span></p>
            
            
            <p id="ST_1.51e">
               vikasati kairava-nikare sarati ca sarasī-samīraṇo sutanu &amp;<br />
               cambaty ambaram indau tava tena vinā ratiḥ kīdṛk //
                <span class="ref">ST_1.51e</span></p>
            
            
            <p id="ST_1.51f">
               ajananir astu dṛśos tava kucayor abhava-niralaṃ bhavatu &amp;<br />
               yadi dṛśyate na sa yuvā nirbharam āliṅgyate no vā //
                <span class="ref">ST_1.51f</span></p>
            
            
            <p id="ST_1.52">
               draṣṭuṃ vaktuṃ ca no kanyā raktā śaknoty amuṃ sphuṭam <br />
               paśyantam abhijalpantaṃ vivikte'pi hriyā yathā //
                <span class="ref">ST_1.52</span></p>
            
            
            <p id="ST_1.52a">
               kāmaṃ na paśyati didṛkṣata eva bhūmnā noktāpi jalpati vivakṣati cādareṇa <br />
               lajjā-smara-vyatikareṇa mano'dhināthe bālā rasāntaram idaṃ lalitaṃ bibharti //
                <span class="ref">ST_1.52a</span></p>
            
            
            <p id="ST_1.53">
               vijñāta-nāyikā-cittā sakhī vadati nāyakam <br />
               nāyako vā sakhīṃ tasyāḥ premābhivyaktaye yathā //
                <span class="ref">ST_1.53</span></p>
            
            
            <p id="ST_1.53a">
               kaṇṭakita-tanu-śarīrā lajjā-mukulāyamāna-nayaneyam &amp;<br />
               tava kumudinīva vāñchati nṛ-candra bālā kara-spṛśam //
                <span class="ref">ST_1.53a</span></p>
            
            
            <p id="ST_1.53b">
               santāpayanti śiśirāṃśu-ruco yad ete saṃmohayanti ca vinidra-saroja-vātāḥ <br />
               yat khidyate tanur iyaṃ ca tad eṣa doṣaḥ sakhyās tavaiva sutanu pracura-trapāyāḥ //
                <span class="ref">ST_1.53b</span></p>
            
            
            <p id="ST_1.54">
               apaśyantaṃ ca sā kāntaṃ sphāritākṣī nirīkṣyate <br />
               dūrād ālokayaty eva sakhīṃ svajani nirbharam //
                <span class="ref">ST_1.54</span></p>
            
            
            <p id="ST_1.55">
               nirnimittaṃ hasantī ca sakhīṃ vadati kiṃcana <br />
               savyājaṃ sundaraṃ kiñcid gātram āviṣkaroti ca //
                <span class="ref">ST_1.55</span></p>
            
            
            <p id="ST_1.56">
               sakhyādi sthāpitāṃ mālāṃ kāñcyādi racayet punaḥ <br />
               ceṣṭāṃ ca kurute ramyām aṅga-bhaṅgaiḥ śubhair yathā //
                <span class="ref">ST_1.56</span></p>
            
            
            <p id="ST_1.56a">
               abhimukha-gate yasminn eva priye bahuśo vadatyavanata-mukhaṃ tūṣṇīm eva sthitaṃ mṛga-netrayā <br />
               atha kila valal-līlālokaṃ sa eṣa tathekṣitaḥ katham api yathā dṛṣṭā manye kṛtaṃ śruti-laṅghanam //
                <span class="ref">ST_1.56a</span></p>
            
            
            <p id="ST_1.56b">
               tiryag-vartita-gātra-yaṣṭi-viṣamodvṛtta-stanāsphālanatruṭyan-mauktika-mālayā sa-pulaka-svedollasad-gaṇḍayā <br />
               dūrād eva vilokayety abhimate tad vaktra-dattekṣaṇaṃ durvāra-smarayā tayā sahacarī gāḍhaṃ samāliṅgitā //
                <span class="ref">ST_1.56b</span></p>
            
            
            <p id="ST_1.56c">
               animittaṃ yad vihasati niṣkāraṇam eva yat sakhīṃ vadati &amp;<br />
               dayitaṃ vilokya tad iyaṃ śaṃsati tad adhīnam ātmānam //
                <span class="ref">ST_1.56c</span></p>
            
            
            <p id="ST_1.56d">
               prāduṣyad-ruja-mūla-kānti-lalitām udyamya dor-vallarīṃ valgat-pīna-payodhara-sthala-lulan-muktāvalī-sundaram <br />
               aṅgulyā pracalat-karāgra-valaya-svānopahūta-smaraṃ tanvyāḥ kuñcita-locanaṃ vijayate tat-karṇa-kaṇḍūyanam //
                <span class="ref">ST_1.56d</span></p>
            
            
            <p id="ST_1.57">
               sraho'vataṃsaṃ raśanāṃ ca kiñci priyaṃ samālokya samāsajantī <br />
               punastarāṃ sā suhṛdo dadāti pratyaṅgam āvāsam iva smarasya //
                <span class="ref">ST_1.57</span></p>
            
            
            <p id="ST_1.57a">
               vyājṛmbhaṇonnamita-danta-mayūkha-jālavyālambi-mauktika-guṇaṃ ramaṇe mudeva <br />
               ūrdhvaṃ milad-bhuja-latā-valaya-prapañcasat-toraṇaṃ hṛdi viśaty aparā vyudāse //
                <span class="ref">ST_1.57a</span></p>
            
            
            <p id="ST_1.58">
               anyoḍhāpi karoty eva sarvam uddhata-manmathā <br />
               duravasthā punaḥ kāntam abhiyuṅkte svayaṃ yathā //
                <span class="ref">ST_1.58</span></p>
            
            
            <p id="ST_1.a">
               ullaṅghyāḸ sakhī-vacaḥ samucitām utsṛjya lajjām alaṃ hitvā bhītibharaṃ nirasya ca nijaṃ saubhāgya-garvaṃ manāk <br />
               ājñāṃ kevalam eva manmatha-guror ādāya nūnaṃ mayā tvaṃ niḥśeṣa-vilāsi-varga-gaṇanā-cūḍāmaṇe saṃśritaḥ //
                <span class="ref">ST_1.a</span></p>
            
            
            <p id="ST_1.59">
               cakṣur mīlati sānandaṃ nitambaḥ prasravaty api <br />
               vepate ca tanus tanvī tasyās tad-darśane yathā //
                <span class="ref">ST_1.59</span></p>
            
            
            <p id="ST_1.59a">
               mīlan manthara-cakṣuṣā paripatat kāñcī-graha-vyagrayā gāḍānanṅga-bhara-sravatravanayā kampoparuddhāṅgayā <br />
               sarvāṅgaṃ caṭukārako'py abalayā saṅketake kautukādāstāṃ rantum aho nirīkṣitum api preyān na sambhāvitaḥ //
                <span class="ref">ST_1.59a</span></p>
            
            
            <p id="ST_1.60">
               nābhiyuṅkte svayaṃ kantyā mugdhatvād duḥsthitāpi tam <br />
               tad-avasthāṃ tu kāntāya tat-sakhī kathayed yathā //
                <span class="ref">ST_1.60</span></p>
            
            
            <p id="ST_1.60a">
               niḥśvāseṣu skhalati kadalī-bījanaṃ tāpa-sampannetrāmbhobhiś cham iti patitaiḥ sicyate ca stanāntaḥ <br />
               tasyāḥ kiñcit subhaga tad abhūt tānavaṃ tvad-viyoge yenākasmād valaya-padavīm aṅgulīyaṃ prayāti //
                <span class="ref">ST_1.60a</span></p>
            
            
            <p id="ST_1.61">
               ananya-śaraṇā svīyā dhanāhāryā parāṅganā <br />
               asyās tu kevalaṃ prema tenaiṣā rāgiṇāṃ matā //
                <span class="ref">ST_1.61</span></p>
            
            
            <p id="ST_1.62">
               sāmānyā vanitā veśyā sā dravyaṃ param icchati <br />
               nirguṇe'pi na vidveṣo na rāgo'syā guṇiny api //
                <span class="ref">ST_1.62</span></p>
            
            
            <p id="ST_1.63">
               tat-svarūpam idaṃ proktaṃ kaiścid brūmo vayaṃ punaḥ <br />
               varṇayanty anayā yuktyā tāsām apy anurāgitām //
                <span class="ref">ST_1.63</span></p>
            
            
            <p id="ST_1.64">
               śṛṅgārābhāsa etāsu na śṛṅgāraḥ kadācana <br />
               tad-vyāpāro'thavā tāsāṃ smaraḥ kiṃ bhakṣito bakaiḥ //
                <span class="ref">ST_1.64</span></p>
            
            
            <p id="ST_1.65">
               tasmāt tāsām api kvāpi rāgaḥ syāt kiṃ nu sarvathā <br />
               dhanārthaṃ kṛtrimair bhāvair grāmyaṃ vyāmohayanti tāḥ //
                <span class="ref">ST_1.65</span></p>
            
            
            <p id="ST_1.66">
               liṅgī pracchanna-kāmaś ca naraṃmanyaś ca ṣaṇḍakaḥ <br />
               sukha-prāpta-dhano mūrkhaḥ pitṛ-vittena garvitaḥ //
                <span class="ref">ST_1.66</span></p>
            
            
            <p id="ST_1.67">
               ity ādīn prathamaṃ grāmyān jñātvākṛṣya ca tad-dhanam <br />
               apūrvā iva muñcanti tān etās tāpayanti ca //
                <span class="ref">ST_1.67</span></p>
            
            
            <p id="ST_1.68">
               kintu tāsāṃ kalākelikuśalānāṃ manoramam <br />
               vismāritāpara-strīkaṃ surataṃ jāyate yathā //
                <span class="ref">ST_1.68</span></p>
            
            
            <p id="ST_1.68a">
               gāḍhāliṅgana-pīḍita-stana-taṭaṃ svidyat-kapola-sthalaṃ sandaṣṭādhara-mukta-sītkṛtam atibhrāmyad-bhru-nṛtyat-karam <br />
               cāṭu-prāya-vaco-vicitra-bhaṇitair yātai rutaiś cāṅkitaṃ veśyānāṃ dhṛti-dhāma puṣpa-dhanuṣaḥ prāpnoti dhanyo ratam //
                <span class="ref">ST_1.68a</span></p>
            
            
            <p id="ST_1.69">
               īrṣyā kula-strīṣu na nāyakasya niḥśaṅka-kelir na parāṅganāsu <br />
               veśyāsu caitad dvitayaṃ prarūḍhaṃ sarvasvam etās tad aho smarasya //
                <span class="ref">ST_1.69</span></p>
            
            <p id="ST_1.70">
               kupyat pināki-netrāgnijvālā-bhasmīkṛtaḥ purā <br />
               ujjīvati punaḥ kāmo manye veśyāvalokitaiḥ //
                <span class="ref">ST_1.70</span></p>
            
            <p id="ST_1.71">
               ānandayanti yuktyā tāṃ sevitā ghnanti cānyathā <br />
               durvijñeyāḥ prakṛtyaiva tasmād veśyā viṣopamāḥ //
                <span class="ref">ST_1.71</span></p>
            
            
            <p id="ST_1.72">
               svādhīna-patikotkā ca tathā vāsaka-sajjikā <br />
               sandhitā vipralabdhā ca khaṇḍitā cābhisārikā //
                <span class="ref">ST_1.72</span></p>
            
            
            <p id="ST_1.73">
               proṣita-preyasī caivaṃ nāyikāḥ pūrva-sūcitāḥ <br />
               tā evātra bhavanty aṣṭāv avasthābhiḥ punar yathā //
                <span class="ref">ST_1.73</span></p>
            
            
            <p id="ST_1.74">
               yasyā rati-guṇākṛṣṭaḥ patiḥ pārśvaṃ na muñcati <br />
               vicitra-vibhramāsaktā svādhīna-patikā yathā //
                <span class="ref">ST_1.74</span></p>
            
            
            <p id="ST_1.74a">
               likhati kucayoḥ patraṃ kaṇṭhe niyojayati srajaṃ tilakam alike kurvan gaṇḍād udasyati kuntalān <br />
               iti caṭu-śatair vāraṃ vāraṃ vapuḥ paritaḥ spṛśan viraha-vidhuro nāsyāḥ pārśvaṃ vimuñcati vallabhaḥ //
                <span class="ref">ST_1.74a</span></p>
            
            
            <p id="ST_1.75">
               utkā bhavati sā yasyāḥ saṅketaṃ nāgataḥ priyaḥ <br />
               tasyānāgamane hetuṃ cintayanty ākulā yathā //
                <span class="ref">ST_1.75</span></p>
            
            
            <p id="ST_1.75a">
               kiṃ ruddhaḥ priyayā kayācid athavā sakhyā tayodvejitaḥ kiṃ vā kāraṇa-gauravaṃ kim api yan nādyāgato vallabhaḥ <br />
               ity ālocya mṛgīdṛśā karatale saṃsthāpya vaktrāmbujaṃ dīrghe niḥśvasitaṃ ciraṃ ca ruditaṃ kṣiptāś ca puṣpa-srajaḥ //
                <span class="ref">ST_1.75a</span></p>
            
            
            <p id="ST_1.76">
               bhaved vāsaka-sajjāsau sajjitāṅgaratālayā <br />
               niśityāgamanaṃ bhartur dvārekṣaṇa-parā yathā //
                <span class="ref">ST_1.76</span></p>
            
            
            <p id="ST_1.76a">
               dṛṣṭvā darpaṇa-maṇḍale nija-mukhaṃ bhūṣāṃ manohāriṇīṃ dīpārciḥ-kapiśaṃ ca mohana-gṛhaṃ trasyāt-kuraṅgī-dṛśā <br />
               evaṃ nau surataṃ bhaviṣyati cirād adyeti sānandayā mandaṃ kānta-didṛkṣayātilalitaṃ dvāre dṛg-āropitṃ //
                <span class="ref">ST_1.76a</span></p>
            
            
            <p id="ST_1.77">
               nirasto manyunā kānto namann api yayā punaḥ <br />
               duḥsthitā taṃ vinā sātisandhitābhimatā yathā //
                <span class="ref">ST_1.77</span></p>
            
            
            <p id="ST_1.77a">
               yat-pāda-praṇataḥ priyaḥ paruṣayā vācā sa nirvārito yat-sakhyā na kṛtaṃ vaco jaḍatayā yan-manyur eko dhṛtaḥ <br />
               pāpasyāsya phalaṃ tad etad adhunā yac candanendu-dyutiprāleyāmbu-samīra-paṅkaja-visair gātraṃ muhur dahyate //
                <span class="ref">ST_1.77a</span></p>
            
            
            <p id="ST_1.78">
               preṣya dūtīṃ svayaṃ dattvā saṅketaṃ nāgataḥ priyaḥ <br />
               yasyāstena vinā duḥsthā vipralabdhā tu sā yathā //
                <span class="ref">ST_1.78</span></p>
            
            
            <p id="ST_1.78a">
               yat saṅketa-gṛhaṃ priyeṇa kathitaṃ sampreṣya dūtīṃ svayaṃ tac chūnyaṃ suciraṃ niṣevya sudṛśā paścāc ca bhagnāśayā <br />
               sthānopāsana-sūcanāya vigalat-sāndrāñjanair locanair bhūmāv akṣaramālikeva likhitā dīrghaṃ rudatyā śanaiḥ //
                <span class="ref">ST_1.78a</span></p>
            
            
            <p id="ST_1.79">
               kutaścin nāgato yasyā ucite vāsake priyaḥ <br />
               tad-anāgam asantaptā khaṇḍitā sā matā yathā //
                <span class="ref">ST_1.79</span></p>
            
            
            <p id="ST_1.79a">
               sotkaṇṭhaṃ ruditaṃ sakampam asakṛd yātaṃ sa-bāṣpaṃ ciraṃ cakṣur dikṣu niveśitaṃ sa-karuṇaṃ sakhyā samaṃ jalpitam <br />
               nāgacchaty ucite'pi vāsaka-vidhau kānte samudvignayā tat tat kiṃcid anuṣṭhitaṃ mṛgadṛśā no yatra vācāṃ gatiḥ //
                <span class="ref">ST_1.79a</span></p>
            
            
            <p id="ST_1.80">
               yā nirlajjīkṛtā bāḍhaṃ madane madanena ca <br />
               abhiyāti priyaṃ sābhisāriketi matā yathā //
                <span class="ref">ST_1.80</span></p>
            
            
            <p id="ST_1.80a">
               no bhītaṃ taḍito dṛśā jalamucā tad-darśanākāṅkṣayā no garjir gaṇitā bhṛśaṃ śruti-mukhaṃ tad-vāci saṃcintya ca <br />
               dhārāpātasamudbhavā na ca matā pīḍā tad-āliṅganaṃ vāñchantyā dayitābhisāraṇa-vidhau tanvyā paraṃ tat-param //
                <span class="ref">ST_1.80a</span></p>
            
            
            <p id="ST_1.81">
               kutaścit kāraṇādyasyāḥ patir deśāntaraṃ gataḥ <br />
               dattvāvadhiṃ bhṛśārtā sā proṣita-preyasī yathā //
                <span class="ref">ST_1.81</span></p>
            
            
            <p id="ST_1.81a">
               utkṣipyālaka-mālikāṃ vilulitām āpāṇḍu-gaṇḍa-sthalādviśliṣyad-valaya-prapāta-bhayataḥ prodyamya kiñcit karau <br />
               dvāra-stambha-niṣaṇṇa-gātra-latikā kenāpi puṇyātmanā mārgālokana-datta-dṛṣṭir abalā tat-kālam āliṅgyate //
                <span class="ref">ST_1.81a</span></p>
            
            
            <p id="ST_1.82">
               niḥśvāsa-santāpa-sakhī-vacorticintāśru-pātādi-yutāḥ sakhedāḥ <br />
               vācyā pralabdhāgata-bhartṛkotkātisandhitāḥ khaṇḍitayā sahātra //
                <span class="ref">ST_1.82</span></p>
            
            
            <p id="ST_1.83">
               vicitra-maṇḍanā hṛṣṭā bhavet svādhīna-bhartṛkā <br />
               tathā vāsaka-sajjāpi sā kiṃ tv āgantuka-priyā //
                <span class="ref">ST_1.83</span></p>
            
            
            <p id="ST_1.84">
               kulajānyāṅganā veśyā tridhā syād abhisārikā <br />
               yathaivoktās tathaivānyāḥ svādhīna-patikādayaḥ //
                <span class="ref">ST_1.84</span></p>
            
            
            <p id="ST_1.85">
               kulajā saṃvṛtā trastā savrīḍā ca drutaṃ vrajet <br />
               nāyakaṃ para-nārī ca samantād anavekṣitā //
                <span class="ref">ST_1.85</span></p>
            
            
            <p id="ST_1.86">
               sakhī-yuktā madādhikyāt sphāritākṣī na śaṅkitā <br />
               sa-śabdābharaṇā kāmaṃ veśyā sarati nāyakam //
                <span class="ref">ST_1.86</span></p>
            
            
            <p id="ST_1.87">
               trayodaśa-vidhā svīyā dvividhā ca parāṅganā <br />
               ekā veśyā punaś cāṣṭāv avasthā-bhedato'tra tāḥ //
                <span class="ref">ST_1.87</span></p>
            
            
            <p id="ST_1.88">
               punaś ca tās tridhā sarvā uttamā madhyamādhamā <br />
               itthaṃ śatatrayaṃ tāsām aśītiś catur-uttarā //
                <span class="ref">ST_1.88</span></p>
            
            
            <p id="ST_1.89">
               doṣānurūpa-kopā yā[a]nunītā ca prasīdati <br />
               rajyate ca bhṛśaṃ nāthe guṇa-hāryottameti sā //
                <span class="ref">ST_1.89</span></p>
            
            
            <p id="ST_1.89a">
               kānte kiṃ kupitāsi kaḥ para-jane prāṇeśa kopo bhavet ko'yaṃ subhru paras tvam eva dayite dāso'smi kas te paraḥ <br />
               ity uktvā praṇataḥ priyaḥ kṣititalād utthāpya sānandayā netrāmbhaḥ-kaṇikāṅkite stana-taṭe tanvyā samāropitaḥ //
                <span class="ref">ST_1.89a</span></p>
            
            
            <p id="ST_1.90">
               doṣe svalpe'pi yā kopaṃ dhatte kaṣṭena muñcati <br />
               prayāti karuṇād rāgaṃ madhyamā sā matā yathā //
                <span class="ref">ST_1.90</span></p>
            
            
            <p id="ST_1.90a">
               visphāra-sphuritādharāpi vikasad-gaṇḍa-sthala-praskhaladgharmāmbhaḥ-kaṇikāpi bhaṅguratara-bhrū-bheda-bhūṣāpy alam <br />
               pādāntaḥ-praṇate priye prakaṭayaty antaḥ prasādaṃ priyā keśāramanrūpuṇḍalīṣu valitānunmocayantī śanaiḥ //
                <span class="ref">ST_1.90a</span></p>
            
            
            <p id="ST_1.91">
               yā kupyati vinā doṣaṃ snihyaty anunayaṃ vinā <br />
               nirhetuka-pravṛttiś ca cala-cittāpi sādhamā //
                <span class="ref">ST_1.91</span></p>
            
            
            <p id="ST_1.91a">
               yatrādhaḥ-kṛta-kāma-kārmuka-katho bhrāmyad-bhuvor vibhramaḥ sadyaḥ prodgata-candrakānti-jayinī yasmin kapola-cchaviḥ <br />
               yatra sveda-kaṇāvalupta-mahimā hāro'py uroja-sthale ko'yaṃ mānini mat-praṇāma-vimukhaḥ pratyagra-māna-grahaḥ //
                <span class="ref">ST_1.91a</span></p>
            
            
            <p id="ST_1.92">
               jāti-kāla-vayovasthābhāva-kandarpa-nāyakaiḥ <br />
               itarā pay asaṅkhyāḥ syur noktā vistara-bhītitaḥ //
                <span class="ref">ST_1.92</span></p>
            
            
            <p id="ST_1.93">
               ity ādi sakalaṃ jñātvā svayaṃ cālokya tad-vidām <br />
               kavīnāṃ ca viśeṣoktyā jñātavyāḥ sakalā imāḥ //
                <span class="ref">ST_1.93</span></p>
            
            
            <p id="ST_1.94">
               romāñca-vepathu-stambhasveda-netrāmbu-vibhramāḥ <br />
               vācyāḥ saṃyoga-śṛṅgāre kavinā nāyikāśritāḥ //
                <span class="ref">ST_1.94</span></p>
            
            
            <p id="ST_1.95">
               sambandhi-mitra-dvija-rāja-tīkṣṇavarṇādhikānāṃ pramadā na gamyāḥ <br />
               vyaṅgās tathā pravrajitā vibhinnamantrāś ca dharmārtha-manobhava-jñaiḥ //
                <span class="ref">ST_1.95</span></p>
            
            
            <p id="ST_1.96">
               anena mārgeṇa viśeṣa-ramyaṃ sambhoga-śṛṅgāram imaṃ vitanvan <br />
               bhavet kavir bhāva-rasānurakto vidagdha-goṣṭhī-vanitā-manojñaiḥ //
                <span class="ref">ST_1.96</span></p>
            
            
            <p>iti śrī-rudra-bhaṭṭa-viracite śṛṅgāra-tilakābhidhāne kāvya-rasālaṅkāre sambhoga-śṛṅgāro
               nāma prathamaḥ paricchedaḥ</p>
            
            <div class="ref">(ST_1)</div>
         </div>
         
         <div id="d1e3654">
            
            <h3>(2) dvitīya-paricchedaḥ</h3>
            
            
            <p id="ST_2.1">
               vipralambhābhidhāno'yaṃ śṛṅgāraḥ syāc caturvidhaḥ &amp;<br />
               pūrvānurāgo mānākhyaḥ pravāsaḥ karuṇātmakaḥ //
                <span class="ref">ST_2.1</span></p>
            
            
            <p id="ST_2.2">
               dampatyor darśanād eva samutpannānurāgayoḥ &amp;<br />
               jñeyaḥ pūrvānurāgo'yam aprāptau ca daśā yathā //
                <span class="ref">ST_2.2</span></p>
            
            
            <p id="ST_2.2a">
               kiṃ candanair racayase nu mṛṇāla-śayyāṃ mā mā mamāli kuru komala-tāla-vṛntam <br />
               muñcāgrahaṃ vikaca-paṅkaja-yojaneṣu tat-saṅgamaḥ param apākurute smarāgnim //
                <span class="ref">ST_2.2a</span></p>
            
            
            <p id="ST_2.2b">
               yat sārair iva paṅkajasya ghaṭitaṃ yac candra-garbhād iva protkīrṇaṃ yad anaṅga-sāyaka-śikhābhāseva saṃvardhitam <br />
               yat saṃsicya sudhā-rasair iva rater āsthāna-bhūmīkṛtaṃ tad bhūyo'pi kadā saroruha-dṛśaḥ paśyāmi tasyā mukham //
                <span class="ref">ST_2.2b</span></p>
            
            
            <p id="ST_2.3">
               mṛṇāla-kadalī-candracandanāmbu-ruhādikam <br />
               tatrānayoḥ smarātaṅkaśāntaye naiva sevitam //
                <span class="ref">ST_2.3</span></p>
            
            
            <p id="ST_2.4">
               ālokālāpa-saṃrūḍharāgākulita-cetasoḥ <br />
               tayor bhaved asaṃprāptau daśāvasthaḥ smaro yathā //
                <span class="ref">ST_2.4</span></p>
            
            
            <p id="ST_2.5">
               abhilāṣo'tha cintā syāt smṛtiś ca guṇa-kīrtanam <br />
               udvego'tha pralāpaḥ syād unmādo vyādhir eva ca //
                <span class="ref">ST_2.5</span></p>
            
            
            <p id="ST_2.6">
               jaḍatā maraṇaṃ caiva daśamaṃ jāyate dhruvam <br />
               asaṃprāptau bhavanty etās tayor daśa daśā yathā //
                <span class="ref">ST_2.6</span></p>
            
            
            <p id="ST_2.7">
               vyavasāyo bhaved yatra bāḍhaṃ tat-saṅgamāśayā <br />
               saṅkalpākula-cittatvāt so'bhilāṣaḥ smṛto yathā //
                <span class="ref">ST_2.7</span></p>
            
            
            <p id="ST_2.7b">
               praviśati yathā gehe'kasmād bahiś ca viceṣṭate vadati ca yathā sakhyā sārdhaṃ sahāsam ihotsukā <br />
               dayita-vadanāloke mandaṃ yathā ca calaty asau mṛga-dṛśi tathaitasyāṃ manye smareṇa kṛtaṃ padam //
                <span class="ref">ST_2.7b</span></p>
            
            
            <p id="ST_2.8">
               kathaṃ sa vallabhaḥ prāpyaḥ kiṃ kuryām asya siddhaye <br />
               kathaṃ bhaved asau vaśya iti cintā matā yathā //
                <span class="ref">ST_2.8</span></p>
            
            
            <p id="ST_2.8a">
               satyaṃ durlabha eṣa vallabhatamo rāgo mamāsmin punaḥ ko'py anyo'sti gurur na cātinipuṇāḥ sakhyo'sya saṃbodhane <br />
               saṃcintyeti mṛgīdṛśā priyatame dṛṣṭe ślathāṃ mekhalāṃ badhnantyā na gataṃ sthitaṃ na ca galad-vāso na vā saṃvṛtam //
                <span class="ref">ST_2.8a</span></p>
            
            
            <p id="ST_2.9">
               dveṣo yatrānya-kāryeṣu tad-ekāgraṃ ca mānasam <br />
               śvāsair manorathaiś cāpi ceṣṭās tāḥ smaraṇaṃ yathā //
                <span class="ref">ST_2.9</span></p>
            
            
            <p id="ST_2.9a">
               induṃ nindati padma-kandala-dalais talpaṃ na vā manyate karpūraṃ kirati prayāti na ratiṃ prāleya-dhārā-gṛhe <br />
               śvāsaiḥ kevalam eva khedita-tanur dhyāyaty asau bālikā yat tat ko'pi yuvā dhruvaṃ smara-suhṛc-cetasy amuṣāḥ sthitaḥ //
                <span class="ref">ST_2.9a</span></p>
            
            
            <p id="ST_2.10">
               saundarya-hasitālāpair nāsty anyas tat-samo yuvā <br />
               iti vāṇī bhaved yatra tad itthaṃ guṇa-kīrtanam //
                <span class="ref">ST_2.10</span></p>
            
            
            <p id="ST_2.10a">
               tad-vaktraṃ hasitendu-maṇḍalam iti sphāraṃ tad-ālokitaṃ sā vāṇī jita-kāma-kārmuka-ravā saundaryam etasya tat <br />
               itthaṃ saṃtatam āli vallabhatama-dhyāna-prasaktātmanaś cetaś cumbita-kāla-kūṭam iva me kasmād idaṃ muhyati //
                <span class="ref">ST_2.10a</span></p>
            
            
            <p id="ST_2.11">
               yasmin ramyam aramyaṃ vā na ca harṣāya jāyate <br />
               pradveṣaḥ prāṇitavye'pi sa udvegaḥ smṛto yathā //
                <span class="ref">ST_2.11</span></p>
            
            
            <p id="ST_2.11a">
               agny-ākāraṃ kalayasi puraś cakravākīva candraṃ baddhotkampaṃ śiśira-marutā dahyase padminīva <br />
               prāṇān dhatse katham api balād gacchataḥ śalya-tulyāṃstat kenāsau sutanu jantio mānmathas te vikāraḥ //
                <span class="ref">ST_2.11a</span></p>
            
            
            <p id="ST_2.12">
               bambhramīti mano yasmin ratyautsukyād itas tataḥ <br />
               vācaḥ priyāśritā eva sa pralāpaḥ smṛto yathā //
                <span class="ref">ST_2.12</span></p>
            
            
            <p id="ST_2.12a">
               itthaṃ tena nirīkṣitaṃ na ca mayāpy evaṃ samālokitas tenoktaṃ subhagena tatra na mayā dattaṃ vaco mandayā <br />
               tat satyaṃ kathayāli kiṃ sa subhagaḥ kupyen na mahyaṃ gata ity uktvā sudṛśā kayāpi valita-grīvaṃ dṛśau sphārite //
                <span class="ref">ST_2.12a</span></p>
            
            
            <p id="ST_2.13">
               śvāsa-prarodanotkampavasudhollekhanair api <br />
               vyāpāro jāyate yatra sa unmādaḥ smṛto yathā //
                <span class="ref">ST_2.13</span></p>
            
            
            <p id="ST_2.13a">
               devīvānimiṣekṣaṇā vilikhati kṣoṇīṃ śvasity uccakaiḥ kiṃcid dhyāyati niścalā ca balavad romāñcitā kampate <br />
               rodity aṅga-gatāṃ vilokya suciraṃ vīṇām api vyāpṛtā svalpair eva dinair iyaṃ vara-tanuḥ kenāpi saṃśikṣitā //
                <span class="ref">ST_2.13a</span></p>
            
            
            <p id="ST_2.14">
               santāpa-vedanā-prāyo dīrgha-śvāsa-samākulaḥ <br />
               tanūkṛta-tanur vyādhir aṣṭamo'yaṃ smṛto yathā //
                <span class="ref">ST_2.14</span></p>
            
            
            <p id="ST_2.14a">
               tāpaḥ śoṣita-candanodaka-rasaḥ śvāsā vikīrṇotpalāḥ karpūrābhibhava-pracaṇḍa-paṭimā gaṇḍa-sthale pāṇḍimā <br />
               mlāyad-bāla-mṛṇāla-nāla-lalitā prāptā tanus tānavaṃ tanv-aṅgyāḥ kathitaḥ smareṇa guruṇā ko'py eṣa kaṣṭa-kramaḥ //
                <span class="ref">ST_2.14a</span></p>
            
            
            <p id="ST_2.15">
               akāṇḍe yatra huṃkāro dṛṣṭiḥ stabdhā gatā smṛtiḥ <br />
               śvāsāḥ samadhikāḥ kārśyaṃ jaḍateyaṃ matā yathā //
                <span class="ref">ST_2.15</span></p>
            
            
            <p id="ST_2.15a">
               dṛṣṭir niścalatārakādhara-dalaṃ śvāsaiḥ kṛtaṃ dhūṣaraṃ prāptaṃ vāsara-candra-bimba-padavīṃ vaktraṃ vinaṣṭā smṛtiḥ <br />
               huṃkāraḥ param eka eva vacana-sthāne sthitaḥ sāṃprataṃ manye'syāḥ kusumāyudhaḥ sa-śibiraḥ pratyaṅgam āvāsitaḥ //
                <span class="ref">ST_2.15a</span></p>
            
            
            <p id="ST_2.16">
               upāyair vividhair nāryā yadi na syāt samāgamaḥ <br />
               kandarpa-śara-bhinnāyā maraṇaṃ jāyate tataḥ //
                <span class="ref">ST_2.16</span></p>
            
            
            <p id="ST_2.17">
               puṃso'pi hi bhavanty etā daśāvasthā manobhavāt <br />
               maraṇaṃ kiṃ tv asaundaryāt tayoḥ kaiścin na badhyate //
                <span class="ref">ST_2.17</span></p>
            
            
            <p id="ST_2.18">
               anye tad api badhnanti pratyujjīvana-kāṅkṣayā <br />
               vṛttānuvāde tac-chastam utpādye prāyaśo nahi //
                <span class="ref">ST_2.18</span></p>
            
            
            <p id="ST_2.19">
               ekasmiṃs tu mṛte'py anyo yadi jīvet kathaṃcana <br />
               kā sneha-gaṇanā tatra mriyate cen na saṅgamaḥ //
                <span class="ref">ST_2.19</span></p>
            
            
            <p id="ST_2.20">
               pūrvaṃ nārī bhaved raktā pumān paścāt tad iṅgitaiḥ <br />
               tataḥ saṃbhoga-līleti svabhāva-subhagā sthitiḥ //
                <span class="ref">ST_2.20</span></p>
            
            
            <p id="ST_2.21">
               anyathāpi na doṣaḥ syād yadi prema samaṃ dvayoḥ <br />
               raktāparaktā vṛttiś cec chṛṅgārābhāsa eva saḥ //
                <span class="ref">ST_2.21</span></p>
            
            
            <p id="ST_2.22">
               ayaṃ ca prāyaśas taj-jñair itthaṃ hāsyeṣu badhyate <br />
               nirdravyeṇa mayā sārdhaṃ veśye mānaya yauvanam //
                <span class="ref">ST_2.22</span></p>
            
            
            <p id="ST_2.23">
               anurakto bhaved yasyāṃ nāyakas tat-sakhī-janam <br />
               sāmnā mānena dānena bāḍham āvarjayaty asau //
                <span class="ref">ST_2.23</span></p>
            
            
            <p id="ST_2.24">
               tasyāgre tat-kathāṃ kurvan svābhiprāyaṃ prakāśayet <br />
               tad-abhāve prayuñjīta kāścit pravrajitādikāḥ //
                <span class="ref">ST_2.24</span></p>
            
            
            <p id="ST_2.25">
               tad-dvāreṇa samākhyātasvabhāvo jñāta-tan-manāḥ <br />
               upacāraiḥ parair lekhaiḥ sādhayet tām atandritaḥ //
                <span class="ref">ST_2.25</span></p>
            
            
            <p id="ST_2.26">
               tato dṛṣṭvā vivikte tām indrajāla-kalādibhiḥ <br />
               prayogair lalitaiḥ svairaṃ vismayaṃ paramaṃ nayet //
                <span class="ref">ST_2.26</span></p>
            
            
            <p id="ST_2.27">
               dhātrī-sakhī-veśmani rātri-cāre mahotsave tīvratame bhaye ca <br />
               nimantreṇa vyādhi-miṣeṇa śūnye gehe tayor nūtana-saṅgamaḥ syāt //
                <span class="ref">ST_2.27</span></p>
            
            
            <p id="ST_2.28">
               yadā rāgo guruḥ sā ca labhyate naiva yācitā <br />
               kṣīṇopāyas tadā kanyāṃ nāyakaḥ sādhayed iti //
                <span class="ref">ST_2.28</span></p>
            
            
            <p id="ST_2.29">
               para-strī-gamanopāyaḥ kavibhir nopadiśyate <br />
               sundaraṃ kintu kāvyāṅgam etat tena nidarśyate //
                <span class="ref">ST_2.29</span></p>
            
            
            <p id="ST_2.30">
               vāmatā durlabhatvaṃ ca strīṇāṃ yā ca nivāraṇā <br />
               tad eva pañca-bāṇasya manye paramam āyudham //
                <span class="ref">ST_2.30</span></p>
            
            
            <p id="ST_2.31">
               bahu-mānād bhayād vāpi nṛṇām anyatra yoṣiti <br />
               pracchanna-kāmitaṃ ramyaṃ satām api bhaved yathā //
                <span class="ref">ST_2.31</span></p>
            
            
            <p id="ST_2.31a">
               jīrṇaṃ tārṇa-kuṭīrakaṃ nivasanaṃ talpīkṛtaṃ sthaṇḍile nīrandhraṃ timiraṃ kiranti salilaṃ garjanta ete ghanāḥ <br />
               gacchāmīti vadaty asāv api muhuḥ śaṅkākulā kevalaṃ cetaś citram aho tathāpi ramate saṃketake kāminām //
                <span class="ref">ST_2.31a</span></p>
            
            
            <p id="ST_2.32">
               sa māno nāyikā yasminn īrṣyayā nāyakaṃ prati <br />
               dhatte vikāram anya-strīsaṅga-doṣa-vaśād yathā //
                <span class="ref">ST_2.32</span></p>
            
            
            <p id="ST_2.32a">
               kiṃcid bāṣpa-jalāvalepa-lalite netre samākuñcite rāgo visphuraṇānubandha-ruciraḥ saṃdarśito gaṇḍayoḥ <br />
               kampaś cādhara-pallave viracitaḥ kāmaṃ kuraṅgīdṛśā no jāne kim ayaṃ priye prakaṭitaḥ kopo'bhilāṣo'thavā //
                <span class="ref">ST_2.32a</span></p>
            
            
            <p id="ST_2.33">
               sa prāyaśo bhaved tredhā kāminīnāṃ priyaṃ prati <br />
               avekṣya doṣam etasya garīyān madhyamo laghuḥ //
                <span class="ref">ST_2.33</span></p>
            
            
            <p id="ST_2.34">
               partināryāṃ gate kānte svayaṃ dṛṣṭe nakhāṅkite <br />
               tad-vāso-darśane gotraskhalite ca gurur yathā //
                <span class="ref">ST_2.34</span></p>
            
            
            <p id="ST_2.34a">
               bimboṣṭhaḥ sphurati prayāti paṭutāṃ gaṇḍa-sthale śoṇimā yātas tiryag amū dṛśau ca balavad bhrū-yugmaam udbhrāmyati <br />
               itthaṃ caṇḍi tathā tavaiṣa ruciraḥ kopa-kramo jṛmbhate jāto'yaṃ praṇatīr apāsya sutarām etad-didṛkṣur yathā //
                <span class="ref">ST_2.34a</span></p>
            
            
            <p id="ST_2.35">
               dṛṣṭe priyatame rāgād anyayā saha jalpati <br />
               sakhyākhyāte'thavā doṣe māno'yaṃ madhyamo yathā //
                <span class="ref">ST_2.35</span></p>
            
            
            <p id="ST_2.35a">
               vāco vāgmini kiṃ tavādya paruṣāḥ subhru bhruvor vibhramairviśrāntaṃ kuta eva lola-nayane kiṃ lohite locane <br />
               svedaḥ kiṃ nu ghanastani stana-taṭe muktā-phalānāṃ tulāṃ dhatte muñca ruṣaṃ mamātra dayite leśo'pi nāsty āgasaḥ //
                <span class="ref">ST_2.35a</span></p>
            
            
            <p id="ST_2.36">
               savilāsaṃ sphurac-cakṣuḥ vīkṣamāṇe parāṃ priye <br />
               kiṃcid anya-manaskena jāyate sa laghur yathā //
                <span class="ref">ST_2.36</span></p>
            
            
            <p id="ST_2.36a">
               mām eva tāḍaya nitambini yady akasmāt kopo bhavet tava mukhaṃ tu nijaṃ kim etat <br />
               ānīyate śaśadharānukṛtiṃ kapolapālīplutena ghana-kajjala-netra-vārā //
                <span class="ref">ST_2.36a</span></p>
            
            
            <p id="ST_2.37">
               deśa-kāla-balāt kopaḥ prāyaśaḥ sarva-yoṣitām <br />
               jāyate sukha-sādhyo'yaṃ kṛcchra-sādhyaś ca kāmibhiḥ //
                <span class="ref">ST_2.37</span></p>
            
            
            
            <p id="ST_2.38">
               prajvalitojjvala-dīpaṃ rati-gṛham indūjjvalaṃ ca saudhatalam &amp;<br />
               madhu-vidhurī-kṛta-madhu-kara-madhuradhva-nibodhitaṃ ca kamala-vanam //
                <span class="ref">ST_2.38</span></p>
            
            
            <p id="ST_2.39">
               ity-ādiṣu pradeśeṣu māninī-nāma-saṃśayam <br />
               manyur gurutaro 'py āśu sukha-sādhyo bhaved yathā //
                <span class="ref">ST_2.39</span></p>
            
            
            <p id="ST_2.40">
               madhu-samaya-śaśa-dharodaya-kandarpa-madādhikeṣu kāleṣu &amp;<br />
               māno manasvinīnām atisukhasādhyo bhaved bhūmnā //
                <span class="ref">ST_2.40</span></p>
            
            
            <p id="ST_2.41">
               dūtī-janasya parato laghur api doṣo gurūyate prāyaḥ &amp;<br />
               abhinava-doṣāvasāre tathaiva vanitā-janasya yathā //
                <span class="ref">ST_2.41</span></p>
            
            
            <p id="ST_2.42">
               sāma dānaṃ ca bhedaḥ syād upekṣā praṇatis tathā <br />
               tathā prasaṅga-vidhvaṃso daṇḍaḥ śṛṅgāra-hānaye //
                <span class="ref">ST_2.42</span></p>
            
            
            <p id="ST_2.43">
               tasyāḥ prasādane sadbhir upāyāḥ ṣaṭ prakīrtitāḥ <br />
               sundarās te nidarśyante sahodāhṛtibhir yathā //
                <span class="ref">ST_2.43</span></p>
            
            
            <p id="ST_2.44">
               avinīto 'pi pālyo 'haṃ tvayā subhru kṣamābhṛtā <br />
               iti vāṇī bhaved yatra tatsāmeti nigadyate //
                <span class="ref">ST_2.44</span></p>
            
            
            <p id="ST_2.45">
               alaṃkārādikaṃ dadyān nāyako yatra tuṣṭaye <br />
               uddiśya kāraṇaṃ kiṃcid dānaṃ lubdhāsu tad yathā //
                <span class="ref">ST_2.45</span></p>
            
            
            <p id="ST_2.46">
               yasmin parijanaṃ tasyāḥ samāvarjya prasādataḥ <br />
               tenaiva labhate kāntāṃ kāntā-bhedaḥ sa ucyate //
                <span class="ref">ST_2.46</span></p>
            
            
            <p id="ST_2.47">
               prasādana-vidhiṃ tyaktvā vākyair anyārtha-sūcakaiḥ <br />
               yasmin prasādyate yoṣid upekṣā sā matā yathā //
                <span class="ref">ST_2.47</span></p>
            
            
            <p id="ST_2.47a">
               etat kiṃ nanu karṇa-bhūṣaṇa-mayaṃ hāraḥ sukāñcī navābaddhā kācid iyaṃ tvayādya tilakaḥ ślāghyaḥ priye kalpitaḥ <br />
               pratyaṅgaṃ spṛśateti tat-kṣaṇa-bhavad-romāñca-mālāñcitātanvī mānam upekṣayaiva śanakair dhūrtena saṃmocitā //
                <span class="ref">ST_2.47a</span></p>
            
            
            <p id="ST_2.48">
               kevalaṃ dainyam ālambya pāda-pātānnatir matā <br />
               abhīṣṭā sā bhṛśaṃ strīṇāṃ lalitā ca bhaved yathā //
                <span class="ref">ST_2.48</span></p>
            
            
            <p id="ST_2.49">
               akasmāj jāyate yatra bhaya-harṣādi-bhāvanā <br />
               so'yaṃ prasaṅga-vidhvaṃsaḥ kopa-bhraṃśātmako yathā //
                <span class="ref">ST_2.49</span></p>
            
            
            <p id="ST_2.49a">
               kathaṃ mamorasi kṛta-pakṣa-niḥsvanaḥ śilīmukho'patad iti jalpati priye <br />
               nivṛtya kiṃ kim idam iti bruvāṇayā sa-sādhvasaṃ kupitam aloki kāntayā //
                <span class="ref">ST_2.49a</span></p>
            
            
            <p id="ST_2.50">
               yathottaraṃ valīyāṃsa ity upāyāḥ prasādane <br />
               ādyās trayo ghanaṃ kāryā vidagdhaiḥ paścimāḥ kvacit //
                <span class="ref">ST_2.50</span></p>
            
            
            <p id="ST_2.51">
               nātikhedayitavyo'yaṃ priyaḥ pramadayā kvacit <br />
               mānaś ca viralaḥ kāryaḥ praṇāmotsava-siddhaye //
                <span class="ref">ST_2.51</span></p>
            
            
            <p id="ST_2.52">
               ity upāyān prayuñjīta nāyikāpi priyaṃ prati <br />
               kulajā nerṣyate kiṃ tu tatrānyat-kāraṇaṃ bhavet //
                <span class="ref">ST_2.52</span></p>
            
            
            <p id="ST_2.53">
               snehaṃ vinā bhayaṃ na syān nerṣyā ca praṇayaṃ vinā <br />
               tasmān māna-prakāro'yaṃ dvayoḥ prema-prakāśakaḥ //
                <span class="ref">ST_2.53</span></p>
            
            
            <p id="ST_2.54">
               priya-subhaga-dayita-vallabha-nātha-svāmīśa-kānta-candra-mukhāḥ &amp;<br />
               dayita manorama ramaṇī-jīvita ity ādi nāma syāt //
                <span class="ref">ST_2.54</span></p>
            
            
            <p id="ST_2.55">
               prītau bhartari sudṛśām aprītau punar amūni śaṭha-dhṛṣṭau &amp;<br />
               nirlajja-durācārau niṣṭhura-duḥśīlavānādi //
                <span class="ref">ST_2.55</span></p>
            
            
            <p id="ST_2.56">
               garvād vyasana-tyāgād vipriya-karaṇāc ca niṣṭhurālāpāt &amp;<br />
               lobhād atipravāsāt strīṇāṃ dveṣyaḥ priyo bhavati //
                <span class="ref">ST_2.56</span></p>
            
            
            <p id="ST_2.57">
               para-deśaṃ vrajed yasmin kutaścit kāraṇāt priyaḥ <br />
               sa pravāsa iti khyātaḥ kaṣṭāvastho dvayor api //
                <span class="ref">ST_2.57</span></p>
            
            
            <p id="ST_2.57a">
               dṛṣṭaṃ ketaka-dhūli-dhūsaram idaṃ vyoma kramād vīkṣitāḥ kaccāntāś ca śilīndhra-kandala-bhṛtaḥ soḍhāḥ kadambānilāḥ <br />
               sakhyaḥ saṃvṛṇutāśru muñcata bhayaṃ kasmān mudevākulā etān apy adhunāsmi vajraghaṭitā nūnaṃ sahiṣye dhanān //
                <span class="ref">ST_2.57a</span></p>
            
            <p id="ST_2.57b">
               kāmaṃ karṇa-kaṭuḥ kuto'timadhuraḥ kekā-ravaḥ kekināṃ meghāś cāmṛta-dhāriṇo'pi vihitāḥ prāyo viṣa-syandinaḥ <br />
               unmīlan-nava-kandalāvalir asau sahyāpy asahyāyate tat kiṃ yad viparītam atra na kṛtaṃ tasyā viyogena me //
                <span class="ref">ST_2.57b</span></p>
            
            
            <p id="ST_2.58">
               kārśya-jāgara-mālinyacintādyaṃ yatra jāyate <br />
               avasthā vividhāḥ strīṇāṃ mṛtyuś ced avadheḥ paraḥ //
                <span class="ref">ST_2.58</span></p>
            
            
            <p id="ST_2.58a">
               adyaiva yat pratipad-udgata-candra-lekhāsakhyaṃ tvayā vapur idaṃ gamitaṃ varākyāḥ <br />
               kṛṣṇe gate kusuma-sāyaka tat prabhāte bāṇāvaliṃ kathaya kutra vimokṣyasi tvam //
                <span class="ref">ST_2.58a</span></p>
            
            
            <p id="ST_2.58b">
               niḥśvāsaiḥ saha sāmprataṃ sakhi gatā vṛddhiṃ dhruvaṃ rātrayaḥ sārdhaṃ locana-vāriṇā vigalitaṃ yat prāktanaṃ me sukham <br />
               prāṇāśā tanutām upaiti ca muhur nūnaṃ tanu-spardhayā kandarpaḥ param eka eva vijayī yāte'pi kānte sthitaḥ //
                <span class="ref">ST_2.58b</span></p>
            
            
            <p id="ST_2.58c">
               nīrāgo'dhara-pallavo'timalinā veṇī dṛśau nāñjite mlāyad-bāla-mṛṇālikā-dhavalatām ālambate'ṅga-cchaviḥ <br />
               itthaṃ subhru visaṃsthulāpi viraha-vyāpād vimardād iyaṃ sakhyeva sthira-śobhayā dṛḍhataraṃ pratyaṅgam āliṅgitā //
                <span class="ref">ST_2.58c</span></p>
            
            
            <p id="ST_2.58d">
               kiṃ tatra nāsti rajanī kiṃ vā candro na suṣṭhu-ruciḥ &amp;<br />
               yena sakhi vallabhām api na smarati sa māṃ videśa-ruciḥ //
                <span class="ref">ST_2.58d</span></p>
            
            
            <p id="ST_2.58e">
               prasara śiśirāmodaṃ kaundaṃ samīra samīraya prakaṭaya śaśinn āśāḥ kāmaṃ manoja samullasa <br />
               avadhi-divasaḥ pūrṇaḥ sakhyo vimuñcata tat-kathāṃ hṛdayam adhunā kiñcit kartuṃ mamānyad ihecchati //
                <span class="ref">ST_2.58e</span></p>
            
            
            <p id="ST_2.59">
               ity ādi-virahāvasthāḥ puṃso'pi hi bhavanti tāḥ <br />
               kandarpa-śara-pātādyā mā bhūvan vairiṇām api //
                <span class="ref">ST_2.59</span></p>
            
            
            <p id="ST_2.60">
               yatraikasmin vipanne'nyo mṛtakalpo'pi tad-gatam <br />
               nāyakaḥ pralapet premṇā karuṇo'asau smṛto yathā //
                <span class="ref">ST_2.60</span></p>
            
            
            <p id="ST_2.60a">
               dagdhā snigdha-vadhū-vilāsa-kadalī vīṇā samunmūlitā pītā pañcama-kākalī-kavalitā śīta-dyūteḥ kaumudī <br />
               pluṣṭāḥ spaṣṭmaneka-ratna-nivahā nālaṃ rateḥ kevalaṃ kandarpaṃ haratā hareṇa bhuvanaṃ niḥsāram etat kṛtam //
                <span class="ref">ST_2.60a</span></p>
            
            
            <p id="ST_2.60b">
               vaktraṃ candramasā dṛśau mṛga-gaṇaiḥ keśāḥ kalāpi-vrajair mātaṅgaiḥ stana-maṇḍalaṃ bhuja-yugollāso mṛṇālair api <br />
               saugandhyaṃ malayānilena balinā tanvī vibhajyeti sā sarvair niṣkaruṇair hṛtā dhruvam aho daivena kiṃcin na me //
                <span class="ref">ST_2.60b</span></p>
            
            
            <p id="ST_2.60c">
               iyatīṃ subhagāvasthāṃ gato'si yasyāḥ kṛte smarātaṅkāt &amp;<br />
               mūrcchāṃ harāmi sā tava gata-puṇyā nayana-salilena //
                <span class="ref">ST_2.60c</span></p>
            
            
            <p id="ST_2.60d">
               pāśo vipāśita upāhita eṣa sāndraḥ karpūra-reṇur upagūḍham uro natāṅgi <br />
               pāpena yena gamiteti daśām amuṣmin mūrchā-virāma-lalitaṃ mayi dhehi cakṣuḥ //
                <span class="ref">ST_2.60d</span></p>
            
            
            <p id="ST_2.61">
               glāno muktāśrur udvignaḥ srastāṅgo mukta-cetanaḥ <br />
               sa-cinto dainya-bhāg asminn evaṃ prāyo jano bhavet //
                <span class="ref">ST_2.61</span></p>
            
            
            <p id="ST_2.62">
               keṣāṃcit karuṇa-bhrāntiḥ kāruṇyād atra jāyate <br />
               etasya mithunāvasthāṃ vismṛtya rati-mūlajām //
                <span class="ref">ST_2.62</span></p>
            
            
            <p id="ST_2.63">
               strī-puṃsayor bhaved eṣa sāpekṣaḥ saṃgame punaḥ <br />
               śṛṅgāra-vacana-prāyaḥ karuṇaḥ syāt sa cānyathā //
                <span class="ref">ST_2.63</span></p>
            
            
            <p id="ST_2.64">
               tasmāc chṛṅgāra evāyaṃ karuṇenānumoditaḥ <br />
               saundaryaṃ sutarāṃ dhatte nibaddho viralaṃ budhaiḥ //
                <span class="ref">ST_2.64</span></p>
            
            
            <p id="ST_2.65">
               kārur dāsī naṭī dhātrī prātiveśyā ca śilpinī <br />
               bālā pravrajitā ceti strīnāṃ jñeyaḥ sakhījanaḥ //
                <span class="ref">ST_2.65</span></p>
            
            
            <p id="ST_2.66">
               kalā-kauśalam utsāho bhaktiś cittajñatā smṛtiḥ <br />
               mādhuryaṃ narma-vijñānaṃ vāgmitā ceti tad-guṇāḥ //
                <span class="ref">ST_2.66</span></p>
            
            
            <p id="ST_2.67">
               vinodo maṇḍanaṃ śikṣo[u]pālambho'tha prasādanam <br />
               saṅgamo virahāśvāsaḥ sakhī-karmeti tad yathā //
                <span class="ref">ST_2.67</span></p>
            
            
            <p id="ST_2.67a">
               mayā ko'yaṃ mugdhe kathaya likhitaḥ satvara-sakhīvacaḥ śrutvety uccair vinihita-dṛśā citra-phalake <br />
               na vaktuṃ tanvaṅgyā śakitam atha coddāma-vidalatkadambākāreṇa priya iti samākhyāyi vapuṣā //
                <span class="ref">ST_2.67a</span></p>
            
            
            <p id="ST_2.67b">
               pratyaṅgaṃ prati karma narma-parayā kṛtvādhirūḍhaṃ smarādautsukyaṃ pravilokya mohana-vidhau cāturyam ālokya ca <br />
               sadyo yāvaka-maṇḍanaṃ na racitaṃ pāde kuraṅgī-dṛśā smerāntā viśada-cchade ca śayane dṛṣṭiḥ samāropitā //
                <span class="ref">ST_2.67b</span></p>
            
            
            <p id="ST_2.67c">
               nīrandhraṃ parirabhyate priyatamo bhūyastarāṃ cumbyate tad bāḍhaṃ kriyate yad asya rucitaṃ cāṭūccakais tanyate <br />
               sakhyā mugdha-vadhūr iyaṃ rati-vidhau yatnena saṃśikṣitā nribhrāntaṃ guruṇā punaḥ śata-guṇaṃ puṣpeṣuṇā kāritā //
                <span class="ref">ST_2.67c</span></p>
            
            
            <p id="ST_2.67d">
               subhaga bhagavatā hṛdye tasyā jvalat-smara-pāvake'py abhiniveśatā premādhikyaṃ cirāt prakaṭīkṛtam <br />
               tava tu hṛdaye śīte'py evaṃ sadaiva sukhāptaye mama sahacarī sā niḥsnehā manāg api na sthitā //
                <span class="ref">ST_2.67d</span></p>
            
            
            <p id="ST_2.67e">
               ko'yaṃ vimuñca kuru nātha vaco madīyam āśvāsaya smara-kṛśānu-kṛśāṃ kṛśāṅgīm <br />
               ekākinī kaṭhina-tāraka-rāja-kāntyā pañcatvam āśu nanu yāsyati sā varākī //
                <span class="ref">ST_2.67e</span></p>
            
            
            <p id="ST_2.67f">
               amuṃ dadhe'ṃśukam aham atra pādape yuvām alaṃ nibhṛtam ihaiva tiṣṭhatām <br />
               rahaḥ-sthayor idam abhidhāya kāminoḥ svayaṃ yayau nipuṇa-sakhī latāntaram //
                <span class="ref">ST_2.67f</span></p>
            
            
            <p id="ST_2.67g">
               sphurati yad idam uccair locanaṃ tanvi vāmaṃ stana-taṭam api dhatte cāru-romāñca-mālām <br />
               kalayati ca yad-antaḥ-kampatāmūru-kāṇḍaṃ nanu vadati tad adya preyasā saṃgamaṃ te //
                <span class="ref">ST_2.67g</span></p>
            
            
            <p id="ST_2.68">
               ity ādi vividhaṃ sakhyo vyāpāraṃ kurvate sadā <br />
               yoṣitāṃ mantra-sarvasvanidhāna-kalaśopamāḥ //
                <span class="ref">ST_2.68</span></p>
            
            
            <p id="ST_2.69">
               itthaṃ viracanīyo'yaṃ śṛṅgāraḥ kavibhiḥ sadā <br />
               anena rahitaṃ kāvyaṃ prāyo nīrasam ucyate //
                <span class="ref">ST_2.69</span></p>
            
            
            <p id="ST_2.70">
               itthaṃ vicārya pracura-prayogānyo'muṃ nibadhnāti rasaṃ rasajñaḥ <br />
               tat-kāvyam āropya padaṃ vidagdhavaktreṣu viśvaṃ paribambhramīti //
                <span class="ref">ST_2.70</span></p>
            
            
            <p>iti śrī-rudra-bhaṭṭa-viracite śṛṅgāra-tilakābhidhāne kāvya-rasālaṅkāre vipralambho
               nāma dvitīyaḥ paricchedaḥ</p>
            
            <div class="ref">(ST_2)</div>
         </div>
         
         <div id="d1e5552">
            
            <h3>tṛtīya paricchedaḥ</h3>
            
            
            <p id="ST_3.1">
               vikṛtāṅga-vacaḥ-kṛtyaveṣebhyo jāyate rasaḥ <br />
               hāsyo'yaṃ hāsa-mūlatvāt pātra-traya-gato yathā //
                <span class="ref">ST_3.1</span></p>
            
            
            <p id="ST_3.2">
               kiñcid-vikasitair gaṇḍaiḥ kiñcid visphāritekṣaṇaiḥ <br />
               kiñcid-lakṣya-dvijaiḥ so'yam uttamānāṃ bhaved yathā //
                <span class="ref">ST_3.2</span></p>
            
            
            <p id="ST_3.2a">
               pāṇau kaṅkaṇam utphaṇaḥ phaṇipatir netraṃ jvalat-pāvakaṃ kaṇṭhaḥ kuṇṭhita-kāla-kūṭa-kuṭilo vastraṃ gajendrājinam <br />
               gaurī-locana-lobhanāya subhago veṣo varasyeti me gaṇḍollāsa-vibhāvitaḥ paśupater hāsodgamaḥ pātu vaḥ //
                <span class="ref">ST_3.2a</span></p>
            
            
            <p id="ST_3.3">
               madhyamānāṃ bhavaty eṣa vivṛtānana-paṅkajaḥ <br />
               nīcānāṃ nipatad-bāṣpaḥ śrūyamāṇa-dhvanir yathā //
                <span class="ref">ST_3.3</span></p>
            
            
            <p id="ST_3.3a">
               mugdhe tvaṃ subhage na vetsi madana-vyāpāram adyāpi taṃ nūnaṃ te jalajaiṣiṇāyam alinā dṛṣṭo na bhartādharaḥ <br />
               sakhyaivaṃ hasitaṃ vadhūṃ prati tathā sānandam āvirbhavadvaktrāntargata-sīdhu-vāsa-rasikair bhṛṅgair yathā dhāvitam //
                <span class="ref">ST_3.3a</span></p>
            
            
            <p id="ST_3.3b">
               tyaktvā guñja-phalāni mauktikamayī bhūṣā staneṣv āhitā strīṇāṃ kaṣṭam idaṃ kṛtaṃ sarasijaṃ karṇe na barhi-cchadam <br />
               itthaṃ nātha tavāridhāmni śavarair ālokya citra-sthitiṃ bāspārdrīkṛta-locanaiḥ sphuṭa-ravaṃ dāraiḥ samaṃ hasyate //
                <span class="ref">ST_3.3b</span></p>
            
            
            <p id="ST_3.4">
               asmin sakhī-karāghātanetrollāsāṅga-vartanam <br />
               nāsākapola-vispando mukha-rāgaś ca jāyate //
                <span class="ref">ST_3.4</span></p>
            
            
            <p id="ST_3.5">
               śokātmā karuṇo jñeyaḥ priya-bhṛtya-dhana-kṣayāt <br />
               tatretthaṃ nāyako daivahataḥ syād duḥkha-bhājanam //
                <span class="ref">ST_3.5</span></p>
            
            
            <p id="ST_3.5a">
               bhartā saṃgara eva mṛtyu-vasatiṃ prāptaḥ samaṃ bandhubhir yūnāṃ kāmam iyaṃ dunoti ca mano vaidhavya-bhāvād vadhūḥ <br />
               bālo dustyaja eka eva ca śiśuḥ kaṣṭaṃ kṛtaṃ vedhasā jīvāmīti mahīpate pralapati tvad-vairi-sīmantinī //
                <span class="ref">ST_3.5a</span></p>
            
            
            <p id="ST_3.6">
               bhūpāto daiva-nindā ca rodanaṃ dīna-niḥsvanaḥ <br />
               śarīra-tāḍanaṃ moho vaivarṇyaṃ cātra jāyate //
                <span class="ref">ST_3.6</span></p>
            
            
            <p id="ST_3.7">
               krodhātmako bhaved raudraḥ pratiśatrūn amarṣataḥ <br />
               rakṣaḥ-prāyo bhaved atra nāyako'tyugra-vigrahaḥ //
                <span class="ref">ST_3.7</span></p>
            
            
            <p id="ST_3.7a">
               yaḥ prāṇāpahatiḥ kṛtā mama pituḥ kṣudrair yudhi kṣatriyai rāmo'haṃ ramaṇīr vihāya balavan niḥśeṣam eṣāṃ haṭhāt <br />
               bhāsvat-prauḍha-kuṭhāra-koṭi-ghaṭanā-kāṇḍa-truṭat-kandharā sroto'ntaḥ-sruta-visra-śoṇita-bharaiḥ kuryāṃ krudhāṃ nirvṛtim //
                <span class="ref">ST_3.7a</span></p>
            
            
            <p id="ST_3.8">
               mukharāgāyudhotkṣepasveda-kampādhara-grahāḥ <br />
               śakti-śaṃsā karāghāto bhrukuṭī cātra jāyate //
                <span class="ref">ST_3.8</span></p>
            
            
            <p id="ST_3.9">
               utsāhātmā bhaved vīro dayā-dānāji-pūrvakaḥ <br />
               trividho nāyakas tatra jāyate sattva-saṃyutaḥ //
                <span class="ref">ST_3.9</span></p>
            
            
            <p id="ST_3.10">
               gāmbhīryaudārya-saundaryaśaurya-dhairyādi-bhūṣitaḥ <br />
               āvarjita-jano janyanirvyūḍha-prauḍha-vikramaḥ //
                <span class="ref">ST_3.10</span></p>
            
            
            <p id="ST_3.10a">
               ayi vihaṅga varāka kapotakaṃ vimṛja dhehi dhṛtiṃ mama medasā <br />
               śibir ahaṃ bhavatā vidito na kiṃ sakala-sattva-samuddharaṇa-kṣamaḥ //
                <span class="ref">ST_3.10a</span></p>
            
            
            <p id="ST_3.10b">
               sukhito'si hare nūnaṃ bhuvana-traya-mātra-labdhi-toṣeṇa <br />
               balir arthitado'smi yato na yācitaḥ kiṃcid apy adhikam //
                <span class="ref">ST_3.10b</span></p>
            
            
            <p id="ST_3.10c">
               yatrairāvaṇa-danta-tīvra-musalair eraṇḍa-kāṇḍāyitaṃ vajreṇāpi vikīrṇa-vahnitatinā mārṇālanālāyitam <br />
               mad-vakṣasy avalambya kiṃcid adhunā tad vismṛtaṃ vajriṇā yuddhaṃ yady avalambate sa tu punaḥ sajjo'smy ahaṃ rāvaṇaḥ //
                <span class="ref">ST_3.10c</span></p>
            
            
            <p id="ST_3.11">
               dhṛti-garvauddhatya-mati-smṛti-romāñcā bhavanti cāmuṣmin &amp;<br />
               vividhā vākya-kṣepāḥ sotsāhāmarṣa-vegāś ca //
                <span class="ref">ST_3.11</span></p>
            
            
            <p id="ST_3.12">
               bhayānako bhaya-sthāyibhāvo'sau jāyate rasaḥ <br />
               śabdāder vikṛtād voḍhaṃ bāla-strī-nīca-nāyakaḥ //
                <span class="ref">ST_3.12</span></p>
            
            
            <p id="ST_3.12a">
               śrutvā tūrya-ninādaṃ dvāre bhaya-cakita-lalita-bāhu-lataḥ &amp;<br />
               dhanyasya lagati kaṇṭhe mugdha-śiśur dhūli-dhūsaritaḥ //
                <span class="ref">ST_3.12a</span></p>
            
            
            <p id="ST_3.12b">
               praṇaya-kalaha-saṅgān manyubhājā nirastaḥ prakaṭita-caṭu-koṭiḥ pāda-padmānato'pi <br />
               nava-jaladhara-garjer bhītayāsau kayācit truṭita-tarala-hāraṃ sasvaje prāṇanāthaḥ //
                <span class="ref">ST_3.12b</span></p>
            
            
            <p id="ST_3.12c">
               kampoparuddha-sarvāṅgair galat-svedoda-bindubhiḥ <br />
               tvad-ārabdhair mahī-nātha vairibhir vanitāyitam //
                <span class="ref">ST_3.12c</span></p>
            
            
            <p id="ST_3.13">
               vaivarṇyam aśru saṃtrāso hasta-pādādi-kampanam <br />
               svedāsya-śoṣa-dik-prekṣāsaṃbhramāś ca prakīrtitāḥ //
                <span class="ref">ST_3.13</span></p>
            
            
            <p id="ST_3.14">
               jugupsā-prakṛtir jñeyo bībhatso'hṛdya-darśanāt <br />
               śravaṇāt kīrtanād vāpi pūty ādi-viṣayād yathā //
                <span class="ref">ST_3.14</span></p>
            
            
            <p id="ST_3.14a">
               luṭhat-kṛmi-kalevaraṃ sravad-asṛg-vasāvāsitaṃ viśīrṇa-śava-saṃtati-prasarad-ugra-gandhānvitam <br />
               bhramat-pracura-patrikaṃ trika-vivarti-nṛtya-kriyāpravīṇa-guṇa-kauṇapaṃ paribabhau paretājiram //
                <span class="ref">ST_3.14a</span></p>
            
            
            <p id="ST_3.15">
               nāsāpracchādanaṃ vaktrakūṇanaṃ gātra-saṃvṛtiḥ <br />
               niṣṭhīvanādi cātra syād udvegād uttameṣv api //
                <span class="ref">ST_3.15</span></p>
            
            
            <p id="ST_3.16">
               vismayātmādbhuto jñeyo raso rasa-vicakṣaṇaiḥ <br />
               māyendrajāla-divya-strīvipinādy-udbhavo yathā //
                <span class="ref">ST_3.16</span></p>
            
            
            <p id="ST_3.16a">
               satyaṃ hṛtā tvayā haṃsa vanitānām iyaṃ gatiḥ <br />
               bhramanty etās tathāpy etad indrajālaṃ tad adbhutam //
                <span class="ref">ST_3.16a</span></p>
            
            
            <p id="ST_3.17">
               gadgadaḥ sādhuvādaś ca svedaḥ pulaka-vepathū <br />
               dṛṣṭer niśalatāratvaṃ vikāsaś cātra jāyate //
                <span class="ref">ST_3.17</span></p>
            
            
            <p id="ST_3.18">
               samyag jñānodbhavaḥ śāntaḥ samatvāt sarva-jantuṣu <br />
               gateccho nāyakas tatra tamorāga-parikṣayāt //
                <span class="ref">ST_3.18</span></p>
            
            
            <p id="ST_3.18a">
               dhanam aharahar dattaṃ svīyaṃ yathārthitam arthine kṛtam arikulaṃ nārī-śeṣaṃ sva-khaḍga-vijṛmbhitaiḥ <br />
               praṇayini jane rāgodrikte ratir vihitā ciraṃ kim aparam ataḥ kartavyaṃ nas tanāv api nādaraḥ //
                <span class="ref">ST_3.18a</span></p>
            
            
            <p id="ST_3.19">
               nirālambaṃ mano hy atra bāḍham ātmani tiṣṭhati <br />
               sukhe necchā tathā duḥkhe'py udvego nātra jāyate //
                <span class="ref">ST_3.19</span></p>
            
            
            <p id="ST_3.20">
               aṣṭāv amī rasāḥ pūrvaṃ ye proktās tatra niścitam <br />
               pratyanīkau rasau dvau dvau tat-samparkaṃ vivarjayet //
                <span class="ref">ST_3.20</span></p>
            
            
            <p id="ST_3.21">
               śṛṅgāra-bībhatsa-rasau tathā vīra-bhayānakau <br />
               raudrādbhutau tathā hāsyakaruṇau vairiṇau mithaḥ //
                <span class="ref">ST_3.21</span></p>
            
            
            <p id="ST_3.22">
               hāsyo bhavati śṛṅgārāt karuṇo raudra-karmataḥ <br />
               adbhutaś ca tathā vīrād bībhatsāc ca bhayānakaḥ //
                <span class="ref">ST_3.22</span></p>
            
            
            <p id="ST_3.23">
               yau janya-janakāv etau rasāv uktau manīṣibhiḥ <br />
               yuktyā kṛto'pi saṃbhedas tayor bāḍhaṃ na duṣyati //
                <span class="ref">ST_3.23</span></p>
            
            
            <p id="ST_3.24">
               kecid rasa-vibhāgeṣu bhāvāḥ pūrvaṃ pradarśitāḥ <br />
               svātantryeṇeha kīrtyante ramyās te kṛtināṃ matāḥ //
                <span class="ref">ST_3.24</span></p>
            
            
            <p id="ST_3.25">
               ratyādaya ime bhāvā rasābhiprāya-sūcakāḥ <br />
               pañcāśat-sthāyi-saṃcārisāttvikās tān nibodhata //
                <span class="ref">ST_3.25</span></p>
            
            
            <p id="ST_3.26">
               śṛṅgārādi-raseṣv eva bhāvā ratyādayaḥ smṛtāḥ <br />
               pratyekaṃ sthairyato'nye ca taryastriṃśac-carāḥ smṛtāḥ //
                <span class="ref">ST_3.26</span></p>
            
            
            <p id="ST_3.27">
               prāyo'navasthite citte bhāvāḥ saṃkīrṇa-saṃbhavāḥ <br />
               bāhulyena nigadyante tathāpy ete yathā sthitāḥ //
                <span class="ref">ST_3.27</span></p>
            
            
            <p id="ST_3.28">
               śaṅkāsūyā bhayaṃ glānir vyādhiś cintā smṛtir dhṛtiḥ <br />
               autsukyaṃ vismayo harṣo vrīḍonmādo madas tathā //
                <span class="ref">ST_3.28</span></p>
            
            
            <p id="ST_3.29">
               viṣādo jaḍatā nidrā[a]vahitthaṃ cāpalaṃ smṛtiḥ <br />
               iti bhāvāḥ prayoktavyā śṛṅgāre vyabhicāriṇaḥ //
                <span class="ref">ST_3.29</span></p>
            
            
            <p id="ST_3.30">
               śramaś capalatā nidrā svapno glānis tathaiva ca <br />
               śaṅkāsūyāvahitthaṃ ca hāsye bhāvā bhavanty amī //
                <span class="ref">ST_3.30</span></p>
            
            
            <p id="ST_3.31">
               dainyaṃ cintā tathā glānir nirvedo jaḍatā-smṛtiḥ <br />
               vyādhiś ca karuṇe jñeyā bhāvā bhāva-viśāradaiḥ //
                <span class="ref">ST_3.31</span></p>
            
            
            <p id="ST_3.32">
               harṣo'sūyā tathā garva utsāho mada eva ca <br />
               cāpalyam ugratā vego raudre bhāvāḥ prakīrtitāḥ //
                <span class="ref">ST_3.32</span></p>
            
            
            <p id="ST_3.33">
               amarṣaḥ pratibodhaś ca vitarko'tha matir dhṛtiḥ <br />
               krodho'sūyāśru saṃmoha āvego romaharṣaṇam //
                <span class="ref">ST_3.33</span></p>
            
            
            <p id="ST_3.34">
               garvo madas tathogratvaṃ bhāvā vīre bhavanty amī <br />
               saṃtrāso maraṇaṃ caiva vacanīyaṃ bhayānake //
                <span class="ref">ST_3.34</span></p>
            
            
            <p id="ST_3.35">
               apasmāro viṣādaś ca bhayaṃ vego matir madaḥ <br />
               unmādaś ceti vijñeyā bhāvā bībhatsa-saṃbhavāḥ //
                <span class="ref">ST_3.35</span></p>
            
            
            <p id="ST_3.36">
               āvego jaḍatā moho vismayo harṣaṇaṃ matiḥ <br />
               iti bhāvān nibadhnanti rase'sminn adbhute budhāḥ //
                <span class="ref">ST_3.36</span></p>
            
            
            <p id="ST_3.37">
               evaṃ saṃcāriṇo bhāvā jñeyāḥ pratirasaṃ sthitāḥ <br />
               sāttvikās tu bhavanty ete sarve sarva-rasāśrayāḥ //
                <span class="ref">ST_3.37</span></p>
            
            
            <p id="ST_3.38">
               yā nṛtya-gīta-pramadopabhogaveṣāṅga-saṅkīrtana-cāru-bandhā <br />
               mādhurya-yuktālpa-samāsa-ramyā vāṇī smṛtāsāv iha kaiśikīti //
                <span class="ref">ST_3.38</span></p>
            
            
            <p id="ST_3.39">
               śṛṅgāra-hāsya-karuṇarasānāṃ parivṛddhaye <br />
               eṣā vṛttiḥ paryoktavyā prayatnena budhair yathā //
                <span class="ref">ST_3.39</span></p>
            
            
            <p id="ST_3.39a">
               saundaryaṃ śaśa-lāñchanasya kavibhir mithyaiva tad varṇyate saubhāgyaṃ kva nu paṅkajasya rajanī-saṃbhoga-bhagna-tviṣaḥ <br />
               ity ālocya cirāya cāru ruci-mantrasyat-kuraṅgī-dṛśo vīkṣete nava-yauvanonnata-mukhau manye stanāvānanam //
                <span class="ref">ST_3.39a</span></p>
            
            
            <p id="ST_3.39b">
               hasteṣuḥ kusumāyudhasya lalitaṃ rāga-śriyo locanaṃ saubhāgyaika-gṛhaṃ vilāsa-nikaṣo vaidagdhya-siddhi-dhvajaḥ <br />
               sākṣīdaṃ mada-bāndhavasya nibhṛtaṃ kasyāpi līlā-nidheḥ kakṣāntar-nakha-maṇḍanaṃ sakhi navaṃ pracchādyatāṃ vāsasā //
                <span class="ref">ST_3.39b</span></p>
            
            
            <p id="ST_3.39c">
               samullasat-kāñcana-kuṇḍalojjvalaprabhāpi tāpāya babhūva yeṣv alam <br />
               vilāsinī-ramya-mukhāmbujanmasu prajajvalus teṣv akṛśāḥ kṛśānavaḥ //
                <span class="ref">ST_3.39c</span></p>
            
            
            <p id="ST_3.40">
               yā citra-yuddha-bhrama-śastra-pātamāyendrajāla-pluti-lāṅghitāḍhyā <br />
               ojasvi-gurv-akṣara-bandha-gāḍhā jñeyā budhaiḥ sārabhaṭīti vṛttiḥ //
                <span class="ref">ST_3.40</span></p>
            
            
            <p id="ST_3.41">
               raudre bhayānake caiva bībhatse ca vicakṣaṇaiḥ <br />
               kāvya-śobhākarī vṛttir iyam itthaṃ prayujyate //
                <span class="ref">ST_3.41</span></p>
            
            
            <p id="ST_3.41a">
               śastroddārita-kumbhi-kumbha-vigalad-raktākta-muktā-phalaṃ sphāra-sphūrjita-kānti-kalpita-bṛhac-cañcac-catuṣkāyitam <br />
               krodhoddhāvita-dhīra-dhoraṇa-lasaat-khaḍgāgram ugrāgrahaṃ yuddhaṃ siddha-vadhū-gṛhīta-subhaṭaṃ jātaṃ tadā durdharam //
                <span class="ref">ST_3.41a</span></p>
            
            
            <p id="ST_3.41b">
               nāyaṃ garji-ravo gabhīra-paruṣaṃ tūryaṃ tadīyaṃ tv idaṃ naite bhīma-bhujaṅga-bhoga-rucayo meghā ime tad-rajāḥ <br />
               itthaṃ nātha navāmbu-vāha-samaye tvat-sainya-śaṅkākulā mlāyad-vaktra-ruco virodhi-vanitāstrasyanti naśyanti ca //
                <span class="ref">ST_3.41b</span></p>
            
            
            <p id="ST_3.41c">
               pibann asṛk svadan māṃsam ākarṣann antra-mālikām <br />
               kabandha-saṅkule kroṣṭā bhramaty eṣa mahā-raṇe //
                <span class="ref">ST_3.41c</span></p>
            
            
            <p id="ST_3.42">
               harṣa-pradhānādhika-sattva-vṛttis tyāgottarodāra-vaco-manojñā <br />
               āścarya-saṃpat-subhagā ca yā syāt sā sātvatī nāma matātra vṛttiḥ //
                <span class="ref">ST_3.42</span></p>
            
            
            <p id="ST_3.43">
               nātigūḍhārtha-saṃpattiḥ śravya-śabda-manoramā <br />
               vīre raudre'dbhute śānte vṛttir eṣā matā yathā //
                <span class="ref">ST_3.43</span></p>
            
            
            <p id="ST_3.43a">
               lakṣmyās tvaṃ janako nidhiś ca payasāṃ niḥśeṣa-ratnākaro maryādā-niratas tvam eva jaladhe brūte'tra ko'nyādṛśam <br />
               kiṃ tv ekasya gṛhaṃ gatasya baḍavā-vahneḥ sadā tṛṣṇayā klāntasyodara-pūraṇe'pi na saho yat tan manāṅ madhyamam //
                <span class="ref">ST_3.43a</span></p>
            
            
            <p id="ST_3.43b">
               sphāritotkaṭa-kaṭhora-tārakākīrṇa- vahni-kaṇa-saṃtatiḥ krudhā &amp;<br />
               durnimitta-taḍid-ākṛtir babhau dṛṣṭir iṣṭa-samarāṃśu-mālinaḥ //
                <span class="ref">ST_3.43b</span></p>
            
            
            <p id="ST_3.43c">
               atyadbhutaṃ narādhipa tava kīrtir dhavalayanty api jaganti &amp;<br />
               raktān karoti suhṛdo malinayati ca vairi-vadanāni //
                <span class="ref">ST_3.43c</span></p>
            
            
            <p id="ST_3.43d">
               nivṛtta-viṣayāsaṅgamadhunā sucirāya me <br />
               ātmany eva samādhānaṃ manaḥ kevalam icchati //
                <span class="ref">ST_3.43d</span></p>
            
            
            <p id="ST_3.44">
               pradhāna-puruṣa-prāyā sad-vakrokti-nirantarā <br />
               bhāratīyaṃ bhaved vṛttir vīrahāsyādbhutāśrayā //
                <span class="ref">ST_3.44</span></p>
            
            
            <p id="ST_3.44a">
               janma-deha-vadha-bandhanādikaṃ tulyam etad itaraiḥ samaṃ satām <br />
               yat tathāpi vipulācalāḥ śriyaḥ sāhasaika-paratātra kāraṇam //
                <span class="ref">ST_3.44a</span></p>
            
            
            <p id="ST_3.44b">
               yaśodākṛta-rakṣasya śāsitur bhuvana-druhām <br />
               bālye nibhṛta-gambhīro harer hāsaḥ punātu vaḥ //
                <span class="ref">ST_3.44b</span></p>
            
            
            <p id="ST_3.44c">
               nirbhayo'py eṣa bhūpālas tad dadāti dviṣāṃ yudhi <br />
               asat teṣu yaśaḥ śubhram ādatte cedam adbhutam //
                <span class="ref">ST_3.44c</span></p>
            
            
            <p id="ST_3.45">
               ity ādi ramyāḥ pravilokya vṛttīr dṛṣṭvā nibandhāṃś ca mahā-kavīnām <br />
               ālokya vaicitryam idaṃ vidadhyāt kāvyaṃ kaviḥ sajjana-citta-cauram //
                <span class="ref">ST_3.45</span></p>
            
            
            <p id="ST_3.46">
               virasaṃ pratyanīkaṃ ca duḥsandhāna-rasaṃ tathā <br />
               nīrasaṃ pātra-duṣṭaṃ ca kāvyaṃ sadbhir na śasyate //
                <span class="ref">ST_3.46</span></p>
            
            
            <p id="ST_3.47">
               vihāya jananī-mṛtyuśokaṃ mugdhe mayā saha <br />
               yauvanaṃ mānaya spaṣṭam ityādi virasaṃ matam //
                <span class="ref">ST_3.47</span></p>
            
            
            <p id="ST_3.48">
               prabandhe nīyate yatra rasa eko nirantaram <br />
               mahatīṃ vṛddhim icchanti nīrasaṃ tac ca kecana //
                <span class="ref">ST_3.48</span></p>
            
            
            <p id="ST_3.49">
               nakha-kṣatocchalat-pūtipluta-gaṇḍa-sthalaṃ ratau <br />
               pibāmi vadanaṃ tasyāḥ pratyanīkaṃ tad ucyate //
                <span class="ref">ST_3.49</span></p>
            
            
            <p id="ST_3.50">
               tām evānucitāṃ gaccha jvalitā tvat-kṛte tu yā <br />
               kiṃ te kṛtyaṃ mayā dhūrta duḥsandhāna-rasaṃ tv idam //
                <span class="ref">ST_3.50</span></p>
            
            
            <p id="ST_3.51">
               durjano dayitaḥ kāmaṃ mano mlānaṃ manobhavaḥ <br />
               kṛśo viyoga-taptāyās tasyā ity ādi nīrasam //
                <span class="ref">ST_3.51</span></p>
            
            
            <p id="ST_3.52">
               mugdhā vyājaṃ vinā veśyā kanyeyaṃ nipuṇā ratau <br />
               kula-strī sarvadā dhṛṣṭā pātra-duṣṭaṃ tv idaṃ matam //
                <span class="ref">ST_3.52</span></p>
            
            
            <p id="ST_3.53">
               anyeṣv api raseṣv ete doṣā varjyā manīṣibhiḥ <br />
               yat samparkān na yāty eva kāvyaṃ rasa-paramparām //
                <span class="ref">ST_3.53</span></p>
            
            
            <p id="ST_3.54">
               iti mayā kathitena pathāmunā rasa-viśeṣam aśeṣam upeyuṣā <br />
               lalita-pādapadāsadalaṅkṛtiḥ kṛta-dhiyām iha vāgvanitāyate //
                <span class="ref">ST_3.54</span></p>
            
            
            <p id="ST_3.55">
               śṛṅgāra-tilako nāma grantho'yaṃ grathito mayā <br />
               vyutpattaye niṣevantu kavayaḥ kāminaś ca ye //
                <span class="ref">ST_3.55</span></p>
            
            
            <p id="ST_3.56">
               kānyā kāvya-kathā kīdṛg vaidagdhī ko rasāgamaḥ <br />
               kiṃ goṣṭhī-maṇḍanaṃ hanta śṛṅgāra-tilakaṃ vinā //
                <span class="ref">ST_3.56</span></p>
            
            
            <p id="ST_3.57">
               tripura-vadhād eva gatām ullāsam umāṃ samasta-deva-natām &amp;<br />
               śṛṅgāra-tilaka-vidhinā punar api rudraḥ prasādayati //
                <span class="ref">ST_3.57</span></p>
            
            
            <p>iti śrī-rudra-bhaṭṭa-viracite śṛṅgāra-tilakābhidhāne kāvya-rasālaṅkāre hāsyādi-rasa-nirūpaṇaṃ
               nāma tṛtīyaḥ paricchedaḥ</p>
            
            <div class="ref">(ST_3)</div>
         </div>
         </div>
   </body>
</html>