<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Saddharmapuṇḍarīkasūtra (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Saddharmapuṇḍarīkasūtra</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_saddharmapuNDarIkasUtra.xml">sa_saddharmapuNDarIkasUtra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>P.L. Vaidya, Darbhanga : The Mithila Institute, 1960 (Buddhist Sanskrit Texts, 6).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/bsu036_u.htm">bsu036_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Saddharmapundarikasutra
            <br />Based on the ed. by P.L. Vaidya, Darbhanga : The Mithila Institute, 1960
            <br />(Buddhist Sanskrit Texts, 6)
            <br />
            <br />Input by members of the Sanskrit Buddhist Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Sutra section, text no. 36
            <br />
            <br />The transliteration emulates the conventions of Nagari script.
            <br />Therefore, many word boundaries are not marked by blanks.
            <br />
            <br />REFERENCE SYSTEM (added):
            <br />Saddhp_n: = Saddharmapundarikasutra_parivarta (1-27)
            <br />Saddhp_n.nn = Saddharmapundarikasutra_parivarta.verse
            <br />(Vaidya n) = pagination of P.L. Vaidya's edition (added by Klaus Wille)
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p class="bold">Saddharmapuṇḍarīkasūtram |</p>
         
         
         <p>|| namaḥ sarvabuddhabodhisattvebhyaḥ | namaḥ sarvatathāgatapratyekabuddhāryaśrāvakebhyo
            'tītānāgatapratyutpannebhyaśca bodhisattvebhyaḥ ||</p>
         
         
         <p>Saddhp_1: nidānaparivartaḥ |</p>
         
         
         <p>evaṃ mayā śrutam | ekasmin samaye bhagavān rājagṛhe viharati sma gṛdhrakūṭe parvate
            mahatā bhikṣusaṃghena sārdhaṃ dvādaśabhirbhikṣuśataiḥ sarvairarhadbhiḥ kṣīṇāsravairniḥkleśairvaśībhūtaiḥ
            suvimuktacittaiḥ suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ
            parikṣīṇabhavasaṃyojanaiḥ samyagājñāsuvimuktacittaiḥ sarvacetovaśitāparamapāramitāprāptairabhijñātābhijñātairmahāśrāvakaiḥ
            | tadyathā - āyuṣmatā ca ājñātakauṇḍinyena, āyuṣmatā ca aśvajitā, āyuṣmatā ca bāṣpeṇa,
            āyuṣmatā ca mahānāmnā, āyuṣmatā ca bhadrikeṇa, āyuṣmatā ca mahākāśyapena, āyuṣmatā
            ca urubilvakāśyapena, āyuṣmatā ca nadīkāśyapena, āyuṣmatā ca gayākāśyapena, āyuṣmatā
            ca śāriputreṇa, āyuṣmatā ca mahāmaudgalyāyanena, āyuṣmatā ca mahākātyāyanena, āyuṣmatā
            ca aniruddhena, āyuṣmatā ca revatena, āyuṣmatā ca kapphinena, āyuṣmatā ca gavāṃpatinā,
            āyuṣmatā ca pilindavatsena, āyuṣmatā ca bakkulena, āyuṣmatā ca mahākauṣṭhilena, āyuṣmatā
            ca bharadvājena, āyuṣmatā ca mahānandena, āyuṣmatā ca upanandena, āyuṣmatā ca sundaranandena,
            āyuṣmatā ca pūrṇamaitrāyaṇīputreṇa, āyuṣmatā ca subhūtinā āyuṣmatā ca rāhulena | ebhiścānyaiśca
            mahāśrāvakaiḥ - āyuṣmatā ca ānandena śaikṣeṇa | anyābhyāṃ ca dvābhyāṃ bhikṣusahasrābhyāṃ
            śaikṣāśaikṣābhyām | mahāprajāpatīpramukhaiśca ṣaḍbhirbhikṣuṇīsahasraiḥ |</p>
         
         
         <p>yaśodharayā ca bhikṣuṇyā rāhulamātrā saparivārayā | aśītyā ca bodhisattvasahasraiḥ
            sārdhaṃ sarvairavaivartikairekajātipratibaddhairyaduta anuttarāyāṃ samyaksaṃbodhau,
            dhāraṇīpratilabdhairmahāpratibhānapratiṣṭhitairavaivartyadharmacakrapravartakairbahubuddhaśataparyupāsitairbahubuddha
            śatasahasrāvaropitakuśalamūlairbuddhaśatasahasrasaṃstutairmaitrīparibhāvitakāyacittaistathāgatajñānāvatāraṇakuśalairmahāprajñaiḥ
            prajñāpāramitāgatiṃgatairbahulokadhātuśatasahasraviśrutairbahuprāṇikoṭīnayutaśatasahasrasaṃtārakaiḥ
            | tadyathā - mañjuśriyā ca kumārabhūtena bodhisattvena mahāsattvena, avalokiteśvareṇa
            ca mahāsthāmaprāptena ca sarvārthanāmnā ca nityodyuktena ca anikṣiptadhureṇa ca ratnapāṇinā
            ca bhaiṣajyarājena ca bhaiṣajyasamudgatena ca vyūharājena ca pradānaśūreṇa ca ratnacandreṇa
            ca ratnaprabheṇa (<span class="bold">Vaidya 2</span>) ca pūrṇacandreṇa ca mahāvikrāmiṇā ca anantavikrāmiṇā ca trailokyavikrāmiṇā ca mahāpratibhānena
            ca satatasamitābhiyuktena ca dharaṇīdhareṇa ca akṣayamatinā ca padmaśriyā ca nakṣatrarājena
            ca maitreyeṇa ca bodhisattvena mahāsattvena, siṃhena ca bodhisattvena mahāsattvena
            | bhadrapālapūrvaṃgamaiśca ṣoḍaśabhiḥ satpuruṣaiḥ sārdham | tadyathā - bhadrapālena
            ca ratnākareṇa ca susārthavāhena ca naradattena ca guhyaguptena ca varuṇadattena ca
            indradattena ca uttaramatinā ca viśeṣamatinā ca vardhamānamatinā ca amoghadarśinā
            ca susaṃprasthitena ca suvikrāntavikrāmiṇā ca anupamamatinā ca sūryagarbheṇa ca dharaṇīṃdhareṇa
            ca | evaṃpramukhairaśītyā ca bodhisattvasahasraiḥ sārdham | śakreṇa ca devānāmindreṇa
            sārdhaṃ viṃśatidevaputrasahasraparivāreṇa | tadyathā - candreṇa ca devaputreṇa sūryeṇa
            ca devaputreṇa samantagandhena ca devaputreṇa ratnaprabheṇa ca devaputreṇa avabhāsaprabheṇa
            ca devaputreṇa | evaṃpramukhairviśatyā ca devaputrasahasraiḥ | caturbhiśca mahārājaiḥ
            sārdhaṃ triṃśaddevaputrasahasraparivāraiḥ | tadyathā - virūḍhakena ca mahārājena,
            virūpākṣeṇa ca mahārājena, dhṛtarāṣṭreṇa ca mahārājena, vaiśravaṇena ca mahārājena
            | īśvareṇa ca devaputreṇa ca maheśvareṇa ca devaputreṇa triṃśaddevaputrasahasraparivārābhyām
            | brahmaṇā ca sahāṃpatinā sārdhaṃ dvādaśabrahmakāyikadevaputrasahasraparivāreṇa
            | tadyathā - śikhinā ca brahmaṇā jyotiṣprabheṇa ca brahmaṇā | evaṃpramukhairdvādaśabhiśca
            brahmakāyikadevaputrasahasraiḥ | aṣṭābhiśca nāgarājaiḥ sārdhaṃ bahunāgakoṭīśatasahasraparivāraiḥ
            | tadyathā - nandena ca nāgarājena, upanandena ca nāgarājena, sāgareṇa ca vāsukinā
            ca takṣakeṇa ca manasvinā ca anavataptena ca utpalakena ca nāgarājena | caturbhiśca
            kinnararājaiḥ sārdhaṃ bahukinnarakoṭīśatasahasraparivāraiḥ | tadyathā - drumeṇa ca
            kinnararājena, mahādharmeṇa ca kinnararājena, sudharmeṇa ca kinnararājena, dharmadhareṇa
            ca kinnararājena | caturbhiśca gandharvakāyikadevaputraiḥ sārdhaṃ bahugandharvaśatasahasraparivāraiḥ
            | tadyathā - manojñena ca gandharveṇa manojñasvareṇa ca madhureṇa ca madhurasvareṇa
            ca gandharveṇa | caturbhiścāsurendraiḥ sārdhaṃ bahvasurakoṭīśatasahasraparivāraiḥ
            | tadyathā - balinā ca asurendreṇa, kharaskandhena ca asurendreṇa, vemacitriṇā ca
            asurendreṇa, rāhuṇā ca asurendreṇa | caturbhiśca garuḍendraiḥ sārdhaṃ bahugaruḍakoṭīśatasahasraparivāraiḥ
            | tadyathā - mahātejasā ca garuḍendreṇa, mahākāyena ca mahāpūrṇena ca maharddhiprāptena
            ca garuḍendreṇa | rājñā ca ajātaśatruṇā māgadhena vaidehīputreṇa sārdham ||</p>
         
         
         <p>tena khalu punaḥ samayena bhagavāṃścatasṛbhiḥ parṣadbhiḥ parivṛtaḥ puraskṛtaḥ satkṛto
            gurukṛto mānitaḥ pūjito 'rcito 'pacāyito mahānirdeśaṃ nāma dharmaparyāyaṃ sūtrāntaṃ
            mahāvaipulyaṃ bodhisattvāvavādaṃ sarvabuddhaparigrahaṃ bhāṣitvā tasminneva mahādharmāsane
            paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena
            kāyena sthito 'niñjaprāptena ca cittena | samanantarasamāpannasya khalu punarbhagavato
            māndāravamahāmāndāravāṇāṃ mañjūṣakamahāmañjūṣakāṇāṃ divyānāṃ puṣpāṇāṃ mahatpuṣpavarṣamabhiprāvarṣat,
            bhagavantaṃ tāśca catasraḥ parṣado 'bhyavākiran | (<span class="bold">Vaidya 3</span>) sarvāvacca buddhakṣetraṃ ṣaḍvikāraṃ prakampitamabhūccalitaṃ saṃpracalitaṃ vedhitaṃ
            saṃpravedhitaṃ kṣubhitaṃ saṃprakṣubhitam | tena khalu punaḥ samayena tasyāṃ parṣadi
            bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyāḥ
            saṃnipatitā abhūvan saṃniṣaṇṇāḥ, rājānaśca maṇḍalino balacakravartinaścaturdvīpakacakravartinaśca
            | te sarve saparivārā bhagavantaṃ vyavalokayanti sma āścaryaprāptā adbhutaprāptā audbilyaprāptāḥ
            ||</p>
         
         
         <p>atha khalu tasyāṃ velāyāṃ bhagavato bhrūvivarāntarādūrṇākośādekā raśmirniścaritā |
            sā pūrvasyāṃ diśi aṣṭādaśabuddhakṣetrasahasrāṇi prasṛtā | tāni ca sarvāṇi buddhakṣetrāṇi
            tasyā raśmeḥ prabhayā suparisphuṭāni saṃdṛśyante sma yāvadavīcirmahānirayo yāvacca
            bhavāgram | ye ca teṣu buddhakṣetreṣu ṣaṭsu gatiṣu sattvāḥ saṃvidyante sma, te sarve
            'śeṣeṇa saṃdṛśyante sma | ye ca teṣu buddhakṣetreṣu buddhā bhagavantastiṣṭhanti dhriyante
            yāpayanti ca, te 'pi sarve saṃdṛśyante sma | yaṃ ca te buddhā bhagavanto dharmaṃ deśayanti,
            sa ca sarvo nikhilena śrūyate sma | ye ca teṣu buddhakṣetreṣu bhikṣubhikṣuṇyupāsakopāsikā
            yogino yogācārāḥ prāptaphalāścāprāptaphalāśca, te 'pi sarve saṃdṛśyante sma | ye ca
            teṣu buddhakṣetreṣu bodhisattvā mahāsattvā anekavividhaśravaṇārambaṇādhimuktihetukāraṇairupāyakauśalyairbodhisattvacaryāṃ
            caranti, te 'pi sarve saṃdṛśyante sma | ye ca teṣu buddhakṣetreṣu buddhā bhagavantaḥ
            parinirvṛtāḥ, te 'pi sarve saṃdṛśyante sma | ye ca teṣu buddhakṣetreṣu parinirvṛtānāṃ
            buddhānāṃ bhagavatāṃ dhātustūpā ratnamayāḥ te 'pi sarve saṃdṛśyante sma ||</p>
         
         
         <p>atha khalu maitreyasya bodhisattvasya mahāsattvasyaitadabhūt - mahānimittaṃ prātihāryaṃ
            batedaṃ tathāgatena kṛtam | ko nvatra heturbhaviṣyati kiṃ kāraṇaṃ yadbhagavatā idamevaṃrūpaṃ
            mahānimittaṃ prātihāryaṃ kṛtam? bhagavāṃśca samādhiṃ samāpannaḥ | imāni caivaṃrūpāṇi
            mahāścaryādbhutācintyāni maharddhiprātihāryāṇi saṃdṛśyante sma | kiṃ nu khalvahametamarthaṃ
            paripraṣṭavyaṃ paripṛccheyam? ko nvatra samarthaḥ syādetamarthaṃ visarjayitum? tasyaitadabhūt
            - ayaṃ mañjuśrīḥ kumārabhūtaḥ pūrvajinakṛtādhikāro 'varopitakuśalamūlo bahubuddhaparyupāsitaḥ
            | dṛṣṭapūrvāṇi ca anena mañjuśriyā kumārabhūtena pūrvakāṇāṃ tathāgatānāmarhatāṃ samyaksaṃbuddhānāmevaṃrūpāṇi
            nimittāni bhaviṣyanti, anubhūtapūrvāṇi ca mahādharmasāṃkathyāni | yannvahaṃ mañjuśriyaṃ
            kumārabhūtametamarthaṃ paripṛccheyam ||</p>
         
         
         <p>tāsāṃ catasṛṇāṃ parṣadāṃ bhikṣubhikṣuṇyupāsakopāsikānāṃ bahūnāṃ ca devanāgayakṣagandharvāsuragaruḍakinnaramahoragamanuṣyāmanuṣyāṇāmimamevaṃrūpaṃ
            bhagavato mahānimittaṃ prātihāryāvabhāsaṃ dṛṣṭvā āścaryaprāptānāmadbhutaprāptānāṃ
            kautūhalaprāptānāmetadabhavat - kiṃ nu khalu vayamimamevaṃrūpaṃ bhagavato maharddhiprātihāryāvabhāsaṃ
            kṛtaṃ paripṛcchema?</p>
         
         
         <p>atha khalu maitreyo bodhisattvo mahāsattvastasminneva kṣaṇalavamuhūrte tāsāṃ catasṛṇāṃ
            parṣadāṃ cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ
            mañjuśriyaṃ (<span class="bold">Vaidya 4</span>) kumārabhūtametadavocat - ko nvatra mañjuśrīrhetuḥ kaḥ pratyayo yadayamevaṃrūpa āścaryādbhuto
            bhagavatā ṛddhayavabhāsaḥ kṛtaḥ, imāni cāṣṭādaśabuddhakṣetrasahasrāṇi vicitrāṇi darśanīyāni
            paramadarśanīyāni tathāgatapūrvaṃgamāni tathāgatapariṇāyakāni saṃdṛśyante?</p>
         
         
         <p>atha khalu maitreyo bodhisattvo mahāsattvo mañjuśriyaṃ kumārabhūtamābhirgāthābhiradhyabhāṣata
            -</p>
         
         
         <p>
            kiṃ kāraṇaṃ mañjuśirī iyaṃ hi raśmiḥ pramuktā naranāyakena /<br />
            prabhāsayantī bhramukāntarātu ūrṇāya kośādiyamekaraśmiḥ // Saddhp_1.1 //
            </p>
         
         
         <p>
            māndāravāṇāṃ ca mahanta varṣaṃ puṣpāṇi muñcanti surāḥ suhṛṣṭāḥ /<br />
            mañjūṣakāṃścandanacūrṇamiśrān divyān sugandhāṃśca manoramāṃśca // Saddhp_1.2 //
            </p>
         
         
         <p>
            yehī mahī śobhatiyaṃ samantāt parṣāśca catvāra sulabdhaharṣāḥ /<br />
            sarvaṃ ca kṣetraṃ imu saṃprakampitaṃ ṣaḍbhirvikārehi subhīṣmarūpam // Saddhp_1.3 //
            </p>
         
         
         <p>
            sā caiva raśmī purimādiśāya aṣṭādaśakṣetrasahasra pūrṇāḥ /<br />
            avabhāsayī ekakṣaṇena sarve suvarṇavarṇā iva bhonti kṣetrāḥ // Saddhp_1.4 //
            </p>
         
         
         <p>
            yāvānavīcī paramaṃ bhavāgraṃ kṣetreṣu yāvanti ca teṣu sattvāḥ /<br />
            ṣaṭsū gatīṣū tahi vidyamānā cyavanti ye cāpyupapadyi tatra // Saddhp_1.5 //
            </p>
         
         
         <p>
            karmāṇi citrā vividhāni teṣāṃgatīṣu dṛśyanti sukhā dukhā ca /<br />
            hīnā praṇītā tatha madhyamā ca iha sthito addaśi sarvametat // Saddhp_1.6 //
            </p>
         
         
         <p>buddhāṃśca paśyāmi narendrasiṃhān prakāśayanto vivaranti dharmam /
            <span class="note"><span class="bold">Vaidya 5</span></span>
            praśāsamānān bahusattvakoṭīḥ udāharanto madhurasvarāṃ giram // Saddhp_1.7 //</p>
         
         
         <p>
            gambhīranirghoṣamudāramadbhutaṃ muñcanti kṣetreṣu svakasvakeṣu /<br />
            dṛṣṭāntahetūnayutāna koṭibhiḥ prakāśayanto imu buddhadharmam // Saddhp_1.8 //
            </p>
         
         
         <p>
            duḥkhena saṃpīḍita ye ca sattvā jātījarākhinnamanā ajānakāḥ /<br />
            teṣāṃ prakāśenti praśāntanirvṛtiṃ duḥkhasya anto ayu bhikṣave ti // Saddhp_1.9 //
            </p>
         
         
         <p>
            udārasthāmādhigatāśca ye narāḥ puṇyairupetāstatha buddhadarśanaiḥ /<br />
            pratyekayānaṃ ca vadanti teṣāṃ saṃvarṇayanto ima dharmanetrīm // Saddhp_1.10 //
            </p>
         
         
         <p>
            ye cāpi anye sugatasya putrā anuttaraṃ jñāna gaveṣamāṇāḥ /<br />
            vividhāṃ kriyāṃ kurviṣu sarvakālaṃ teṣāṃ pi bodhāya vadanti varṇam // Saddhp_1.11
            //
            </p>
         
         
         <p>
            śṛṇomi paśyāmi ca mañjughoṣa iha sthito īdṛśakāni tatra /<br />
            anyā viśeṣāṇa sahasrakoṭyaḥ pradeśamātraṃ tatu varṇayiṣye // Saddhp_1.12 //
            </p>
         
         
         <p>
            paśyāmi kṣetreṣu bahūṣu cāpi ye bodhisattvā yatha gaṅgavālikāḥ /<br />
            koṭīsahasrāṇi analpakāni vividhena vīryeṇa janenti bodhim // Saddhp_1.13 //
            </p>
         
         
         <p>
            dadanti dānāni tathaiva kecid dhanaṃ hiraṇyaṃ rajataṃ suvarṇam /<br />
            muktāmaṇiṃ śaṅkhaśilāpravālaṃ dāsāṃśca dāsī rathaaśvaeḍakān // Saddhp_1.14 //
            </p>
         
         <span class="note"><span class="bold">Vaidya 6</span></span>
         
         
         <p>
            śibikāstathā ratnavibhūṣitāśca dadanti dānāni prahṛṣṭamānasāḥ /<br />
            pariṇāmayanto iha agrabodhau vayaṃ hi yānasya bhavema lābhinaḥ // Saddhp_1.15 //
            </p>
         
         
         <p>
            traidhātuke śreṣṭhaviśiṣṭayānaṃ yadbuddhayānaṃ sugatehi varṇitam /<br />
            ahaṃ pi tasyo bhavi kṣipra lābhī dadanti dānāni imīdṛśāni // Saddhp_1.16 //
            </p>
         
         
         <p>
            caturhayairyuktarathāṃśca kecit savedikān puṣpadhvajairalaṃkṛtān /<br />
            savaijayantān ratanāmayāni dadanti dānāni tathaiva kecit // Saddhp_1.17 //
            </p>
         
         
         <p>
            dadanti putrāṃśca tathaiva putrīḥ priyāṇi māṃsāni dadanti kecit /<br />
            hastāṃśca pādāṃśca dadanti yācitāḥ paryeṣamāṇā imamagrabodhim // Saddhp_1.18 //
            </p>
         
         
         <p>
            śirāṃsi kecinnayanāni kecid dadanti kecitpravarātmabhāvān /<br />
            datvā ca dānāni prasannacittāḥ prārthenti jñānaṃ hi tathāgatānām // Saddhp_1.19 //
            </p>
         
         
         <p>
            paśyāmyahaṃ mañjuśirī kahiṃcit sphītāni rājyāni vivarjayitvā /<br />
            antaḥpurān dvīpa tathaiva sarvān amātyajñātīṃśca vihāya sarvān // Saddhp_1.20 //
            </p>
         
         
         <p>
            upasaṃkramī lokavināyakeṣu pṛcchanti dharmaṃ pravaraṃ śivāya /<br />
            kāṣāyavastrāṇi ca prāvaranti keśāṃśca śmaśrūṇyavatārayanti // Saddhp_1.21 //
            </p>
         
         
         <p>kāṃścicca paśyāmyahu bodhisattvān bhikṣū samānāḥ pavane vasanti /
            <span class="note"><span class="bold">Vaidya 7</span></span>
            śūnyānyaraṇyāni niṣevamāṇān uddeśasvādhyāyaratāṃśca kāṃścit // Saddhp_1.22 //</p>
         
         
         <p>
            kāṃścicca paśyāmyahu bodhisattvān girikandareṣu praviśanti dhīrāḥ /<br />
            vibhāvayanto imu buddhajñānaṃ paricintayanto hyupalakṣayanti // Saddhp_1.23 //
            </p>
         
         
         <p>
            utsṛjya kāmāṃśca aśeṣato 'nye paribhāvitātmāna viśuddhagocarāḥ /<br />
            abhijña pañceha ca sparśayitvā vasantyaraṇye sugatasya putrāḥ // Saddhp_1.24 //
            </p>
         
         
         <p>
            pādaiḥ samaiḥ sthitviha keci dhīrāḥ kṛtāñjalī saṃmukhi nāyakānām /<br />
            abhistavantīha harṣaṃ janitvā gāthāsahasrehi jinendrarājam // Saddhp_1.25 //
            </p>
         
         
         <p>
            smṛtimanta dāntāśca viśāradāśca sūkṣmāṃ cariṃ keci prajānamānāḥ /<br />
            pṛcchanti dharmaṃ dvipadottamānāṃ śrutvā ca te dharmadharā bhavanti // Saddhp_1.26
            //
            </p>
         
         
         <p>
            paribhāvitātmāna jinendraputrān kāṃścicca paśyāmyahu tatra tatra /<br />
            dharmaṃ vadanto bahuprāṇakoṭināṃ dṛṣṭāntahetūnayutairanekaiḥ // Saddhp_1.27 //
            </p>
         
         
         <p>
            prāmodyajātāḥ pravadanti dharmaṃ samādapento bahubodhisattvān /<br />
            nihatya māraṃ sabalaṃ savāhanaṃ parāhanantī imu dharmadundubhim // Saddhp_1.28 //
            </p>
         
         
         <p>
            paśyāmi kāṃścit sugatasya śāsane saṃpūjitānnaramaruyakṣarākṣasaiḥ /<br />
            avismayantān sugatasya putrān anunnatān śāntapraśāntacārīn // Saddhp_1.29 //
            </p>
         
         <span class="note"><span class="bold">Vaidya 8</span></span>
         
         <p>
            vanaṣaṇḍa niśrāya tathānyarūpā avabhāsu kāyātu pramuñcamānāḥ /<br />
            abhyuddharanto narakeṣu sattvāṃstāṃścaiva bodhāya samādapenti // Saddhp_1.30 //
            </p>
         
         
         <p>
            vīrye sthitāḥ keci jinasya putrā middhaṃ jahitvā ca aśeṣato 'nye /<br />
            caṃkramyayuktāḥ pavane vasanti vīryeṇa te prasthita agrabodhim // Saddhp_1.31 //
            </p>
         
         
         <p>
            ye cātra rakṣanti sadā viśuddhaṃ śīlaṃ akhaṇḍaṃ maṇiratnasādṛśam /<br />
            paripūrṇacārī ca bhavanti tatra śīlena te prasthita agrabodhim // Saddhp_1.32 //
            </p>
         
         
         <p>
            kṣāntībalā keci jinasya putrā adhimānaprāptāna kṣamanti bhikṣuṇām /<br />
            ākrośa paribhāṣa tathaiva tarjanāṃ kṣāntyā hi te prasthita agrabodhim // Saddhp_1.33
            //
            </p>
         
         
         <p>
            kāṃścicca paśyāmyahu bodhisattvān krīḍāratiṃ sarva vivarjayitvā /<br />
            bālān sahāyān parivarjayitvā āryeṣu saṃsargaratān samāhitān // Saddhp_1.34 //
            </p>
         
         
         <p>
            vikṣepacittaṃ ca vivarjayantān ekāgracittān vanakandareṣu /<br />
            dhyāyanta varṣāṇa sahasrakoṭyo dhyānena te prasthita agrabodhim // Saddhp_1.35 //
            </p>
         
         
         <p>
            dadanti dānāni tathaiva kecit saśiṣyasaṃgheṣu jineṣu saṃmukham /<br />
            khādyaṃ ca bhojyaṃ ca tathānnapānnaṃ gilānabhaiṣajya bahū analpakam // Saddhp_1.36
            //
            </p>
         
         
         <p>vastrāṇa koṭīśata te dadanti sahasrakoṭīśatamūlya kecit /
            <span class="note"><span class="bold">Vaidya 9</span></span>
            anarghamūlyāṃśca dadanti vastrān saśiṣyasaṃghāna jināna saṃmukham // Saddhp_1.37 //</p>
         
         
         <p>
            vihāra koṭīśata kārayitvā ratnāmayāṃśco tatha candanāmayān /<br />
            prabhūtaśayyāsanamaṇḍitāṃśca niryātayanto sugatāna saṃmukham // Saddhp_1.38 //
            </p>
         
         
         <p>
            ārāma caukṣāṃśca manoramāṃśca phalairupetān kusumaiśca citraiḥ /<br />
            divāvihārārtha dadanti kecit saśrāvakāṇāṃ puruṣarṣabhāṇām // Saddhp_1.39 //
            </p>
         
         
         <p>
            dadanti dānānimamevarūpā vividhāni citrāṇi ca harṣajātāḥ /<br />
            datvā ca bodhāya janenti vīryaṃ dānena te prasthita agrabodhim // Saddhp_1.40 //
            </p>
         
         
         <p>
            dharmaṃ ca kecit pravadanti śāntaṃ dṛṣṭāntahetūnayutairanekaiḥ /<br />
            deśenti te prāṇasahasrakoṭināṃ jñānena te prasthita agrabodhim // Saddhp_1.41 //
            </p>
         
         
         <p>
            nirīhakā dharma prajānamānā dvayaṃ pravṛttāḥ khagatulyasādṛśāḥ /<br />
            anopaliptāḥ sugatasya putrāḥ prajñāya te prasthita agrabodhim // Saddhp_1.42 //
            </p>
         
         
         <p>
            bhūyaśca paśyāmyahu mañjughoṣa parinirvṛtānāṃ sugatāna śāsane /<br />
            utpanna dhīrā bahubodhisattvāḥ kurvanti satkāru jināna dhātuṣu // Saddhp_1.43 //
            </p>
         
         
         <p>
            stūpāna paśyāmi sahasrakoṭyo analpakā yathariva gaṅgavālikāḥ /<br />
            yebhiḥ sadā maṇḍita kṣetrakoṭiyo ye kāritā tehi jinātmajehi // Saddhp_1.44 //
            </p>
         
         <span class="note"><span class="bold">Vaidya 10</span></span>
         
         <p>
            ratnāna saptāna viśiṣṭa ucchritāḥ sahasra pañco paripūrṇa yojanā /<br />
            dve co sahasre pariṇāhavantaśchatradhvajāsteṣu sahasrakoṭayaḥ // Saddhp_1.45 //
            </p>
         
         
         <p>
            savaijayantāḥ sada śobhamānā ghaṇṭāsamūhai raṇamāna nityam /<br />
            puṣpaiśca gandhaiśca tathaiva vādyaiḥ saṃpūjitā naramaruyakṣarākṣasaiḥ // Saddhp_1.46
            //
            </p>
         
         
         <p>
            kārāpayantī sugatasya putrā jināna dhātuṣviha pūjamīdṛśīm /<br />
            yebhirdiśāyo daśa śobhitā yaḥ supuṣpitairvā yatha pārijātaiḥ // Saddhp_1.47 //
            </p>
         
         
         <p>
            ahaṃ cimāśco bahuprāṇakoṭya iha sthitāḥ paśyiṣu sarvametat /<br />
            prapuṣpitaṃ lokamimaṃ sadevakaṃ jinena muktā iyamekaraśmiḥ // Saddhp_1.48 //
            </p>
         
         
         <p>
            aho prabhāvaḥ puruṣarṣabhasya aho 'sya jñānaṃ vipulaṃ anāsravam /<br />
            yasyaikaraśmiḥ prasṛtādya loke darśeti kṣetrāṇa bahū sahasrān // Saddhp_1.49 //
            </p>
         
         
         <p>
            āścaryaprāptāḥ sma nimitta dṛṣṭvā imamīdṛśaṃ cādbhutamaprameyam /<br />
            vadasva mañjusvara etamarthaṃ kautūhalaṃ hyapanaya buddhaputra // Saddhp_1.50 //
            </p>
         
         
         <p>
            catvārimā parṣa udagracittāstvāṃ cābhivīkṣantiha māṃ ca vīra /<br />
            janehi harṣaṃ vyapanehi kāṅkṣāṃ tvaṃ vyākarohī sugatasya putra // Saddhp_1.51 //
            </p>
         
         
         <p>kimarthameṣaḥ sugatena adya prabhāsa etādṛśako vimuktaḥ /
            <span class="note"><span class="bold">Vaidya 11</span></span>
            aho prabhāvaḥ puruṣarṣabhasya aho 'sya jñānaṃ vipulaṃ viśuddham // Saddhp_1.52 //</p>
         
         
         <p>
            yasyaikaraśmī prasṛtādya loke darśeti kṣetrāṇa bahūn sahasrān /<br />
            etādṛśo artha ayaṃ bhaviṣyati yenaiṣa raśmī vipulā pramuktā // Saddhp_1.53 //
            </p>
         
         
         <p>
            ye agradharmā sugatena spṛṣṭāstada bodhimaṇḍe puruṣottamena /<br />
            kiṃ teha nirdekṣyati lokanātho atha vyākariṣyatyayu bodhisattvān // Saddhp_1.54 //
            </p>
         
         
         <p>
            analpakaṃ kāraṇametta bheṣyati yaddarśitāḥ kṣetrasahasra neke /<br />
            sucitracitrā ratanopaśobhitā buddhāśca dṛśyanti anantacakṣuṣaḥ // Saddhp_1.55 //
            </p>
         
         
         <p>
            pṛccheti maitreyu jinasya putra spṛhenti te naramaruyakṣarākṣasāḥ /<br />
            catvārimā parṣa udīkṣamāṇā mañjusvaraḥ kiṃ nviha vyākariṣyati // Saddhp_1.56 //
            </p>
         
         
         <p>atha khalu mañjuśrīḥ kumārabhūto maitreyaṃ bodhisattvaṃ mahāsattvaṃ taṃ ca sarvāvantaṃ
            bodhisattvagaṇamāmantrayate sma - mahādharmaśravaṇasāṃkathyamidaṃ kulaputrāstathāgatasya
            kartumabhiprāyaḥ, mahādharmavṛṣṭhayabhipravarṣaṇaṃ ca mahādharmadundubhisaṃpravādanaṃ
            ca mahādharmadhvajasamucchrayaṇaṃ ca mahādharmolkāsaṃprajvālanaṃ ca mahādharmaśaṅkhābhiprapūraṇaṃ
            ca mahādharmabherīparāhaṇanaṃ ca mahādharmanirdeśaṃ ca adya kulaputrāstathāgatasya
            kartumabhiprāyaḥ | yathā mama kulaputrāḥ pratibhāti, yathā ca mayā pūrvakāṇāṃ tathāgatānāmarhatāṃ
            samyaksaṃbuddhānāmidamevaṃrūpaṃ pūrvanimittaṃ dṛṣṭamabhūt, teṣāmapi pūrvakāṇāṃ tathāgatānāmarhatāṃ
            samyaksaṃbuddhānāmevaṃ raśmipramocanāvabhāso 'bhut | tenaivaṃ prajānāmi - mahādharmaśravaṇasāṃkathyaṃ
            tathāgataḥ kartukāmo mahādharmaśravaṇaṃ śrāvayitukāmaḥ, yathedamevaṃrūpaṃ pūrvanimittaṃ
            prāduṣkṛtavān | tatkasya hetoḥ? sarvalokavipratyanīyakadharmaparyāyaṃ śrāvayitukāmastathāgato
            'rhan samyaksaṃbuddhaḥ, yathedamevaṃrūpaṃ mahāprātihāryaṃ raśmipramocanāvabhāsaṃ ca
            pūrvanimittamupadarśayati ||</p>
         
         
         <p>anusmarāmyahaṃ kulaputrā atīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥpareṇa
            parataraṃ yadāsīt - tena kālena tena samayena candrasūryapradīpo nāma (<span class="bold">Vaidya 12</span>) tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavān | sa dharmaṃ deśayati
            sma ādau kalyāṇaṃ madhye kalyāṇaṃ paryavasāne kalyāṇam |
            svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati
            sma | yaduta śrāvakāṇāṃ caturāryasatyasaṃprayuktaṃ pratītyasamutpādapravṛttaṃ dharmaṃ
            deśayati sma jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya
            nirvāṇaparyavasānam | bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ
            samyaksaṃbodhimārabhya sarvajñajñānaparyavasānaṃ dharmaṃ deśayati sma ||</p>
         
         
         <p>tasya khalu punaḥ kulaputrāḥ candrasūryapradīpasya tathāgatasyārhataḥ samyaksaṃbuddhasya
            pareṇa parataraṃ candrasūryapradīpa eva nāmnā tathāgato 'rhan samyaksaṃbuddho loka
            udapādi | iti hi ajita etena paraṃparodāhāreṇa candrasūryapradīpanāmakānāṃ tathāgatānāmarhatāṃ
            samyaksaṃbuddhānāmekanāmadheyānāmakekulagotrāṇāṃ yadidaṃ bharadvājasagotrāṇāṃ viṃśatitathāgatasahasrāṇyabhūvan
            | tatra ajita teṣāṃ viṃśatitathāgatasahasrāṇāṃ pūrvakaṃ tathāgatamupādāya yāvat paścimakastathāgataḥ,
            so 'pi candrasūryapradīpanāmadheya eva tathāgato 'bhūdarhan samyaksaṃbuddho vidyācaraṇasaṃpannaḥ
            sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān | so 'pi dharmaṃ deśitavān ādau kalyāṇaṃ madhye kalyāṇaṃ paryavasāne kalyāṇam
            | svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśitavān
            | yaduta śrāvakāṇāṃ caturāryasatyasaṃyuktaṃ pratītyasamutpādapravṛttaṃ dharmaṃ deśitavān
            jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya nirvāṇaparyavasānam
            | bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ samyaksaṃbodhimārabhya
            sarvajñajñānaparyavasānaṃ dharma deśitavān ||</p>
         
         
         <p>tasya khalu punarajita bhagavataścandrasūryapradīpasya tathāgatasyārhataḥ samyaksaṃbuddhasya
            pūrvaṃ kumārabhūtasyānabhiniṣkrāntagṛhāvāsasya aṣṭau putrā abhūvan | tadyathā - matiśca
            nāma rājakumāro 'bhūt | sumatiśca nāma rājakumāro 'bhūt |
            anantamatiśca nāma, ratnamatiśca nāma, viśeṣamatiśca nāma, vimatisamuddhāṭī ca nāma,
            ghoṣamatiśca nāma, dharmamatiśca nāma rājakumāro 'bhūt | teṣāṃ khalu punarajita aṣṭānāṃ
            rājakumārāṇāṃ tasya bhagavataścandrasūryapradīpasya tathāgatasyaputrāṇāṃ vipularddhirabhūt
            | ekaikasya catvāro mahādvīpāḥ paribhogo 'bhūt | teṣveva ca rājyaṃ kārayāmāsuḥ | te
            taṃ bhagavantamabhiniṣkrāntagṛhāvāsaṃ viditvā anuttarāṃ ca samyaksaṃbodhimabhisaṃbuddhaṃ
            śrutvā sarvarājyaparibhogānutsṛjya taṃ bhagavantamanu pravrajitāḥ | sarve ca anuttarāṃ
            samyaksaṃbodhimabhisaṃprasthitā dharmabhāṇakāścābhuvan | sadā ca brahmacāriṇo bahubuddhaśatasahasrāvaropitakuśalamūlāśca
            te rājakumārā abhuvan ||</p>
         
         
         <p>tena khalu punarajita samayena sa bhagavāṃścandrasūryapradīpastathāgato 'rhan samyaksaṃbuddho
            mahānirdeśaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ
            bhāṣitvā (<span class="bold">Vaidya 13</span>) tasminneva kṣaṇalavamuhūrte tasminneva parṣatsaṃnipāte tasminneva mahādharmāsane
            paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena
            kāyena sthitena aniñjamānena cittena | samanantarasamāpannasya khalu punastasya bhagavato
            māndāravamahāmāndāravāṇāṃ mañjūṣakamahāmañjūṣakāṇāṃ ca divyānāṃ puṣpāṇāṃ mahatpuṣpavarṣamabhiprāvarṣat
            | taṃ bhagavantaṃ saparṣadamabhyavākirat, sarvāvacca tad buddhakṣetraṃ ṣaḍvikāraṃ
            prakampitamabhūt calitaṃ saṃpracalitaṃ vedhitaṃ saṃpravedhitaṃ kṣubhitaṃ saṃprakṣubhitam
            | tena khalu punarajita samayena tena kālena ye tasyāṃ parṣadi bhikṣubhikṣuṇyupāsakopāsikā
            devanāgayakṣagandharvāsuragaruḍakinnaramahoragamanuṣyāmanuṣyāḥ saṃnipatitā abhūvan
            saṃniṣaṇṇāḥ, rājānaśca maṇḍalino balacakravartinaścaturdvīpakacakravartinaśca, te
            sarve saparivārāstaṃ bhagavantaṃ vyavalokayanti sma āścaryaprāptā adbhutaprāptā audbilyaprāptāḥ
            | atha khalu tasyāṃ velāyāṃ tasya bhagavataścandrasūryapradīpasya tathāgatasya bhrūvivarāntarādūrṇākośādekā
            raśmirniścaritā | sā pūrvasyāṃ diśi aṣṭādaśabuddhakṣetrasahasrāṇi prasṛtā | tāni ca
            buddhakṣetrāṇi sarvāṇi tasyā raśmeḥ prabhayā suparisphuṭāni saṃdṛśyante sma, tadyathāpi
            nāma ajita etarhyetāni buddhakṣetrāṇi saṃdṛśyante ||</p>
         
         
         <p>tena khalu punarajita samayena tasya bhagavato viṃśatibodhisattvakoṭyaḥ samanubaddhā
            abhuvan | ye tasyāṃ parṣadi dharmaśravaṇikāḥ, te āścaryaprāptā abhūvan adbhutaprāptā
            audbilyaprāptāḥ kautūhalasamutpannā etena mahāraśmyavabhāsenāvabhāsitaṃ lokaṃ dṛṣṭvā
            ||</p>
         
         
         <p>tena khalu punarajita samayena tasya bhagavataḥ śāsane varaprabho nāma bodhisattvo
            'bhūt | tasyāṣṭau śatānyantevāsināmabhūvan | sa ca bhagavāṃstataḥ samādhervyutthāya
            taṃ varaprabhaṃ bodhisattvamārabhya saddharmapuṇḍarīkaṃ nāma dharmaparyāyaṃ saṃprakāśayāmāsa
            | yāvat paripūrṇān ṣaṣṭyantarakalpān bhāṣitavān ekāsane niṣaṇṇo 'saṃpravedhamānena
            kāyena aniñjamānena cittena | sā ca sarvāvatī parṣadekāsane niṣaṇṇā tān ṣaṣṭyantarakalpāṃstasya
            bhagavato 'ntikāddharmaṃ śṛṇoti sma | na ca tasyāṃ parṣadi ekasattvasyāpi kāyaklamatho
            'bhūt, na ca cittaklamathaḥ ||</p>
         
         
         <p>atha sa bhagavāṃścandrasūryapradīpastathāgato 'rhan samyaksaṃbuddhaḥ ṣaṣṭayantarakalpānāmatyayāt
            taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ bodhisattvāvavādaṃ
            sarvabuddhaparigrahaṃ nirdiśya tasminneva kṣaṇalavamuhūrte parinirvāṇamārocitavān
            sadevakasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ
            purastāt - adya bhikṣavo 'syāmeva rātryāṃ madhyame yāme tathāgato 'nupadhiśeṣe nirvāṇadhātau
            parinirvāsyatīti ||</p>
         
         
         <p>atha khalvajita sa bhagavāṃścandrasūryapradīpastathāgato 'rhan samyaksaṃbuddhaḥ śrīgarbhaṃ
            nāma bodhisattvaṃ mahāsattvamanuttarāyāṃ samyaksaṃbodhau vyākṛtya tāṃ sarvāvatīṃ parṣadamāmantrayate
            sma - ayaṃ bhikṣavaḥ śrīgarbho bodhisattvo mamānantaramanuttarāṃ samyaksaṃbodhimabhisaṃbhotsyate
            | vimalanetro nāma tathogato 'rhan samyaksaṃbuddho bhaviṣyati ||</p>
         
         <span class="note"><span class="bold">Vaidya 14</span></span>
         
         
         <p>atha khalvajita sa bhagavāṃścandrasūryapradīpastathāgato 'rhan samyaksaṃbuddhastasyāmeva
            rātryāṃ madhyame yāme 'nupadhiśeṣe nirvāṇadhātau parinirvṛtaḥ | taṃ ca saddharmapuṇḍarīkaṃ
            dharmaparyāyaṃ sa varaprabho bodhisattvo mahāsattvo dhāritavān | aśītiṃ cāntarakalpāṃstasya
            bhagavataḥ parinirvṛtasya śāsanaṃ sa varaprabho bodhisattvo mahāsattvo dhāritavān
            saṃprakāśitavān | tatra ajita ye tasya bhagavato 'ṣṭau putrā abhūvan, matipramukhāḥ,
            te tasyaiva varaprabhasya bodhisattvasyāntevāsino 'bhūvan | te tenaiva paripācitā
            abhūvannanuttarāyāṃ samyaksaṃbodhau | taiśca tataḥ paścādbahūni buddhakoṭīnayutaśatasahasrāṇi
            dṛṣṭāni satkṛtāni ca | sarve ca te 'nuttarāṃ samyaksaṃbodhimabhisaṃbuddhāḥ | paścimakaśca
            teṣāṃ dīpaṃkaro 'bhūttathāgato 'rhan samyaksaṃbuddhaḥ ||</p>
         
         
         <p>teṣāṃ ca aṣṭānāmantevāsiśatānāmeko bodhisattvo 'dhimātraṃ lābhaguruko 'bhūt satkāraguruko
            jñātaguruko yaśaskāmaḥ | tasyoddiṣṭoddiṣṭāni padavyañjanānyantardhīyante na saṃtiṣṭhante
            sma | tasya yaśaskāma ityeva saṃjñābhūt | tenāpi tena kuśalamūlena bahūni buddhakoṭīnayutaśatasahasrāṇyārāgitānyabhūvan
            | ārāgayitvā ca satkṛtāni gurukṛtāni mānitāni pūjitānyarcitānyapacāyitāni | syātkhalu
            punaste ajita kāṅkṣā vā vimatirvā vicikitsā vā - anyaḥ sa tena kālena tena samayena
            varaprabho nāma bodhisattvo mahāsattvo 'bhūddharmabhāṇakaḥ | na khalu punarevaṃ draṣṭavyam
            | tatkasya hetoḥ? ahaṃ sa tena kālena tena samayena varaprabho nāma bodhisattvo mahāsattvo
            'bhūddharmabhāṇakaḥ | yaścāsau yaśaskāmo nāma bodhisattvo 'bhūt kausīdyaprāptaḥ, tvameva
            ajita sa tena kālena tena samayena yaśaskāmo nāma bodhisattvo 'bhūt kausīdyaprāptaḥ
            | iti hi ajita ahamanena paryāyeṇedaṃ bhagavataḥ pūrvanimittaṃ dṛṣṭvā evaṃrūpāṃ raśmimutsṛṣṭāmevaṃ
            parimīmāṃse, yathā bhagavānapi taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ
            bodhisattvāvavādaṃ sarvabuddhaparigrahaṃ bhāṣitukāmaḥ ||</p>
         
         
         <p>atha khalu mañjuśrīḥ kumārabhūta etamevārthaṃ bhūyasyā mātrayā pradarśayamānastasyāṃ
            velāyāmimā gāthā abhāṣata -</p>
         
         
         <p>
            atītamadhvānamanusmarāmi acintiye aparimitasmi kalpe /<br />
            yadā jino āsi prajāna uttamaścandrasya sūryasya pradīpa nāma // Saddhp_1.57 //
            </p>
         
         
         <p>
            saddharma deśeti prajāna nāyako vineti sattvāna anantakoṭyaḥ /<br />
            samādapetī bahubodhisattvānacintiyānuttami buddhajñāne // Saddhp_1.58 //
            </p>
         
         <span class="note"><span class="bold">Vaidya 15</span></span>
         
         <p>
            ye cāṣṭa putrāstada tasya āsan kumārabhūtasya vināyakasya /<br />
            dṛṣṭvā ca taṃ pravrajitaṃ mahāmuniṃ jahitva kāmāṃllaghu sarvi prāvrajan // Saddhp_1.59
            //
            </p>
         
         
         <p>
            dharmaṃ ca so bhāṣati lokanātho anantanirdeśavaraṃ ti sūtram /<br />
            nāmeva vaipulyamidaṃ pravucyati prakāśayī prāṇisahasrakoṭinām // Saddhp_1.60 //
            </p>
         
         
         <p>
            samanantaraṃ bhāṣiya so vināyakaḥ paryaṅka bandhitva kṣaṇasmi tasmin /<br />
            anantanirdeśavaraṃ samādhiṃ dharmāsanastho muniśreṣṭha dhyāyī // Saddhp_1.61 //
            </p>
         
         
         <p>
            divyaṃ ca māndāravavarṣamāsīdaghaṭṭitā dundubhayaśca neduḥ /<br />
            devāśca yakṣāśca sthitāntarīkṣe kurvanti pūjāṃ dvipadottamasya // Saddhp_1.62 //
            </p>
         
         
         <p>
            sarvaṃ ca kṣetraṃ pracacāla tatkṣaṇam āścaryamatyadbhutamāsi tatra /<br />
            raśmiṃ ca ekāṃ pramumoca nāyako bhruvāntarāttāmatidarśanīyām // Saddhp_1.63 //
            </p>
         
         
         <p>
            pūrvāṃ ca gatvā diśa sā hi raśmiraṣṭādaśakṣetrasahasra pūrṇā /<br />
            prabhāsayaṃ bhrājati sarvalokaṃ darśeti sattvāna cyutopapādam // Saddhp_1.64 //
            </p>
         
         
         <p>
            ratnāmayā kṣetra tathātra kecidvaiḍūryanirbhāsa tathaiva kecit /<br />
            dṛśyanti citrā atidarśanīyā raśmiprabhāsena vināyakasya // Saddhp_1.65 //
            </p>
         
         
         <p>devā manuṣyāstatha nāga yakṣā gandharva tatrāpsarakinnarāśca /
            <span class="note"><span class="bold">Vaidya 16</span></span>
            ye cābhiyuktāḥ sugatasya pūjayā dṛśyanti pūjenti ca lokadhātuṣu // Saddhp_1.66 //</p>
         
         
         <p>
            buddhāśca dṛśyanti svayaṃ svayaṃbhuvaḥ suvarṇayūpā iva darśanīyāḥ /<br />
            vaiḍūryamadhye ca suvarṇabimbaṃ parṣāya madhye pravadanti dharmam // Saddhp_1.67 //
            </p>
         
         
         <p>
            tahi śrāvakāṇāṃ gaṇanā na vidyate te cāpramāṇāḥ sugatasya śrāvakāḥ /<br />
            ekaikakṣetrasmi vināyakānāṃ raśmiprabhā darśayate hi sarvān // Saddhp_1.68 //
            </p>
         
         
         <p>
            vīryairupetāśca akhaṇḍaśīlā acchidraśīlā maṇiratnasādṛśāḥ /<br />
            dṛśyanti putrā naranāyakānāṃ viharanti ye parvatakandareṣu // Saddhp_1.69 //
            </p>
         
         
         <p>
            sarvasvadānāni parityajantaḥ kṣāntībalā dhyānaratāśca dhīrāḥ /<br />
            bahubodhisattvā yatha gaṅgavālikāḥ sarve 'pi dṛśyanti tayā hi raśmyā // Saddhp_1.70
            //
            </p>
         
         
         <p>
            aniñjamānāśca avedhamānāḥ kṣāntau sthitā dhyānaratāḥ samāhitāḥ /<br />
            dṛśyanti putrāḥ sugatasya aurasā dhyānena te prasthita agrabodhim // Saddhp_1.71 //
            </p>
         
         
         <p>
            bhūtaṃ padaṃ śāntamanāsravaṃ ca prajānamānāśca prakāśayanti /<br />
            deśenti dharmaṃ bahulokadhātuṣu sugatānubhāvādiyamīdṛśī kriyā // Saddhp_1.72 //
            </p>
         
         
         <p>
            dṛṣṭvā ca tā parṣa catasra tāyinaścandrārkadīpasya imaṃ prabhāvam /<br />
            harṣasthitāḥ sarvi bhavitva tatkṣaṇamanyonya pṛcchanti kathaṃ nu etat // Saddhp_1.73
            //
            </p>
         
         <span class="note"><span class="bold">Vaidya 17</span></span>
         
         <p>
            acirācca so naramaruyakṣapūjitaḥ samādhito vyutthita lokanāyakaḥ /<br />
            varaprabhaṃ putra tadādhyabhāṣata yo bodhisattvo vidu dharmabhāṇakaḥ // Saddhp_1.74
            //
            </p>
         
         
         <p>
            lokasya cakṣuśca gatiśca tvaṃ vidurvaiśvāsiko dharmadharaśca mahyam /<br />
            tvaṃ hyatra sākṣī mama dharmakośe yathāhu bhāṣiṣyi hitāya prāṇinām // Saddhp_1.75
            //
            </p>
         
         
         <p>
            saṃsthāpayitvā bahubodhisattvān harṣitva saṃvarṇiya saṃstavitvā /<br />
            prabhāṣate tajjina agradharmān paripūrṇa so antarakalpa ṣaṣṭim // Saddhp_1.76 //
            </p>
         
         
         <p>
            yaṃ caiva so bhāṣati lokanātho ekāsanasthaḥ pravarāgradharmam /<br />
            taṃ sarvamādhārayi so jinātmajo varaprabho yo abhu dharmabhāṇakaḥ // Saddhp_1.77 //
            </p>
         
         
         <p>
            so co jino bhāṣiya agradharmaṃ praharṣayitvā janatāmanekām /<br />
            tasmiṃśca divase vadate sa nāyakaḥ purato hi lokasya sadevakasya // Saddhp_1.78 //
            </p>
         
         
         <p>
            prakāśitā me iya dharmanetrī ācakṣito dharmasvabhāva yādṛaśaḥ /<br />
            nirvāṇakālo mama adya bhikṣavo rātrīya yāmasmiha madhyamasmin // Saddhp_1.79 //
            </p>
         
         
         <p>
            bhavathāpramattā adhimuktisārā abhiyujyathā mahya imasmi śāsane /<br />
            sudurlabhā bhonti jinā maharṣayaḥ kalpāna koṭīnayutāna atyayāt // Saddhp_1.80 //
            </p>
         
         
         <p>saṃtāpajātā bahubuddhaputrā duḥkhena cogreṇa samarpitābhavan /
            <span class="note"><span class="bold">Vaidya 18</span></span>
            śrutvāna ghoṣaṃ dvipadottamasya nirvāṇaśabdaṃ atikṣiprametat // Saddhp_1.81 //</p>
         
         
         <p>
            āśvāsayitvā ca narendrarājā tāḥ prāṇakoṭyo bahavo acintiyāḥ /<br />
            mā bhāyathā bhikṣava nirvṛte mayi bhaviṣyatha buddha mamottareṇa // Saddhp_1.82 //
            </p>
         
         
         <p>
            śrīgarbha eṣo vidu bodhisattvo gatiṃ gato jñāni anāsravasmin /<br />
            spṛśiṣyate uttamamagrabodhiṃ vimalāgranetro ti jino bhaviṣyati // Saddhp_1.83 //
            </p>
         
         
         <p>
            tāmeva rātriṃ tada yāmi madhyame parinirvṛto hetukṣaye va dīpaḥ /<br />
            śarīra vaistāriku tasya cābhūt stūpāna koṭīnayutā anantakā // Saddhp_1.84 //
            </p>
         
         
         <p>
            bhikṣuśca tatrā tatha bhikṣuṇīyo ye prasthitā uttamamagrabodhim /<br />
            analpakāste yatha gaṅgabālikā abhiyukta tasyo sugatasya śāsane // Saddhp_1.85 //
            </p>
         
         
         <p>
            yaścāpi bhikṣustada dharmabhāṇako varaprabho yena sa dharma dhāritaḥ /<br />
            aśīti so antarakalpa pūrṇāṃ tahi śāsane bhāṣati agradharmān // Saddhp_1.86 //
            </p>
         
         
         <p>
            aṣṭāśataṃ tasya abhūṣi śiṣyāḥ paripācitā ye tada tena sarve /<br />
            dṛṣṭā ca tebhirbahubuddhakoṭyaḥ satkāru teṣāṃ ca kṛto maharṣiṇām // Saddhp_1.87 //
            </p>
         
         
         <p>caryāṃ caritvā tada ānulomikīṃ buddhā abhūvan bahulokadhātuṣu
            parasparaṃ te ca anantareṇa anyonya vyākarṣu tadāgrabodhaye // Saddhp_1.88 //</p>
         
         <span class="note"><span class="bold">Vaidya 19</span></span>
         
         <p>
            teṣāṃ ca buddhāna paraṃpareṇa dīpaṃkaraḥ paścimako abhūṣi /<br />
            devātidevo ṛṣisaṃghapūjito vinītavān prāṇisahasrakoṭyaḥ // Saddhp_1.89 //
            </p>
         
         
         <p>
            yaścāsi tasyo sugatātmajasya varaprabhasyo tada dharma bhāṣataḥ /<br />
            śiṣyaḥ kusīdaśca sa lolupātmā lābhaṃ ca jñānaṃ ca gaveṣamāṇaḥ // Saddhp_1.90 //
            </p>
         
         
         <p>
            yaśorthikaścāpyatimātra āsīt kulākulaṃ ca pratipannamāsīt /<br />
            uddeśa svādhyāyu tathāsya sarvo na tiṣṭhate bhāṣitu tasmi kāle // Saddhp_1.91 //
            </p>
         
         
         <p>
            nāmaṃ ca tasyo imamevamāsīd yaśakāmanāmnā diśatāsu viśrutaḥ /<br />
            sa cāpi tenākuśalena karmaṇā kalmāṣabhūtenabhisaṃskṛtena // Saddhp_1.92 //
            </p>
         
         
         <p>
            ārāgayī buddhasahasrakoṭyaḥ pūjāṃ ca teṣāṃ vipulāmakārṣīt /<br />
            cīrṇā ca caryā vara ānulomikī dṛṣṭaśca buddho ayu śākyasiṃhaḥ // Saddhp_1.93 //
            </p>
         
         
         <p>
            ayaṃ ca so paścimako bhaviṣyati anuttarāṃ lapsyati cāgrabodhim /<br />
            maitreyagotro bhagavān bhaviṣyati vineṣyati prāṇasahasrakoṭyaḥ // Saddhp_1.94 //
            </p>
         
         
         <p>
            kausīdyaprāptastada yo babhūva parinirvṛtasya sugatasya śāsane /<br />
            tvameva so tādṛśako babhūva ahaṃ ca āsīttada dharmabhāṇakaḥ // Saddhp_1.95 //
            </p>
         
         
         <p>
            imena haṃ kāraṇahetunādya dṛṣṭvā nimittaṃ idamevarūpam /<br />
            jñānasya tasya prathitaṃ nimittaṃ prathamaṃ mayā tatra vadāmi dṛṣṭam // Saddhp_1.96
            //
            </p>
         
         <span class="note"><span class="bold">Vaidya 20</span></span>
         
         <p>
            dhruvaṃ jinendro 'pi samantacakṣuḥ śākyādhirājaḥ paramārthadarśī /<br />
            tameva yaṃ icchati bhāṣaṇāya paryāyamagraṃ tadadyo mayā śrutaḥ // Saddhp_1.97 //
            </p>
         
         
         <p>
            tadeva paripūrṇa nimittamadya upāyakauśalya vināyakānām /<br />
            saṃsthāpanaṃ kurvati śākyasiṃho bhāṣiṣyate dharmasvabhāvamudrām // Saddhp_1.98 //
            </p>
         
         
         <p>
            prayatā sucittā bhavathā kṛtāñjalī bhāṣiṣyate lokahitānukampī /<br />
            varṣiṣyate dharmamanantavarṣaṃ tarpiṣyate ye sthita bodhihetoḥ // Saddhp_1.99 //
            </p>
         
         
         <p>
            yeṣāṃ ca saṃdehagatīha kācid ye saṃśayā yā vicikitsa kācit /<br />
            vyapaneṣyate tā vidurātmajānāṃ ye bodhisattvā iha bodhiprasthitāḥ // Saddhp_1.100
            //
            </p>
         
         
         <p>ityāryasaddharmapuṇḍarīke dhamaparyāye nidānaparivarto nāma prathamaḥ ||1||</p>
         
         
         
         
         <span class="note"><span class="bold">Vaidya 21</span></span>
         
         <p>Saddhp_2: upāyakauśalyaparivartaḥ |</p>
         
         
         <p>atha khalu bhagavān smṛtimān saṃprajānaṃstataḥ samādhervyutthitaḥ | vyutthāya āyuṣmantaṃ
            śāriputramāmantrayate sma - gambhīraṃ śāriputra durdṛśaṃ duranubodhaṃ buddhajñānaṃ
            tathāgatairarhadbhiḥ samyaksaṃbuddhaiḥ pratibuddham, durvijñeyaṃ sarvaśrāvakapratyekabuddhaiḥ
            | tatkasya hetoḥ? bahubuddhakoṭīnayutaśatasahasraparyupāsitāvino hi śāriputra tathāgatā
            arhantaḥ samyaksaṃbuddhā bahubuddhakoṭīnayutaśatasahasracīrṇacaritāvino 'nuttarāyāṃ
            samyaksaṃbodhau dūrānugatāḥ kṛtavīryā āścaryādbhutadharmasamanvāgatā durvijñeyadharmasamanvāgatā
            durvijñeyadharmānujñātāvinaḥ ||</p>
         
         
         <p>durvijñeyaṃ śāriputra saṃdhābhāṣyaṃ tathāgatānāmarhatāṃ samyaksaṃbuddhānām | tatkasya
            hetoḥ? svapratyayān dharmān prakāśayanti vividhopāyakauśalyajñānadarśanahetukāraṇanirdeśanārambaṇaniruktiprajñaptibhistairupāyakauśalyaistasmiṃstasmiṃllagnān
            sattvān pramocayitum | mahopāyakauśalyajñānadarśanaparamapāramitāprāptāḥ śāriputra
            tathāgatā arhantaḥ samyaksaṃbuddhāḥ | asaṅgāpratihatajñānadarśanabalavaiśāradyāveṇikendriyabalabodhyaṅgadhyānavimokṣasamādhisamāpattyadbhutadharmasamanvāgatā
            vividhadharmasaṃprakāśakāḥ | mahāścaryādbhutaprāptāḥ śāriputra tathāgatā arhantaḥ
            samyaksaṃbuddhāḥ | alaṃ śāriputra etāvadeva bhāṣituṃ bhavatu - paramāścaryaprāptāḥ
            śāriputra tathāgatā arhantaḥ samyaksaṃbuddhāḥ | tathāgata eva śāriputra tathāgatasya
            dharmān deśayet, yān dharmāṃstathāgato jānāti | sarvadharmānapi śāriputra tathāgata
            eva deśayati | sarvadharmānapi tathāgata eva jānāti, ye ca te dharmāḥ, yathā ca te
            dharmāḥ, yādṛśāśca te dharmāḥ, yallakṣaṇāśca te dharmāḥ, yatsvabhāvāśca te dharmāḥ,
            ye ca yathā ca yādṛśāśca yallakṣaṇāśca yatsvabhāvāśca te dharmā iti | teṣu dharmeṣu
            tathāgata eva pratyakṣo 'parokṣaḥ ||</p>
         
         
         <p>atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā
            gāthā abhāṣata -</p>
         
         
         <p>
            aprameyā mahāvīrā loke samarumānuṣe /<br />
            na śakyaṃ sarvaśo jñātuṃ sarvasattvairvināyakāḥ // Saddhp_2.1 //
            </p>
         
         
         <p>
            balā vimokṣā ye teṣāṃ vaiśāradyāśca yādṛśāḥ /<br />
            yādṛśā buddhadharmāśca na śakyaṃ jñātu kenacit // Saddhp_2.2 //
            </p>
         
         
         <p>
            pūrve niṣevitā caryā buddhakoṭīna antike /<br />
            gambhīrā caiva sūkṣmā ca durvijñeyā sudurdṛśā // Saddhp_2.3 //
            </p>
         
         
         <p>
            tasyāṃ cīrṇāya caryāyāṃ kalpakoṭyo acintiyā /<br />
            phalaṃ me bodhimaṇḍasmin dṛṣṭaṃ yādṛśakaṃ hi tat // Saddhp_2.4 //
            </p>
         
         
         <p>
            ahaṃ ca tatprajānāmi ye cānye lokanāyakāḥ /<br />
            yathā yad yādṛśaṃ cāpi lakṣaṇaṃ cāsya yādṛśam // Saddhp_2.5 //
            </p>
         
         <span class="note"><span class="bold">Vaidya 22</span></span>
         
         <p>
            na taddarśayituṃ śakyaṃ vyāhāro 'sya na vidyate /<br />
            nāpyasau tādṛśaḥ kaścit sattvo lokasmi vidyate // Saddhp_2.6 //
            </p>
         
         
         <p>
            yasya taṃ deśayeddharma deśitaṃ cāpi jāniyāt /<br />
            anyatra bodhisattvebhyo adhimuktīya ye sthitāḥ // Saddhp_2.7 //
            </p>
         
         
         <p>
            ye cāpi te lokavidusya śrāvakāḥ kṛtādhikārāḥ sugatānuvarṇitāḥ /<br />
            kṣīṇāsravā antimadehadhāriṇo na teṣa viṣayo 'sti jināna jñāne // Saddhp_2.8 //
            </p>
         
         
         <p>
            sa caiva sarvā iya lokadhātu pūrṇā bhavecchārisutopamānām /<br />
            ekībhavitvāna vicintayeyuḥ sugatasya jñānaṃ na hi śakya jānitum // Saddhp_2.9 //
            </p>
         
         
         <p>
            saceha tvaṃ sādṛśakehi paṇḍitaiḥ pūrṇā bhaveyurdaśā pi ddiśāyo /<br />
            ye cāpi mahyaṃ imi śrāvakānye teṣāṃ pi pūrṇā bhavi evameva // Saddhp_2.10 //
            </p>
         
         
         <p>
            ekībhavitvāna ca te 'dya sarve vicintayeyuḥ sugatasya jñānam /<br />
            na śakta sarve sahitā pi jñātuṃ yathāprameyaṃ mama buddhajñānam // Saddhp_2.11 //
            </p>
         
         
         <p>
            pratyekabuddhāna anāsravāṇāṃ tīkṣṇendriyāṇāntimadehadhāriṇām /<br />
            diśo daśaḥ sarva bhaveyuḥ pūrṇā yathā naḍānāṃ vanaveṇunāṃ vā // Saddhp_2.12 //
            </p>
         
         
         <p>
            eko bhavitvāna vicintayeyurmamāgradharmāṇa pradeśamātram /<br />
            kalpāna koṭīnayutānanantānna tasya bhūtaṃ parijāni artham // Saddhp_2.13 //
            </p>
         
         
         <p>navayānasaṃprasthita bodhisattvāḥ kṛtādhikārā bahubuddhakoṭiṣu /
            <span class="note"><span class="bold">Vaidya 23</span></span>
            suviniścitārthā bahudharmabhāṇakāsteṣāṃ pi pūrṇā daśimā diśo bhavet // Saddhp_2.14
            //</p>
         
         
         <p>
            naḍāna veṇūna va nityakālamacchidrapūrṇo bhavi sarvalokaḥ /<br />
            ekībhavitvāna vicintayeyuryo dharma sākṣāt sugatena dṛṣṭaḥ // Saddhp_2.15 //
            </p>
         
         
         <p>
            anucintayitvā bahukalpakoṭyo gaṅgā yathā vālika aprameyāḥ /<br />
            ananyacittāḥ sukhumāya prajñayā teṣāṃ pi cāsmin viṣayo na vidyate // Saddhp_2.16 //
            </p>
         
         
         <p>
            avivartikā ye bhavi bodhisattvā analpakā yathariva gaṅgavālikāḥ /<br />
            ananyacittāśca vicintayeyusteṣāṃ pi cāsmin viṣayo na vidyate // Saddhp_2.17 //
            </p>
         
         
         <p>
            gambhīra dharmā sukhumā pi buddhā atarkikāḥ sarvi anāsravāśca /<br />
            ahaṃ ca jānāmiha yādṛśā hi te te vā jinā loki daśaddiśāsu // Saddhp_2.18 //
            </p>
         
         
         <p>
            yaṃ śāriputro sugataḥ prabhāṣate adhimuktisaṃpanna bhavāhi tatra /<br />
            ananyathāvādi jino maharṣī cireṇa pī bhāṣati uttamārtham // Saddhp_2.19 //
            </p>
         
         
         <p>
            āmantrayāmī imi sarvaśrāvakān pratyekabodhāya ca ye 'bhiprasthitāḥ /<br />
            saṃsthāpitā ye maya nirvṛtīya saṃmokṣitā duḥkhaparaṃparātaḥ // Saddhp_2.20 //
            </p>
         
         
         <p>
            upāyakauśalya mametadagraṃ bhāṣāmi dharmaṃ bahu yena loke /<br />
            tahiṃ tahiṃ lagna pramocayāmi trīṇī ca yānānyupadarśayāmi // Saddhp_2.21 //
            </p>
         
         <span class="note"><span class="bold">Vaidya 24</span></span>
         
         
         <p>atha khalu ye tatra parṣatsaṃnipāte mahāśrāvakā ājñātakauṇḍinyapramukhā arhantaḥ kṣīṇāsravā
            dvādaśa vaśībhūtaśatāni ye cānye śrāvakayānikā bhikṣubhikṣuṇyupāsakopāsikā ye ca pratyekabuddhayānasaṃprasthitāḥ,
            teṣāṃ sarveṣāmetadabhavat - ko nu hetuḥ kiṃ kāraṇaṃ yad bhagavānadhimātramupāyakauśalyaṃ
            tathāgatānāṃ saṃvarṇayati? gambhīraścāyaṃ mayā dharmo 'bhisaṃbuddha iti saṃvarṇayati?
            durvijñeyaśca sarvaśrāvakapratyekabuddhairiti saṃvarṇayati? yathā tāvad bhagavatā
            ekaiva vimuktirākhyātā, vayamapi buddhadharmāṇāṃ lābhino nirvāṇaprāptāḥ | asya ca
            vayaṃ bhagavato bhāṣitasyārtha na jānīmaḥ ||</p>
         
         
         <p>atha khalvāyuṣmān śāriputrastāsāṃ catasṛṇāṃ parṣadāṃ vicikitsākathaṃkathāṃ viditvā
            cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ bhagavantametadavocat
            - ko bhagavan hetuḥ, kaḥ pratyayo yad bhagavānadhimātraṃ punaḥ punastathāgatānāmupāyakauśalyajñānadarśanadharmadeśanāṃ
            saṃvarṇayati - gambhīraśca me dharmo 'bhisaṃbuddha iti | durvijñeyaṃ ca saṃghābhāṣyamiti
            punaḥ punaḥ saṃvarṇayati | na ca me bhagavato 'ntikādevaṃrūpo dharmaparyāyaḥ śrutapūrvaḥ
            | imāśca bhagavaṃścatasraḥ parṣado vicikitsākathaṃkathāprāptāḥ | tatsādhu bhagavānnirdiśatu
            yatsaṃghāya tathāgato gambhīrasya tathāgatadharmasya punaḥ punaḥ saṃvarṇanāṃ karoti
            ||</p>
         
         
         <p>atha khalvāyuṣmān śāriputrastasyāṃ velāyāmimā gāthā abhāṣata -</p>
         
         
         <p>
            cirasyādya narāditya īdṛśīṃ kurute kathām /<br />
            balā vimokṣā dhyānāśca aprameyā mi sparśitāḥ // Saddhp_2.22 //
            </p>
         
         
         <p>
            bodhimaṇḍaṃ ca kīrtesi pṛcchakaste na vidyate /<br />
            saṃdhābhāṣyaṃ ca kīrtesi na ca tvāṃ kaści pṛcchati // Saddhp_2.23 //
            </p>
         
         
         <p>
            apṛcchito vyāharasi caryāṃ varṇesi cātmanaḥ /<br />
            jñānādhigama kīrtesi gambhīraṃ ca prabhāṣase // Saddhp_2.24 //
            </p>
         
         
         <p>
            adyeme saṃśayaprāptā vaśībhūtā anāsravāḥ /<br />
            nirvāṇaṃ prasthitā ye ca kimetad bhāṣate jinaḥ // Saddhp_2.25 //
            </p>
         
         
         <p>
            pratyekabodhiṃ prārthentā bhikṣuṇyo bhikṣavastathā /<br />
            devā nāgāśca yakṣāśca gandharvāśca mahoragāḥ // Saddhp_2.26 //
            </p>
         
         
         <p>
            samālapanto anyonyaṃ prekṣante dvipadottamam /<br />
            kathaṃkathī vicintentā vyākuruṣva mahāmune // Saddhp_2.27 //
            </p>
         
         
         <p>
            yāvantaḥ śrāvakāḥ santi sugatasyeha sarvaśaḥ /<br />
            ahamatra pāramīprāpto nirdiṣṭaḥ paramarṣiṇā // Saddhp_2.28 //
            </p>
         
         
         <p>
            mamāpi saṃśayo hyatra svake sthāne narottama /<br />
            kiṃ niṣṭhā mama nirvāṇe atha caryā mi darśitā // Saddhp_2.29 //
            </p>
         
         <span class="note"><span class="bold">Vaidya 25</span></span>
         
         <p>
            pramuñca ghoṣaṃ varadundubhisvarā udāharasvā yatha eṣa dharmaḥ /<br />
            ime sthitā putra jinasya aurasā vyavalokayantaśca kṛtāñjalī jinam // Saddhp_2.30 //
            </p>
         
         
         <p>
            devāśca nāgāśca sayakṣarākṣasāḥ koṭīsahasrā yatha gaṅgavālikāḥ /<br />
            ye cāpi prārthenti samagrabodhiṃ sahasraśītiḥ paripūrṇa ye sthitāḥ // Saddhp_2.31
            //
            </p>
         
         
         <p>
            rājāna ye mahipati cakravartino ye āgatāḥ kṣetrasahasrakoṭibhiḥ /<br />
            kṛtāñjalī sarvi sagauravāḥ sthitāḥ kathaṃ nu caryāṃ paripūrayema // Saddhp_2.32 //
            </p>
         
         
         <p>evamukte bhagavānāyuṣmantaṃ śāriputrametadavocat - alaṃ śāriputra | kimanenārthena
            bhāṣitena? tatkasya hetoḥ? utrasiṣyati śāriputra ayaṃ sadevako loko 'sminnarthe vyākriyamāṇe
            | dvaitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān, bhāṣatāṃ
            sugata etamevārtham | tatkasya hetoḥ? santi bhagavaṃstasyāṃ parṣadi bahūni prāṇiśatāni
            bahūni prāṇisahasrāṇi bahūni prāṇiśatasahasrāṇi bahūni prāṇikoṭīnayutaśatasahasrāṇi
            pūrvabuddhadarśāvīni prajñāvanti, yāni bhagavato bhāṣitaṃ śraddhāsyanti pratīyiṣyanti
            udgrahīṣyanti ||</p>
         
         
         <p>atha khalvāyuṣmān śāriputro bhagavantamanayā gāthayādhyabhāṣata -</p>
         
         
         <p>
            vispaṣṭu bhāṣasva jināna uttamā santīha parṣāya sahasra prāṇinām /<br />
            śrāddhāḥ prasannāḥ sugate sagauravā jñāsyanti ye dharmamudāhṛtaṃ te // Saddhp_2.33
            //
            </p>
         
         
         <p>atha khalu bhagavān dvaitīyakamapyāyuṣmantaṃ śāriputrametadavocat - alaṃ śāriputra
            anenārthena prakāśitena | utrasiṣyati śāriputra ayaṃ sadevako loko 'sminnarthe vyākriyamāṇe
            | abhimānaprāptāśca bhikṣavo mahāprapātaṃ prapatiṣyanti ||</p>
         
         
         <p>atha khalu bhagavāṃstasyāṃ velāyāmimāṃ gāthāmabhāṣata -</p>
         
         
         <p>
            alaṃ hi dharmeṇiha bhāṣitena sūkṣmaṃ idaṃ jñānamatarkikaṃ ca /<br />
            abhimānaprāptā bahu santi bālā nirdiṣṭadharmasmi kṣipe ajānakāḥ // Saddhp_2.34 //
            </p>
         
         <span class="note"><span class="bold">Vaidya 26</span></span>
         
         
         <p>traitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān, bhāṣatāṃ
            sugata etamevārtham | mādṛśānāṃ bhagavanniha parṣadi bahūni prāṇiśatāni saṃvidyante,
            anyāni ca bhagavan bahūni prāṇiśatāni bahūni prāṇisahasrāṇi bahūni prāṇiśatasahasrāṇi
            bahūni prāṇikoṭīnayutaśatasahasrāṇi, yāni bhagavatā pūrvabhaveṣu paripācitāni, tāni
            bhagavato bhāṣitaṃ śraddhāsyanti pratīyiṣyanti udgahīṣyanti | teṣāṃ tadbhabhaviṣyati
            dīrgharātramarthāya hitāya sukhāyeti ||</p>
         
         
         <p>atha khalvāyuṣmān śāriputrastasyāṃ velāyāmimā gāthā abhāṣata -</p>
         
         
         <p>
            bhāṣasva dharmaṃ dvipadānamuttamā ahaṃ tvāmadhyeṣami jyeṣṭhaputraḥ /<br />
            santīha prāṇīna sahasrakoṭayo ye śraddadhāsyanti te dharma bhāṣitam // Saddhp_2.35
            //
            </p>
         
         
         <p>
            ye ca tvayā pūrvabhaveṣu nityaṃ paripācitāḥ sattva sudīrgharātram /<br />
            kṛtāñjalī te pi sthitātra sarve ye śraddadhāsyanti tavaita dharmam // Saddhp_2.36
            //
            </p>
         
         
         <p>
            asmādṛśā dvādaśime śatāśca ye cāpi te prasthita agrabodhaye /<br />
            tān paśyamānaḥ sugataḥ prabhāṣatāṃ teṣāṃ ca harṣaṃ paramaṃ janetu // Saddhp_2.37 //
            </p>
         
         
         <p>atha khalu bhagavāṃstraitīyakamapyāyuṣmataḥ śāriputrasyādhyeṣaṇāṃ viditvā āyuṣmantaṃ
            śāriputrametadavocat - yadidānīṃ tvaṃ śāriputra yāvatraitīyakamapi tathāgatamadhyeṣase
            | evamadhyeṣamāṇaṃ tvāṃ śāriputra kiṃ vakṣyāmi ? tena hi śāriputra śṛṇu, sādhu ca
            suṣṭhu ca manasi kuru | bhāṣiṣye 'haṃ te ||</p>
         
         
         <p>samanantarabhāṣitā ceyaṃ bhagavatā vāk, atha khalu tataḥ parṣada ābhimānikānāṃ bhikṣūṇāṃ
            bhikṣuṇīnāmupāsakānāmupāsikānāṃ pañcamātrāṇi sahasrāṇyutthāya āsanebhyo bhagavataḥ
            pādau śirasābhivanditvā tataḥ parṣado 'pakrāmanti sma, yathāpīdamabhimānākuśalamūlena
            aprāpte prāptasaṃjñino 'nadhigate 'dhigatasaṃjñinaḥ | te ātmānaṃ savraṇaṃ jñātvā tataḥ
            parṣado 'pakrāntāḥ | bhagavāṃśca tūṣṇīṃbhāvenādhivāsayati sma ||</p>
         
         
         <p>atha khalu bhagavānāyuṣmantaṃ śāriputramāmantrayate sma - nippalāvā me śāriputra parṣat
            apagataphalguḥ śraddhāsāre pratiṣṭhitā | sādhu śāriputra eteṣāmābhimānikānāmato 'pakramaṇam
            | tena hi śāriputra bhāṣiṣye etamartham | sādhu bhagavannityāyuṣmān śāriputro bhagavataḥ
            pratyaśrauṣīt ||</p>
         
         <span class="note"><span class="bold">Vaidya 27</span></span>
         
         
         <p>bhagavānetadavocat - kadācit karhicicchāriputra tathāgata evaṃrūpāṃ dharmadeśanāṃ
            kathayati | tadyathāpi nāma śāriputra udumbarapuṣpaṃ kadācit karhicit saṃdṛśyate,
            evameva śāriputra tathāgato 'pi kadācit karhicit evaṃrūpāṃ dharmadeśanāṃ kathayati
            | śraddadhata me śāriputra, bhūtavādyahamasmi, tathāvādyahamasmi, ananyathāvādyahamasmi
            | durbodhyaṃ śāriputra tathāgatasya saṃdhābhāṣyam | tatkasya hetoḥ? nānāniruktinirdeśābhilāpanirdeśanairmayā
            śāriputra vividhairupāyakauśalyaśatasahasrairdharmaḥ saṃprakāśitaḥ | atarko 'tarkāvacarastathāgatavijñeyaḥ
            śāriputra saddharmaḥ | tatkasya hetoḥ? ekakṛtyena śāriputra ekakaraṇīyena tathāgato
            'rhan samyaksaṃbuddho loka utpadyate mahākṛtyena mahākaraṇīyena | katamaṃ ca śāriputra
            tathāgatasya ekakṛtyamekakaraṇīyaṃ mahākṛtyaṃ mahākaraṇīyaṃ yena kṛtyena tathāgato
            'rhan samyaksaṃbuddho loka utpadyate? yadidaṃ tathāgatajñānadarśanasamādāpanahetunimittaṃ
            sattvānāṃ tathāgato 'rhan samyaksaṃbuddho loka utpadyate | tathāgatajñānadarśanasaṃdarśanahetunimittaṃ
            sattvānāṃ tathāgato 'rhan samyaksaṃbuddho loka utpadyate | tathāgatajñānadarśanāvatāraṇahetunimittaṃ
            sattvānāṃ tathāgato 'rhan samyaksaṃbuddho loka utpadyate | tathāgatajñānapratibodhanahetunimittaṃ
            sattvānāṃ tathāgato 'rhan samyaksaṃbuddho loka utpadyate | tathāgatajñānadarśanamārgāvatāraṇahetunimittaṃ
            sattvānāṃ tathāgato 'rhan samyaksaṃbuddho loka utpadyate | idaṃ tacchāriputra tathāgatasya
            ekakṛtyamekakaraṇīyaṃ mahākṛtyaṃ mahākaraṇīyamekaprayojanaṃ loke prādurbhāvāya | iti
            hi śāriputra yattathāgatasya ekakṛtyamekakaraṇīyaṃ mahākṛtyaṃ mahākaraṇīyam, tattathāgataḥ
            karoti | tatkasya hetoḥ? tathāgatajñānadarśanasamādāpaka evāhaṃ śāriputra, tathāgatajñānadarśanasaṃdarśaka
            evāhaṃ śāriputra, tathāgatajñānadarśanāvatāraka evāhaṃ śāriputra, tathāgatajñānadarśanapratibodhaka
            evāhaṃ śāriputra, tathāgatajñānadarśanamārgāvatāraka evāhaṃ śāriputra | ekamevāhaṃ
            śāriputra yānamārabhya sattvānāṃ dharma deśayāmi yadidaṃ buddhayānam | na kiṃcicchāriputra
            dvitīyaṃ vā tṛtīyaṃ vā yānaṃ saṃvidyate | sarvatraiṣā śāriputra dharmatā daśadigloke
            | tatkasya hetoḥ? ye 'pi tu śāriputra atīta
            'dhvanyabhūvan daśasu dikṣvaprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhā
            bahujanahitāya bahujanasukhāya lokānukampāyai mahato janakāyasyārthāya hitāya sukhāya
            devānāṃ ca manuṣyāṇāṃ ca | ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ
            sattvānāṃ nānādhātvāśayānāmāśayaṃ viditvā dharmaṃ deśitavantaḥ | te 'pi sarve śāriputra
            buddhā bhagavanta ekameva yānamārabhya sattvānāṃ dharmaṃ deśitavantaḥ, yadidaṃ buddhayānaṃ
            sarvajñatāparyavasānam, yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva
            tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva
            sattvānāṃ dharmaṃ deśitavantaḥ | yairapi śāriputra sattvaisteṣāmatītānāṃ tathāgatānāmarhatāṃ
            samyaksaṃbuddhānāmantikāt saddharmaḥ śrutaḥ, te 'pi sarve 'nuttarāyāḥ samyaksaṃbodherlābhino
            'bhūvan ||</p>
         
         <span class="note"><span class="bold">Vaidya 28</span></span>
         
         
         <p>ye 'pi te śāriputra anāgate 'dhvani bhaviṣyanti daśasu dikṣvaprameyeṣvasaṃkhyeyeṣu
            lokadhātuṣu tathāgatā arhantaḥ samyaksaṃbuddhā bahujanahitāya bahujanasukhāya lokānukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca, ye ca nānābhirnihāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ
            sattvānāṃ nānādhātvāśayānāmāśayaṃ viditvā dharmaṃ deśayiṣyanti, te 'pi sarve śāriputra
            buddhā bhagavanta ekameva yānamārabhya sattvānāṃ dharmaṃ deśayiṣyanti yadidaṃ buddhayānaṃ
            sarvajñatāparyavasānam, yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva
            tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva
            sattvānāṃ dharmaṃ deśayiṣyanti | ye 'pi te śāriputra sattvāsteṣāmanāgatānāṃ tathāgatānāmarhatāṃ
            samyaksaṃbuddhānāmantikāt taṃ dharmaṃ śroṣyanti, te 'pi sarve 'nuttarāyāḥ samyaksaṃbodherlābhino
            bhaviṣyanti ||</p>
         
         
         <p>ye 'pi te śāriputra etarhi pratyutpanne 'dhvani daśasu dikṣvaprameyeṣvasaṃkhyeyeṣu
            lokadhātuṣu tathāgatā arhantaḥ samyaksaṃbuddhāstiṣṭhanti ghriyante yāpayanti, dharmaṃ
            ca deśayanti bahujanahitāya bahujanahitāya lokānukampāyai mahato janakāyasyārthāya
            hitāya sukhāya devānāṃ ca manuṣyāṇāṃ ca, ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ
            sattvānāṃ nānādhātvāśayānāmāśayaṃ viditvā dharmaṃ deśayanti, te 'pi sarve śāriputra
            buddhā bhagavanta ekameva yānamārabhya sattvānāṃ dharmaṃ deśayanti yadidaṃ buddhayānaṃ
            sarvajñatāparyavasānam, yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva
            tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva
            sattvānāṃ dharmaṃ deśayanti | ye 'pi te śāriputra sattvāsteṣāṃ pratyutpannānāṃ tathāgatānāmarhatāṃ
            samyaksaṃbuddhānāmantikāt taṃ dharmaṃ śṛṇvanti, te 'pi sarve 'nuttarāyāḥ samyaksaṃbodherlābhino
            bhaviṣyanti ||</p>
         
         
         <p>ahamapi śāriputra etarhi tathāgato 'rhan samyaksaṃbuddho bahujanahitāya bahujanasukhāya
            lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ
            sattvānāṃ nānādhātvāśayānāmāśayaṃ viditvā dharmaṃ deśayāmi | ahamapi śāriputra ekameva
            yānamārabhya sattvānāṃ dharmaṃ deśayāmi yadidaṃ buddhayānaṃ sarvajñatāparyavasānam,
            yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva
            tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva
            sattvānāṃ dharmaṃ deśayāmi | ye 'pi te śāriputra sattvā etarhi mamemaṃ dharmaṃ śṛṇvanti,
            te 'pi sarve 'nuttarāyāḥ samyaksaṃbodherlābhino bhaviṣyanti | tadanenāpi śāriputra
            paryāyeṇa evaṃ veditavyaṃ yathā nāsti dvitīyasya yānasya kvaciddaśasu dikṣu loke prajñaptiḥ,
            kutaḥ punastṛtīyasya ||</p>
         
         
         <p>api tu khalu punaḥ śāriputra yadā tathāgatā arhantaḥ samyaksaṃbuddhā kalpakaṣāye (<span class="bold">Vaidya 29</span>) votpadyante sattvakaṣāye vā kleśakaṣāye vā dṛṣṭikaṣāye vā āyuṣkaṣāye votpadyante
            | evaṃrūpeṣu śāriputra kalpasaṃkṣobhakaṣāyeṣu bahusattveṣu lubdheṣvalpakuśalamūleṣu
            tadā śāriputra tathāgatā arhantaḥ samyaksaṃbuddhā upāyakauśalyena tadevaikaṃ buddhayānaṃ
            triyānanirdeśena nirdiśanti | tatra śāriputra ye śrāvakā arhantaḥ pratyekabuddhā vā
            imāṃ kriyāṃ tathāgatasya buddhayānasamādapanāṃ na śṛṇvanti nāvataranti nāvabudhyanti,
            na te śāriputra tathāgatasya śrāvakā veditavyāḥ, nāpyarhanto nāpi pratyekabuddhā veditavyāḥ
            | api tu khalu punaḥ śāriputra yaḥ kaścid bhikṣurvā bhikṣuṇī vā arhattvaṃ pratijānīyāt,
            anuttarāyāṃ samyaksaṃbodhau praṇidhānamaparigṛhya ucchinno 'smi buddhayānāditi vadet,
            etāvanme samucchrayasya paścimakaṃ parinirvāṇaṃ vadet, ābhimānikaṃ taṃ śāriputra prajānīyāḥ
            | tatkasya hetoḥ? asthānametacchāriputra anavakāśo yadbhikṣurarhan kṣīṇāsravaḥ saṃmukhībhūte
            tathāgate imaṃḥ dharmaṃ śrutvā na śraddadhyāt sthāpayitvā parinirvṛtasya tathāgatasya
            | tatkasya hetoḥ? na hi śāriputra śrāvakāstasmin kāle tasmin samaye parinirvṛte tathāgate
            eteṣāmevaṃrūpāṇāṃ sūtrāntānāṃ dhārakā vā deśakā vā bhaviṣyanti | anyeṣu punaḥ śāriputra
            tathāgateṣvarhatsu samyaksaṃbuddheṣu niḥsaṃśayā bhaviṣyanti | imeṣu buddhadharmeṣu
            śraddadhādhvaṃ me śāriputra pattīyata avakalpayata | na hi śāriputra tathāgatānāṃ
            mṛṣāvādaḥ saṃvidyate | ekamevedaṃ śāriputra yānaṃ yadidaṃ buddhayānam ||</p>
         
         
         <p>atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā
            gāthā abhāṣata -</p>
         
         
         <p>
            athābhimānaprāptā ye bhikṣubhikṣuṇyupāsakāḥ /<br />
            upāsikāśca aśrāddhāḥ sahasrāḥ pañcanūnakāḥ // Saddhp_2.38 //
            </p>
         
         
         <p>
            apaśyanta imaṃ doṣaṃ chidraśikṣāsamanvitāḥ /<br />
            vraṇāṃśca parirakṣantaḥ prakrāntā bālabuddhayaḥ // Saddhp_2.39 //
            </p>
         
         
         <p>
            parṣatkaṣāyatāṃ jñātvā lokanātho 'dhivāsayi /<br />
            tatteṣāṃ kuśalaṃ nāsti śṛṇuyurdharma ye imam // Saddhp_2.40 //
            </p>
         
         
         <p>
            śuddhā ca niṣpalāvā ca susthitā pariṣanmama /<br />
            phalguvyapagatā sarvā sārā ceyaṃ pratiṣṭhitā // Saddhp_2.41 //
            </p>
         
         
         <p>
            śṛṇohi me śārisutā yathaiṣa saṃbuddha dharmaḥ puruṣottamehi /<br />
            yathā ca buddhāḥ kathayanti nāyakā upāyakauśalyaśatairanekaiḥ // Saddhp_2.42 //
            </p>
         
         
         <p>yathāśayaṃ jāniya te cariṃ ca nānādhimuktāniha prāṇakoṭinām /
            <span class="note"><span class="bold">Vaidya 30</span></span>
            citrāṇi karmāṇi viditva teṣāṃ purākṛtaṃ yatkuśalaṃ ca tehi // Saddhp_2.43 //</p>
         
         
         <p>
            nānāniruktīhi ca kāraṇehi saṃprāpayāmī ima teṣa prāṇinām /<br />
            hetūhi dṛṣṭāntaśatehi cāhaṃ tathā tathā toṣayi sarvasattvān // Saddhp_2.44 //
            </p>
         
         
         <p>
            sūtrāṇi bhāṣāmi tathaiva gāthā itivṛttakaṃ jātakamadbhutaṃ ca /<br />
            nidāna aupamyaśataiśca citrairgeyaṃ ca bhāṣāmi tathopadeśān // Saddhp_2.45 //
            </p>
         
         
         <p>
            ye bhonti hīnābhiratā avidvasū acīrṇacaryā bahubuddhakoṭiṣu /<br />
            saṃsāralagnāśca suduḥkhitāśca nirvāṇa teṣāmupadarśayāmi // Saddhp_2.46 //
            </p>
         
         
         <p>
            upāyametaṃ kurute svayaṃbhūrbauddhasya jñānasya prabodhanārtham /<br />
            na cāpi teṣāṃ pravade kadācid yuṣme 'pi buddhā iha loki bheṣyatha // Saddhp_2.47 //
            </p>
         
         
         <p>
            kiṃ kāraṇaṃ kālamavekṣya tāyī kṣaṇaṃ ca dṛṣṭvā tatu paśca bhāṣate /<br />
            so 'yaṃ kṣaṇo adya kathaṃci labdho vadāmi yeneha ca bhūtaniścayam // Saddhp_2.48 //
            </p>
         
         
         <p>
            navāṅgametanmama śāsanaṃ ca prakāśitaṃ sattvabalābalena /<br />
            upāya eṣo varadasya jñāne praveśanārthāya nidarśito me // Saddhp_2.49 //
            </p>
         
         
         <p>
            bhavanti ye ceha sadā viśuddhā vyaktā śucī sūrata buddhaputrāḥ /<br />
            kṛtādhikārā bahubuddhakoṭiṣu vaipulyasūtrāṇi vadāmi teṣām // Saddhp_2.50 //
            </p>
         
         <span class="note"><span class="bold">Vaidya 31</span></span>
         
         <p>
            tathā hi te āśayasaṃpadāya viśuddharūpāya samanvitābhūn /<br />
            vadāmi tān buddha bhaviṣyatheti anāgate 'dhvāni hitānukampakāḥ // Saddhp_2.51 //
            </p>
         
         
         <p>
            śrutvā ca prītisphuṭa bhonti sarve buddhā bhaviṣyāma jagatpradhānāḥ /<br />
            punaśca haṃ jāniya teṣa caryāṃ vaipulyasūtrāṇi prakāśayāmi // Saddhp_2.52 //
            </p>
         
         
         <p>
            ime ca te śrāvaka nāyakasya yehi śrutaṃ śāsanametamagryam /<br />
            ekāpi gāthā śruta dhāritā vā sarveṣa bodhāya na saṃśayo 'sti // Saddhp_2.53 //
            </p>
         
         
         <p>
            ekaṃ hi yānaṃ dvitiyaṃ na vidyate tṛtiyaṃ hi naivāsti kadāci loke /<br />
            anyatrupāyā puruṣottamānāṃ yadyānanānātvupadarśayanti // Saddhp_2.54 //
            </p>
         
         
         <p>
            bauddhasya jñānasya prakāśanārthaṃ loke samutpadyati lokanāthaḥ /<br />
            ekaṃ hi kāryaṃ dvitiyaṃ na vidyate na hīnayānena nayanti buddhāḥ // Saddhp_2.55 //
            </p>
         
         
         <p>
            pratiṣṭhito yatra svayaṃ svayaṃbhūryaccaiva buddhaṃ yatha yādṛśaṃ ca /<br />
            balāśca ye dhyānavimokṣa-indriyāstatraiva sattvā pi pratiṣṭhapeti // Saddhp_2.56 //
            </p>
         
         
         <p>
            mātsaryadoṣo hi bhaveta mahyaṃ spṛśitva bodhiṃ virajāṃ viśiṣṭām /<br />
            yadi hīnayānasmi pratiṣṭhapeyamekaṃ pi sattvaṃ na mamate sādhu // Saddhp_2.57 //
            </p>
         
         
         <p>mātsarya mahyaṃ na kahiṃci vidyate īrṣyā na me nāpi ca chandarāgaḥ /
            <span class="note"><span class="bold">Vaidya 32</span></span>
            ucchinna pāpā mama sarvadharmāstenāsmi buddho jagato 'nubodhāt // Saddhp_2.58 //</p>
         
         
         <p>
            yathā hyahaṃ citritu lakṣaṇehi prabhāsayanto imu sarvalokam /<br />
            puraskṛtaḥ prāṇiśatairanekairdeśemimāṃ dharmasvabhāvamudrām // Saddhp_2.59 //
            </p>
         
         
         <p>
            evaṃ ca cintemyahu śāriputra kathaṃ nu evaṃ bhavi sarvasattvāḥ /<br />
            dvātriṃśatīlakṣaṇarūpadhāriṇaḥ svayaṃprabhā lokavidū svayaṃbhūḥ // Saddhp_2.60 //
            </p>
         
         
         <p>
            yathā ca paśyāmi yathā ca cintaye yathā ca saṃkalpa mamāsi pūrvam /<br />
            paripūrṇametat praṇidhānu mahyaṃ buddhā ca bodhiṃ ca prakāśayāmi // Saddhp_2.61 //
            </p>
         
         
         <p>
            sacedahaṃ śārisutā vadeyaṃ sattvāna bodhāya janetha chandam /<br />
            ajānakāḥ sarva bhrameyuratra na jātu gṛhṇīyu subhāṣitaṃ me // Saddhp_2.62 //
            </p>
         
         
         <p>
            tāṃścaiva haṃ jāniya evarūpān na cīrṇacaryāḥ purimāsu jātiṣu /<br />
            adhyoṣitāḥ kāmaguṇeṣu saktāstṛṣṇāya saṃmūrchita mohacittāḥ // Saddhp_2.63 //
            </p>
         
         
         <p>
            te kāmahetoḥ prapatanti durgatiṃ ṣaṭsū gatīṣū parikhidyamānāḥ /<br />
            kaṭasī ca vardhenti punaḥ punaste duḥkhena saṃpīḍita alpapuṇyāḥ // Saddhp_2.64 //
            </p>
         
         
         <p>
            vilagna dṛṣṭīgahaneṣu nityamastīti nāstīti tathāsti nāsti /<br />
            dvāṣaṣṭi dṛṣṭīkṛta niśrayitvā asanta bhāvaṃ parigṛhya te sthitāḥ // Saddhp_2.65 //
            </p>
         
         <span class="note"><span class="bold">Vaidya 33</span></span>
         
         <p>
            duḥśodhakā mānina dambhinaśca vaṅkāḥ śaṭhā alpaśrutāśca bālāḥ /<br />
            te naiva śṛṇvanti subuddhaghoṣaṃ kadāci pi jātisahasrakoṭiṣu // Saddhp_2.66 //
            </p>
         
         
         <p>
            teṣāmahaṃ śārisutā upāyaṃ vadāmi duḥkhasya karotha antam /<br />
            duḥkhena saṃpīḍita dṛṣṭva sattvān nirvāṇa tatrāpyupadarśayāmi // Saddhp_2.67 //
            </p>
         
         
         <p>
            evaṃ ca bhāṣāmyahu nityanirvṛtā ādipraśāntā imi sarvadharmāḥ /<br />
            caryāṃ ca so pūriya buddhaputro anāgate 'dhvāni jino bhaviṣyati // Saddhp_2.68 //
            </p>
         
         
         <p>
            upāyakauśalya mamaivarūpaṃ yat trīṇi yānānyupadarśayāmi /<br />
            ekaṃ tu yānaṃ hi nayaśca eka ekā ciyaṃ deśana nāyakānām // Saddhp_2.69 //
            </p>
         
         
         <p>
            vyapanehi kāṅkṣāṃ tatha saṃśayaṃ ca yeṣāṃ ca keṣāṃ ciha kāṅkṣa vidyate /<br />
            ananyathāvādina lokanāyakā ekaṃ idaṃ yānu dvitīyu nāsti // Saddhp_2.70 //
            </p>
         
         
         <p>
            ye cāpyabhūvan purimāstathāgatāḥ parinirvṛtā buddhasahasra neke /<br />
            atītamadhvānamasaṃkhyakalpe teṣāṃ pramāṇaṃ na kadāci vidyate // Saddhp_2.71 //
            </p>
         
         
         <p>
            sarvehi tehi puruṣottamehi prakāśitā dharma bahū viśuddhāḥ /<br />
            dṛṣṭāntakaiḥ kāraṇahetubhiśca upāyakauśalyaśatairanekaiḥ // Saddhp_2.72 //
            </p>
         
         
         <p>sarve ca te darśayi ekayānamekaṃ ca yānaṃ avatārayanti /
            <span class="note"><span class="bold">Vaidya 34</span></span>
            ekasmi yāne paripācayanti acintiyā prāṇisahasrakoṭyaḥ // Saddhp_2.73 //</p>
         
         
         <p>
            anye upāyā vividhā jinānāṃ yehī prakāśentimamagradharmam /<br />
            jñātvādhimuktiṃ tatha āśayaṃ ca tathāgatā loki sadevakasmin // Saddhp_2.74 //
            </p>
         
         
         <p>
            ye cāpi sattvāstahi teṣa saṃmukhaṃ śṛṇvanti dharmaṃ atha vā śrutāvinaḥ /<br />
            dānaṃ ca dattaṃ caritaṃ ca śīlaṃ kṣāntyā ca saṃpādita sarvacaryāḥ // Saddhp_2.75 //
            </p>
         
         
         <p>
            vīryeṇa dhyānena kṛtādhikārāḥ prajñāya vā cintita eti dharmāḥ /<br />
            vividhāni puṇyāni kṛtāni yehi te sarvi bodhāya abhūṣi lābhinaḥ // Saddhp_2.76 //
            </p>
         
         
         <p>
            parinirvṛtānāṃ ca jināna teṣāṃ ye śāsane kecidabhūṣi sattvāḥ /<br />
            kṣāntā ca dāntā ca vinīta tatra te sarvi bodhāya abhūṣi lābhinaḥ // Saddhp_2.77 //
            </p>
         
         
         <p>
            ye cāpi dhātūna karonti pūjāṃ jināna teṣāṃ parinirvṛtānām /<br />
            ratnāmayān stūpasahasra nekān suvarṇarūpyasya ca sphāṭikasya // Saddhp_2.78 //
            </p>
         
         
         <p>
            ye cāśmagarbhasya karonti stūpān karketanāmuktamayāṃśca kecit /<br />
            vaiḍūryaśreṣṭhasya tathendranīlān te sarvi bodhāya abhūṣi lābhinaḥ // Saddhp_2.79
            //
            </p>
         
         
         <p>
            ye cāpi śaileṣu karonti stūpān ye candanānāmagurusya kecit /<br />
            ye devadārūsya karonti stūpān ye dārusaṃghātamayāṃśca kecit // Saddhp_2.80 //
            </p>
         
         <span class="note"><span class="bold">Vaidya 35</span></span>
         
         <p>
            iṣṭāmayān mṛttikasaṃcitān vā prītāśca kurvanti jināna stūpān /<br />
            uddiśya ye pāṃsukarāśayo 'pi aṭavīṣu durgeṣu ca kārayanti // Saddhp_2.81 //
            </p>
         
         
         <p>
            sikatāmayān vā puna kūṭa kṛtvā ye keciduddiśya jināna stūpān /<br />
            kumārakāḥ krīḍiṣu tatra tatra te sarvi bodhāya abhūṣi lābhinaḥ // Saddhp_2.82 //
            </p>
         
         
         <p>
            ratnāmayā bimba tathaiva kecid dvātriṃśatīlakṣaṇarūpadhāriṇaḥ /<br />
            uddiśya kārāpita yehi cāpi te sarvi bodhāya abhūṣi lābhinaḥ // Saddhp_2.83 //
            </p>
         
         
         <p>
            ye saptaratnāmaya tatra kecid ye tāmrikā vā tatha kāṃsikā vā /<br />
            kārāpayīṣu sugatāna bimbā te sarvi bodhāya abhūṣi lābhinaḥ // Saddhp_2.84 //
            </p>
         
         
         <p>
            sīsasya lohasya ca mṛttikāya vā kārāpayīṣu sugatāna vigrahān /<br />
            ye pustakarmāmaya darśanīyāṃste sarvi bodhāya abhūṣi lābhinaḥ // Saddhp_2.85 //
            </p>
         
         
         <p>
            ye citrabhittīṣu karonti vigrahān paripūrṇagātrān śatapuṇyalakṣaṇān /<br />
            likhetsvayaṃ cāpi likhāpayedvā te sarvi bodhāya abhūṣi lābhinaḥ // Saddhp_2.86 //
            </p>
         
         
         <p>
            ye cāpi kecittahi śikṣamāṇāḥ krīḍāratiṃ cāpi vinodayantaḥ /<br />
            nakhena kāṣṭhena kṛtāsi vigrahān bhittīṣu puruṣā ca kumārakā vā // Saddhp_2.87 //
            </p>
         
         
         <p>sarve ca te kārūṇikā abhūvan sarve 'pi te tārayi prāṇikoṭyaḥ /
            <span class="note"><span class="bold">Vaidya 36</span></span>
            samādapentā bahubodhisatvāṃste sarvi bodhāya abhūṣi lābhinaḥ // Saddhp_2.88 //</p>
         
         
         <p>
            dhātūṣu yaiścāpi tathāgatānāṃ stūpeṣu vā mṛttikavigraheṣu vā /<br />
            ālekhyabhittīṣvapi pāṃsustūpe puṣpā ca gandhā ca pradatta āsīt // Saddhp_2.89 //
            </p>
         
         
         <p>
            vādyā ca vādāpita yehi tatra bheryo 'tha śaṅkhāḥ paṭahāḥ sughoṣakāḥ /<br />
            nirnāditā dundubhayaśca yehi pūjāvidhānāya varāgrabodhinām // Saddhp_2.90 //
            </p>
         
         
         <p>
            vīṇāśca tālā paṇavāśca yehi mṛdaṅga vaṃśā tuṇavā manojñāḥ /<br />
            ekotsavā vā sukumārakā vā te sarvi bodhāya abhūṣi lābhinaḥ // Saddhp_2.91 //
            </p>
         
         
         <p>
            vādāpitā jhallariyo 'pi yehi jalamaṇḍakā carpaṭamaṇḍakā vā /<br />
            sugatāna uddiśyatha pūjanārthaṃ gītaṃ sugītaṃ madhuraṃ manojñam // Saddhp_2.92 //
            </p>
         
         
         <p>
            sarve ca te buddha abhūṣi loke kṛtvāna tāṃ bahuvidhadhātupūjām /<br />
            kimalpakaṃ pi sugatāna dhātuṣu ekaṃ pi vādāpiya vādyabhāṇḍam // Saddhp_2.93 //
            </p>
         
         
         <p>
            puṣpeṇa caikena pi pūjayitvā ālekhyabhittau sugatāna bimbān /<br />
            vikṣiptacittā pi ca pūjayitvā anupūrva drakṣyanti ca buddhakoṭyaḥ // Saddhp_2.94 //
            </p>
         
         <span class="note"><span class="bold">Vaidya 37</span></span>
         
         <p>
            yaiścāñjalistatra kṛto 'pi stūpe paripūrṇa ekā talasaktikā vā /<br />
            unnāmitaṃ śīrṣamabhūnmuhūrtamavanāmitaḥ kāyu tathaikavāram // Saddhp_2.95 //
            </p>
         
         
         <p>
            namo 'stu buddhāya kṛtaikavāraṃ yehī tadā dhātudhareṣu teṣu /<br />
            vikṣiptacittairapi ekavāraṃ te sarvi prāptā imamagrabodhim // Saddhp_2.96 //
            </p>
         
         
         <p>
            sugatāna teṣāṃ tada tasmi kāle parinirvṛtānāmatha tiṣṭhatāṃ vā /<br />
            ye dharmanāmāpi śruṇiṃsu sattvāste sarvi bodhāya abhūṣi lābhinaḥ // Saddhp_2.97 //
            </p>
         
         
         <p>
            anāgatā pī bahubuddhakoṭyo acintiyā yeṣu pramāṇu nāsti /<br />
            te pī jinā uttamalokanāthāḥ prakāśayiṣyanti upāyametam // Saddhp_2.98 //
            </p>
         
         
         <p>
            upāyakauśalyamanantu teṣāṃ bhaviṣyati lokavināyakānām /<br />
            yenā vineṣyantiha prāṇakoṭyo bauddhasmi jñānasmi anāsravasmin // Saddhp_2.99 //
            </p>
         
         
         <p>
            eko 'pi sattvo na kadāci teṣāṃ śrutvāna dharmaṃ na bhaveta buddhaḥ /<br />
            praṇidhānametaddhi tathāgatānāṃ caritva bodhāya carāpayeyam // Saddhp_2.100 //
            </p>
         
         
         <p>
            dharmāmukhā koṭisahasra neke prakāśayiṣyanti anāgate 'dhve /<br />
            upadarśayanto imamekayānaṃ vakṣyanti dharmaṃ hi tathāgatatve // Saddhp_2.101 //
            </p>
         
         
         <p>sthitikā hi eṣā sada dharmanetrī prakṛtiśca dharmāṇa sadā prabhā[sate] /
            <span class="note"><span class="bold">Vaidya 38</span></span>
            viditva buddhā dvipadānamuttamā prakāśayiṣyanti mamekayānam // Saddhp_2.102 //</p>
         
         
         <p>
            dharmasthitiṃ dharmaniyāmatāṃ ca nityasthitāṃ loki imāmakampyām /<br />
            buddhāśca bodhiṃ pṛthivīya maṇḍe prakāśayiṣyanti upāyakauśalam // Saddhp_2.103 //
            </p>
         
         
         <p>
            daśasū diśāsū naradevapūjitāstiṣṭhanti buddhā yatha gaṅgavālikāḥ /<br />
            sukhāpanārthaṃ iha sarvaprāṇināṃ te cāpi bhāṣantimamagrabodhim // Saddhp_2.104 //
            </p>
         
         
         <p>
            upāyakauśalya prakāśayanti vividhāni yānānyupadarśayanti /<br />
            ekaṃ ca yānaṃ paridīpayanti buddhā imāmuttamaśāntabhūmim // Saddhp_2.105 //
            </p>
         
         
         <p>
            caritaṃ ca te jāniya sarvadehināṃ yathāśayaṃ yacca purā niṣevitam /<br />
            vīryaṃ ca sthāmaṃ ca viditva teṣāṃ jñātvādhimuktiṃ ca prakāśayanti // Saddhp_2.106
            //
            </p>
         
         
         <p>
            dṛṣṭāntahetūn bahu darśayanti bahukāraṇān jñānabalena nāyakāḥ /<br />
            nānādhimuktāṃśca viditva sattvān nānābhinirhārupadarśayanti // Saddhp_2.107 //
            </p>
         
         
         <p>
            ahaṃ pi caitarhi jinendranāyako utpanna sattvāna sukhāpanārtham /<br />
            saṃdarśayāmī ima buddhabodhiṃ nānābhinirhārasahasrakoṭibhiḥ // Saddhp_2.108 //
            </p>
         
         
         <p>
            deśemi dharmaṃ ca bahuprakāraṃ adhimuktimadhyāśaya jñātva prāṇinām /<br />
            saṃharṣayāmī vividhairupāyaiḥ pratyātmikaṃ jñānabalaṃ mamaitat // Saddhp_2.109 //
            </p>
         
         
         <p>ahaṃ pi paśyāmi daridrasattvān prajñāya puṇyehi ca viprahīṇān /
            <span class="note"><span class="bold">Vaidya 39</span></span>
            praskanna saṃsāri niruddha durge magnāḥ punarduḥkhaparaṃparāsu // Saddhp_2.110 //</p>
         
         
         <p>
            tṛṣṇāvilagnāṃścamarīva bāle kāmairihāndhīkṛta sarvakālam /<br />
            na buddhameṣanti mahānubhāvaṃ na dharma mārganti dukhāntagāminam // Saddhp_2.111 //
            </p>
         
         
         <p>
            gatīṣu ṣaṭsu pariruddhacittāḥ kudṛṣṭidṛṣṭīṣu sthitā akampyāḥ /<br />
            duḥkhātu duḥkhānupradhāvamānāḥ kāruṇya mahyaṃ balavantu teṣu // Saddhp_2.112 //
            </p>
         
         
         <p>
            so 'haṃ viditvā tahi bodhimaṇḍe saptāha trīṇi paripūrṇa saṃsthitaḥ /<br />
            arthaṃ vicintemimamevarūpaṃ ullokayan pādapameva tatra // Saddhp_2.113 //
            </p>
         
         
         <p>
            prekṣāmi taṃ cānimiṣaṃ drumendraṃ tasyaiva heṣṭhe anucaṃkramāmi /<br />
            āścaryajñānaṃ ca idaṃ viśiṣṭaṃ sattvāśca mohāndha avidvasū ime // Saddhp_2.114 //
            </p>
         
         
         <p>
            brahmā ca māṃ yācati tasmi kāle śakraśca catvāri ca lokapālāḥ /<br />
            maheśvaro īśvara eva cāpi marudgaṇānāṃ ca sahasrakoṭayaḥ // Saddhp_2.115 //
            </p>
         
         
         <p>
            kṛtāñjalī sarvi sthitāḥ sagauravā arthaṃ ca cintemi kathaṃ karomi /<br />
            ahaṃ ca bodhīya vadāmi varṇān ime ca duḥkhairabhibhūta sattvāḥ // Saddhp_2.116 //
            </p>
         
         
         <p>
            te mahya dharmaṃ kṣipi bālabhāṣitaṃ kṣipitva gaccheyurapāyabhūmim /<br />
            śreyo mamā naiva kadāci bhāṣituṃ adyaiva me nirvṛtirastu śāntā // Saddhp_2.117 //
            </p>
         
         <span class="note"><span class="bold">Vaidya 40</span></span>
         
         <p>
            purimāṃśca buddhān samanusmaranto upāyakauśalyu yathā ca teṣām /<br />
            yaṃ nūna haṃ pi ima buddhabodhiṃ tridhā vibhajyeha prakāśayeyam // Saddhp_2.118 //
            </p>
         
         
         <p>
            evaṃ ca me cintitu eṣa dharmo ye cānye buddhā daśasu ddiśāsu /<br />
            darśiṃsu te mahya tadātmabhāvaṃ sādhuṃ ti ghoṣaṃ samudīrayanti // Saddhp_2.119 //
            </p>
         
         
         <p>
            sādhū mune lokavināyakāgra anuttaraṃ jñānamihādhigamya /<br />
            upāyakauśalyu vicintayanto anuśikṣase lokavināyakānām // Saddhp_2.120 //
            </p>
         
         
         <p>
            vayaṃ pi buddhāya paraṃ tadā padaṃ tṛdhā ca kṛtvāna prakāśayāmaḥ /<br />
            hīnādhimuktā hi avidvasū narā bhaviṣyathā buddha na śraddadheyuḥ // Saddhp_2.121 //
            </p>
         
         
         <p>
            tato vayaṃ kāraṇasaṃgraheṇa upāyakauśalya niṣevamāṇāḥ /<br />
            phalābhilāṣaṃ parikīrtayantaḥ samādapemo bahubodhisattvān // Saddhp_2.122 //
            </p>
         
         
         <p>
            ahaṃ cudagrastada āsi śrutvā ghoṣaṃ manojñaṃ puruṣarṣabhāṇām /<br />
            udagracitto bhaṇi teṣa tāyināṃ na mohavādī pravarā maharṣī // Saddhp_2.123 //
            </p>
         
         
         <p>
            ahaṃ pi evaṃ samudācariṣye yathā vadantī vidu lokanāyakāḥ /<br />
            ahaṃ pi saṃkṣobhi imasmi dāruṇe utpanna sattvāna kaṣāyamadhye // Saddhp_2.124 //
            </p>
         
         
         <p>tato hyahaṃ śārisutā viditvā vārāṇasīṃ prasthitu tasmi kāle /
            <span class="note"><span class="bold">Vaidya 41</span></span>
            tahi pañcakānāṃ pravadāmi bhikṣuṇāṃ dharmaṃ upāyena praśāntabhūmim // Saddhp_2.125
            //</p>
         
         
         <p>
            tataḥ pravṛttaṃ mama dharmacakraṃ nirvāṇaśabdaśca abhūṣi loke /<br />
            arhantaśabdastatha dharmaśabdaḥ saṃghasya śabdaśca abhūṣi tatra // Saddhp_2.126 //
            </p>
         
         
         <p>
            bhāṣāmi varṣāṇi analpakāni nirvāṇabhūmiṃ cupadarśayāmi /<br />
            saṃsāraduḥkhasya ca eṣa anto evaṃ vadāmī ahu nityakālam // Saddhp_2.127 //
            </p>
         
         
         <p>
            yasmiṃśca kāle ahu śāriputra paśyāmi putrān dvipadottamānām /<br />
            ye prasthitā uttamamagrabodhiṃ koṭīsahasrāṇi analpakāni // Saddhp_2.128 //
            </p>
         
         
         <p>
            upasaṃkramitvā ca mamaiva antike kṛtāñjalīḥ sarvi sthitāḥ sagauravāḥ /<br />
            yehī śruto dharma jināna āsīt upāyakauśalyu bahuprakāram // Saddhp_2.129 //
            </p>
         
         
         <p>
            tato mamā etadabhūṣi tatkṣaṇaṃ samayo mamā bhāṣitumagradharmam /<br />
            yasyāhamarthaṃ iha loki jātaḥ prakāśayāmī tamihāgrabodhim // Saddhp_2.130 //
            </p>
         
         
         <p>
            duḥśraddadhaṃ etu bhaviṣyate 'dya nimittasaṃjñāniha bālabuddhinām /<br />
            adhimānaprāptāna avidvasūnāṃ ime tu śroṣyanti hi bodhisattvāḥ // Saddhp_2.131 //
            </p>
         
         
         <p>
            viśāradaścāhu tadā prahṛṣṭaḥ saṃlīyanāṃ sarva vivarjayitvā /<br />
            bhāṣāmi madhye sugatātmajānāṃ tāṃścaiva bodhāya samādapemi // Saddhp_2.132 //
            </p>
         
         <span class="note"><span class="bold">Vaidya 42</span></span>
         
         <p>
            saṃdṛśya caitādṛśabuddhaputrāṃstavāpi kāṅkṣā vyapanīta bheṣyati /<br />
            ye cā śatā dvādaśime anāsravā buddhā bhaviṣyantimi loki sarve // Saddhp_2.133 //
            </p>
         
         
         <p>
            yathaiva teṣāṃ purimāṇa tāyināṃ anāgatānāṃ ca jināna dharmatā /<br />
            mamāpi eṣaiva vikalpavarjitā tathaiva haṃ deśayi adya tubhyam // Saddhp_2.134 //
            </p>
         
         
         <p>
            kadāci kahiṃci kathaṃci loke utpādu bhoti puruṣarṣabhāṇām /<br />
            utpadya cā loki anantacakṣuṣaḥ kadācidetādṛśu dharma deśayuḥ // Saddhp_2.135 //
            </p>
         
         
         <p>
            sudurlabho īdṛśu agradharmaḥ kalpāna koṭīnayutairapi syāt /<br />
            sudurlabhā īdṛśakāśca sattvāḥ śratvāna ye śraddadhi agradharmam // Saddhp_2.136 //
            </p>
         
         
         <p>
            audumbaraṃ puṣpa yathaiva durlabhaṃ kadāci kahiṃci kathaṃci dṛśyate /<br />
            manojñarūpaṃ ca janasya tadbhavedāścaryu lokasya sadevakasya // Saddhp_2.137 //
            </p>
         
         
         <p>
            ataśca āścaryataraṃ vadāmi śrutvāna yo dharmamimaṃ subhāṣitam /<br />
            anumodi ekaṃ pi bhaṇeya vācaṃ kṛta sarvabuddhāna bhaveya pūjā // Saddhp_2.138 //
            </p>
         
         
         <p>
            vyapanehi kāṅkṣāmiha saṃśayaṃ ca ārocayāmi ahu dharmarājā /<br />
            samādapemi ahamagrabodhau na śrāvakāḥ kecidihāsti mahyam // Saddhp_2.139 //
            </p>
         
         
         <p>tava śāriputraitu rahasyu bhotu ye cāpi me śrāvaka mahya sarve /
            <span class="note"><span class="bold">Vaidya 43</span></span>
            ye bodhisattvāśca ime pradhānā rahasyametanmama dhārayantu // Saddhp_2.140 //</p>
         
         
         <p>
            kiṃ kāraṇaṃ pañcakaṣāyakāle kṣudrāśca duṣṭāśca bhavanti sattvāḥ /<br />
            kāmairihāndhīkṛta bālabuddhayo na teṣa bodhāya kadāci cittam // Saddhp_2.141 //
            </p>
         
         
         <p>
            śrutvā ca yānaṃ mama etadekaṃ prakāśitaṃ tena jinena āsīt /<br />
            anāgate 'dhvāni bhrameyu sattvāḥ sūtraṃ kṣipitvā narakaṃ vrajeyuḥ // Saddhp_2.142
            //
            </p>
         
         
         <p>
            lajjī śucī ye ca bhaveyu sattvāḥ saṃprasthitā uttamamagrabodhim /<br />
            viśārado bhūtva vademi teṣāmekasya yānasya anantavarṇān // Saddhp_2.143 //
            </p>
         
         
         <p>
            etādṛśī deśana nāyakānāmupāyakauśalyamidaṃ variṣṭham /<br />
            bahūhi saṃdhāvacanehi coktaṃ durbodhyametaṃ hi aśikṣitehi // Saddhp_2.144 //
            </p>
         
         
         <p>
            tasmāddhi saṃdhāvacanaṃ vijāniyā buddhāna lokācariyāṇa tāyinām /<br />
            jahitva kāṅkṣāṃ vijahitva saṃśayaṃ bhaviṣyathā buddha janetha harṣam // Saddhp_2.145
            //
            </p>
         
         
         <p>ityāryasaddharmapuṇḍarīke dharmaparyāye upāyakauśalyaparivarto nāma dvitīyaḥ ||</p>
         
         
         
         
         <span class="note"><span class="bold">Vaidya 44</span></span>
         
         <p>Saddhp_3: aupamyaparivartaḥ |</p>
         
         
         <p>atha khalvāyuṣmān śāriputrastasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto
            yena bhagavāṃstenāñjaliṃ praṇamya bhagavato 'bhimukho bhagavantameva vyavalokayamāno
            bhagavantametadavocat - āścaryādbhutaprāpto 'smi bhagavan audbilyaprāptaḥ idamevaṃrūpaṃ
            bhagavato 'ntikād ghoṣaṃ śrutvā | tatkasya hetoḥ? aśrutvaiva tāvadahaṃ bhagavan idamevaṃrūpaṃ
            bhagavato 'ntikād dharmaṃ tadanyān bodhisattvān dṛṣṭvā bodhisattvānāṃ ca anāgate 'dhvani
            buddhanāma śrutvā atīva śocāmi atīva saṃtapye, bhraṣṭo 'smyevaṃrūpāt tathāgatajñānagocarād
            jñānadarśanāt | yadā cāhaṃ bhagavan abhīkṣṇaṃ gacchāmi parvatagirikandarāṇi vanaṣaṇḍānyārāmanadīvṛkṣamūlānyekāntāni
            divāvihārāya, tadāpyahaṃ bhagavan yadbhūyastvena anenaiva vihāreṇa viharāmi | tulye
            nāma dharmadhātupraveśe vayaṃ bhagavatā hīnena yānena niryātitāḥ | evaṃ ca me bhagavaṃstasmin
            samaye bhavati - asmākamevaiṣo 'parādhaḥ, naiva bhagavato 'parādhaḥ | tatkasya hetoḥ?
            sacedbhagavānasmābhiḥ pratīkṣitaḥ syāt sāmutkarṣikīṃ dharmadeśanāṃ kathayamānaḥ, yadidamanuttarāṃ
            samyaksaṃbodhimārabhya, teṣveva vayaṃ bhagavan dharmeṣu niryātāḥ syāma | yatpunarbhagavan
            asmābhiranupasthiteṣu bodhisattveṣu saṃdhābhāṣyaṃ bhagavato 'jānamānaistvaramāṇaiḥ
            prathamabhāṣitaiva tathāgatasya dharmadeśanā śrutvodgṛhītā dhāritā bhāvitā cintitā
            manasikṛtā | so 'haṃ bhagavan ātmaparibhāṣaṇayaiva bhūyiṣṭhena rātriṃdivānyatināmayāmi
            | adyāsmi bhagavan nirvāṇaprāptaḥ | adyāsmi bhagavan parinirvṛtaḥ | adya me bhagavan
            arhattvaṃ prāptam | adyāhaṃ bhagavan bhagavataḥ putro jyeṣṭha auraso mukhato jāto
            dharmajo dharmanirmito dharmadāyādo dharmanirvṛttaḥ | apagataparidāho 'smyadya bhagavan
            imamevaṃrūpamadbhutadharmamaśrutapūrvaṃ bhagavato 'ntikād ghoṣaṃ śrutvā ||</p>
         
         
         <p>atha khalvāyuṣmān śāriputrastasyāṃ velāyāṃ bhagavantamābhirgāthābhiradhyabhāṣata -</p>
         
         
         <p>
            āścaryaprāpto 'smi mahāvināyaka audbilyajāto imu ghoṣa śrutvā /<br />
            kathaṃkathā mahya na bhūya kācit paripācito 'haṃ iha agrayāne // Saddhp_3.1 //
            </p>
         
         
         <p>
            āścaryabhūtaḥ sugatāna ghoṣaḥ kāṅkṣāṃ ca śokaṃ ca jahāti prāṇinām /<br />
            kṣīṇāsravasyo mama yaśca śoko vigato 'sti sarvaṃ śruṇiyāna ghoṣam // Saddhp_3.2 //
            </p>
         
         
         <p>divāvihāramanucaṃkramanto vanaṣaṇḍa ārāmatha vṛkṣamūlam /
            <span class="note"><span class="bold">Vaidya 45</span></span>
            girikandarāṃścāupyupasevamāno anucintayāmī imameva cintām // Saddhp_3.3 //</p>
         
         
         <p>
            aho 'smi parivañcitu pāpacittaistulyeṣu dharmeṣu anāsraveṣu /<br />
            yannāma traidhātuki agradharmaṃ na deśayiṣyāmi anāgate 'dhve // Saddhp_3.4 //
            </p>
         
         
         <p>
            dvātriṃśatī lakṣaṇa mahya bhraṣṭā suvarṇavarṇacchavitā ca bhraṣṭā /<br />
            balā vimokṣāścimi sarvi riñcitā tulyeṣu dharmeṣu aho 'smi mūḍhaḥ // Saddhp_3.5 //
            </p>
         
         
         <p>
            anuvyañjanā ye ca mahāmunīnāmaśīti pūrṇāḥ pravarā viśiṣṭāḥ /<br />
            aṣṭādaśāveṇika ye ca dharmāste cāpi bhraṣṭā ahu vañcito 'smi // Saddhp_3.6 //
            </p>
         
         
         <p>
            dṛṣṭvā ca tvāṃ lokahitānukampī divāvihāraṃ parigamya caikaḥ /<br />
            hā vañcito 'smīti vicintayāmi asaṅgajñānātu acintiyātaḥ // Saddhp_3.7 //
            </p>
         
         
         <p>
            rātriṃdivāni kṣapayāmi nātha bhūyiṣṭha so eva vicintayantaḥ /<br />
            pṛcchāmi tāvad bhagavantameva bhraṣṭo 'hamasmītyatha vā na veti // Saddhp_3.8 //
            </p>
         
         
         <p>
            evaṃ ca me cintayato jinendra gacchanti rātriṃdiva nityakālam /<br />
            dṛṣṭvā ca anyān bahubodhisattvān saṃvarṇitāṃllokavināyakena // Saddhp_3.9 //
            </p>
         
         
         <p>
            śrutvā ca so 'haṃ imu buddhadharmaṃ saṃghāya etatkila bhāṣitaṃ ti /<br />
            atarkikaṃ sūkṣmamanāsravaṃ ca jñānaṃ praṇetī jina bodhimaṇḍe // Saddhp_3.10 //
            </p>
         
         <span class="note"><span class="bold">Vaidya 46</span></span>
         
         <p>
            dṛṣṭīvilagno hyahamāsi pūrvaṃ parivrājakastīrthikasaṃmataśca /<br />
            tato mamā āśayu jñātva nātho dṛṣṭīvimokṣāya bravīti nirvṛtim // Saddhp_3.11 //
            </p>
         
         
         <p>
            vimucya tā dṛṣṭikṛtāni sarvaśaḥ śūnyāṃśca dharmānahu sparśayitvā /<br />
            tato vijānāmyahu nirvṛto 'smi na cāpi nirvāṇamidaṃ pravucyati // Saddhp_3.12 //
            </p>
         
         
         <p>
            yadā tu buddho bhavate 'grasattvaḥ puraskṛto naramaruyakṣarākṣasaiḥ /<br />
            dvātriṃśatīlakṣaṇarūpadhārī aśeṣato nirvṛtu bhoti tatra // Saddhp_3.13 //
            </p>
         
         
         <p>
            vyapanīta sarvāṇi mi manyitāni śrutvā ca ghoṣaṃ ahamadya nirvṛtaḥ /<br />
            yadāpi vyākurvasi agrabodhau purato hi lokasya sadevakasya // Saddhp_3.14 //
            </p>
         
         
         <p>
            balavacca āsīnmama chambhitatvaṃ prathamaṃ giraṃ śrutva vināyakasya /<br />
            mā haiva māro sa bhavedviheṭhako abhinirmiṇitvā bhuvi buddhaveṣam // Saddhp_3.15 //
            </p>
         
         
         <p>
            yadā tu hetūhi ca kāraṇaiśca dṛṣṭāntakoṭīnayutaiśca darśitā /<br />
            suparisthitā sā varabuddhabodhistato 'smi niṣkāṅkṣu śruṇitva dharmam // Saddhp_3.16
            //
            </p>
         
         
         <p>
            yadā ca me buddhasahasrakoṭyaḥ kīrteṣyatī tān parinirvṛtān jinān /<br />
            yathā ca tairdeśitu eṣa dharma upāyakauśalya pratiṣṭhihitvā // Saddhp_3.17 //
            </p>
         
         
         <p>anāgatāśco bahu buddha loke tiṣṭhanti ye co paramārthadarśinaḥ /
            <span class="note"><span class="bold">Vaidya 47</span></span>
            upāyakauśalyaśataiśca dharmaṃ nidarśayiṣyantyatha deśayanti ca // Saddhp_3.18 //</p>
         
         
         <p>
            tathā ca te ātmana yādṛśī carī abhiniṣkramitvā prabhṛtīya saṃstutā /<br />
            buddhaṃ ca te yādṛśu dharmacakraṃ tathā ca te 'vasthita dharmadeśanā // Saddhp_3.19
            //
            </p>
         
         
         <p>
            tataśca jānāmi na eṣa māro bhūtāṃ cariṃ darśayi lokanāthaḥ /<br />
            na hyatra mārāṇa gatī hi vidyate mamaiva cittaṃ vicikitsaprāptam // Saddhp_3.20 //
            </p>
         
         
         <p>
            yadā tu madhureṇa gabhīravalgunā saṃharṣito buddhasvareṇa cāham /<br />
            tadā mi vidhvaṃsita sarvasaṃśayā vicikitsa naṣṭā ca sthito 'smi jñāne // Saddhp_3.21
            //
            </p>
         
         
         <p>
            niḥsaṃśayaṃ bheṣyi tathāgato 'haṃ puraskṛto loki sadevake 'smin /<br />
            saṃghāya vakṣye imu buddhabodhiṃ samādapento bahubodhisattvān // Saddhp_3.22 //
            </p>
         
         
         <p>evamukte bhagavānāyuṣmantaṃ śāriputrametadavocat - ārocayāmi te śāriputra, prativedayāmi
            te asya sadevakasya lokasya purataḥ samārakasya sabrahmakasya saśramaṇabrāhmaṇikāyāḥ
            prajāyāḥ purataḥ | mayā tvaṃ śāriputra viṃśatīnāṃ buddhakoṭīnayutaśatasahasrāṇāmantike
            paripācito 'nuttarāyāṃ samyaksaṃbodhau | mama ca tvaṃ śāriputra dīrgharātramanuśikṣito
            'bhūt | sa tvaṃ śāriputra bodhisattvasaṃmantritena bodhisattvarahasyena iha mama pravacane
            upapannaḥ | sa tvaṃ śāriputra bodhisattvādhiṣṭhānena tatpaurvakaṃ caryāpraṇidhānaṃ
            bodhisattvasaṃmantritaṃ bodhisattvarahasyaṃ na samanusmarasi | nirvṛto 'smīti manyase
            | so 'haṃ tvāṃ śāriputra pūrvacaryāpraṇidhānajñānānubodhamanusmārayitukāma imaṃ saddharmapuṇḍarīkaṃ
            dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ śrāvakāṇāṃ
            saṃprakāśayāmi ||</p>
         
         
         <p>api khalu punaḥ śāriputra, bhaviṣyasi tvamanāgate 'dhvani aprameyaiḥ kalpairacintyairapramāṇairbahūnāṃ
            tathāgatakoṭīnayutaśatasahasrāṇāṃ saddharmaṃ dhārayitvā vividhāṃ ca pūjāṃ kṛtvā imāmeva
            bodhisattvacaryāṃ paripūrya padmaprabho nāma tathāgato 'rhan samyaksaṃbuddho loke
            bhaviṣyasi (<span class="bold">Vaidya 48</span>) vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca
            manuṣyāṇāṃ ca buddho bhagavān ||</p>
         
         
         <p>tena khalu punaḥ śāriputra samayena tasya bhagavataḥ padmaprabhasya tathāgatasya virajaṃ
            nāma buddhakṣetraṃ bhaviṣyati samaṃ ramaṇīyaṃ prāsādikaṃ paramasudarśanīyaṃ pariśuddhaṃ
            ca sphītaṃ ca ṛddhaṃ ca kṣemaṃ ca subhikṣaṃ ca bahujananārīgaṇākīrṇaṃ ca maruprakīrṇaṃ
            ca vaiḍūryamayaṃ suvarṇasūtrāṣṭāpadanibaddham | teṣu ca aṣṭāpadeṣu ratnavṛkṣā bhaviṣyanti
            saptānāṃ ratnānāṃ puṣpaphalaiḥ satatasamitaṃ samarpitāḥ ||</p>
         
         
         <p>so 'pi śāriputra padmaprabhastathāgato 'rhan samyaksaṃbuddhastrīṇyeva yānānyārabhya
            dharmaṃ deśayiṣyati | kiṃcāpi śāriputra sa tathāgato na kalpakaṣāya utpatsyate, api
            tu praṇidhānavaśena dharmaṃ deśayiṣyati | mahāratnapratimaṇḍitaśca nāma śāriputra
            sa kalpo bhaviṣyati | tatkiṃ manyase śāriputra kena kāraṇena sa kalpo mahāratnapratimaṇḍita
            ityucyate? ratnāni śāriputra buddhakṣetre bodhisattvā ucyante | te tasmin kāle tasyāṃ
            virajāyāṃ lokadhātau bahavo bodhisattvā bhaviṣyantyaprameyā asaṃkhyeyā acintyā atulyā
            amāpyā gaṇanāṃ samatikrāntā anyatra tathāgatagaṇanayā | tena kāraṇena sa kalpo mahāratnapratimaṇḍita
            ityucyate ||</p>
         
         
         <p>tena khalu punaḥ śāriputra samayena bodhisattvāstasmin buddhakṣetre yadbhūyasā ratnapadmavikrāmiṇo
            bhaviṣyanti | anādikarmikāśca te bodhisattvā bhaviṣyanti | ciracaritakuśalamūlā bahubuddhaśatasahasracīrṇabrahmacaryāḥ,
            tathāgataparisaṃstutā buddhajñānābhiyuktā mahābhijñāparikarmanirjātāḥ sarvadharmanayakuśalā
            mārdavāḥ smṛtimantaḥ | bhūyiṣṭhena śāriputra evaṃrūpāṇāṃ bodhisattvānāṃ paripūrṇaṃ
            tadbuddhakṣetraṃ bhaviṣyati ||</p>
         
         
         <p>tasya khalu punaḥ śāriputra padmaprabhasya tathāgatasya dvādaśāntarakalpā āyuṣpramāṇaṃ
            bhaviṣyati sthāpayitvā kumārabhūtatvam | teṣāṃ ca sattvānāmaṣṭāntarakalpā āyuṣpramāṇaṃ
            bhaviṣyati | sa ca śāriputra padmaprabhastathāgato dvādaśānāmantarakalpānāmatyayena
            dhṛtiparipūrṇaṃ nāma bodhisattvaṃ mahāsattvaṃ vyākṛtya anuttarāyāṃ samyaksaṃbodhau
            parinirvāsyati | ayaṃ bhikṣavo dhṛtiparipūrṇo bodhisattvo mahāsattvo mamānantaramanuttarāṃ
            samyaksaṃbodhimabhisaṃbhotsyate | padmavṛṣabhavikrāmī nāma tathāgato 'rhan samyaksaṃbuddho
            loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān | tasyāpi śāriputra padmavṛṣabhavikrāmiṇastathāgatasya
            evaṃrūpameva buddhakṣetraṃ bhaviṣyati ||</p>
         
         
         <p>tasya khalu punaḥ śāriputra padmaprabhasya tathāgatasya parinirvṛtasya dvātriṃśadantarakalpān
            saddharmaḥ sthāsyati | tatastasya tasmin saddharme kṣīṇe dvātriṃśadantarakalpān saddharmapratirūpakaḥ
            sthāsyati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -
            bhaviṣyase śārisutā tuhaṃ pi anāgate 'dhvāni jinastathāgataḥ /
            <span class="note"><span class="bold">Vaidya 49</span></span>
            padmaprabho nāma samantacakṣurvineṣyase prāṇisahasrakoṭyaḥ // Saddhp_3.23 //</p>
         
         
         <p>
            bahubuddhakoṭīṣu karitva satkriyāṃ caryābalaṃ tatra upārjayitvā /<br />
            utpādayitvā ca daśo balāni spṛśiṣyase uttamamagrabodhim // Saddhp_3.24 //
            </p>
         
         
         <p>
            acintiye aparimitasmi kalpe prabhūtaratnastada kalpu bheṣyati /<br />
            virajā ca nāmnā tada lokadhātuḥ kṣetraṃ viśuddhaṃ dvipadottamasya // Saddhp_3.25 //
            </p>
         
         
         <p>
            vaidūryasaṃstīrṇa tathaiva bhūmiḥ suvarṇasūtrapratimaṇḍitā ca /<br />
            ratnāmayairvṛkṣaśatairupetā sudarśanīyaiḥ phalapuṣpamaṇḍitaiḥ // Saddhp_3.26 //
            </p>
         
         
         <p>
            smṛtimanta tasmin bahubodhisattvāḥ caryābhinirhārasukovidāśca /<br />
            ye śikṣitā buddhaśateṣu caryāṃ te tatra kṣetre upapadya santi // Saddhp_3.27 //
            </p>
         
         
         <p>
            so cejjinaḥ paścimake samucchraye kumārabhūmīmatināmayitvā /<br />
            jahitva kāmānabhiniṣkamitvā spṛśiṣyate uttamamagrabodhim // Saddhp_3.28 //
            </p>
         
         
         <p>
            sama dvādaśā antarakalpa tasya bhaviṣyate āyu tadā jinasya /<br />
            manujānapī antarakalpa aṣṭa āyuṣpramāṇaṃ tahi teṣa bheṣyati // Saddhp_3.29 //
            </p>
         
         
         <p>
            parinirvṛtasyāpi jinasya tasya dvātriṃśatiṃ antarakalpa pūrṇām /<br />
            saddharma saṃsthāsyati tasmi kāle hitāya lokasya sadevakasya // Saddhp_3.30 //
            </p>
         
         <span class="note"><span class="bold">Vaidya 50</span></span>
         
         <p>
            saddharmi kṣīṇe pratirūpako 'sya dvātriṃśatī antarakalpa sthāsyati /<br />
            śarīravaistārika tasya tāyinaḥ susatkṛto naramarutaiśca nityam // Saddhp_3.31 //
            </p>
         
         
         <p>
            etādṛśaḥ so bhagavān bhaviṣyati prahṛṣṭa tvaṃ śārisutā bhavasva /<br />
            tvameva so tādṛśako bhaviṣyasi anābhibhūto dvipadānamuttamaḥ // Saddhp_3.32 //
            </p>
         
         
         <p>atha khalu tāścatasraḥ parṣado bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyā
            āyuṣmataḥ śāriputrasyedaṃ vyākaraṇamanuttarāyāṃ samyaksaṃbodhau bhagavato 'ntikāt
            saṃmukhaṃ śrutvā tuṣṭā udagrā āttamanasaḥ pramuditāḥ prītisaumanasyajātāḥ svakasvakaiścīvarairbhagavantamabhicchādayāmāsuḥ
            | śakraśca devānāmindro brahmā ca sahāṃpatiranyāśca devaputraśatasahasrakoṭyo bhagavantaṃ
            divyairvastrairabhicchādayāmāsuḥ | divyaiśca māndāravairmahāmāndaravaiśca puṣpairabhyavakiranti
            sma | divyāni ca vastrāṇyuparyantarīkṣe bhrāmayanti sma | divyāni ca tūryaśatasahasrāṇi
            dundubhayaścoparyantarīkṣe parāhananti sma | mahāntaṃ ca puṣpavarṣamabhipravarṣayitvā
            evaṃ ca vācaṃ bhāṣante sma - pūrvaṃ bhagavatā vārāṇasyāmṛṣipatane mṛgadāve dharmacakraṃ
            pravartitam | idaṃ punarbhagavatā adya anuttaraṃ dvitīyaṃ dharmacakraṃ pravartitam
            | te ca devaputrāstasyāṃ velāyāmimā gāthā abhāṣanta -</p>
         
         
         <p>
            dharmacakraṃ pravartesi loke apratipudgala /<br />
            vārāṇasyāṃ mahāvīra skandhānāmudayaṃ vyayam // Saddhp_3.33 //
            </p>
         
         
         <p>
            prathamaṃ pravartitaṃ tatra dvitīyamiha nāyaka /<br />
            duḥśraddadheya yasteṣāṃ deśito 'dya vināyaka // Saddhp_3.34 //
            </p>
         
         
         <p>
            bahu dharmaḥ śruto 'smābhiarlokanāthasya saṃmukham /<br />
            na cāyamīdṛśo dharmaḥ śrutapūrvaḥ kadācana // Saddhp_3.35 //
            </p>
         
         
         <p>
            anumodāma mahāvīra saṃdhābhāṣyaṃ maharṣiṇaḥ /<br />
            yathārtho vyākṛto hyeṣa śāriputro viśāradaḥ // Saddhp_3.36 //
            </p>
         
         
         <p>
            vayamapyedṛśāḥ syāmo buddhā loke anuttarāḥ /<br />
            saṃdhābhāṣyeṇa deśento buddhabodhimanuttarām // Saddhp_3.37 //
            </p>
         
         
         <p>
            yacchrutaṃ kṛtamasmābhirasmiṃlloke paratra vā /<br />
            ārāgitaśca yadbuddhaḥ prārthanā bhotu bodhaye // Saddhp_3.38 //
            </p>
         
         <span class="note"><span class="bold">Vaidya 51</span></span>
         
         
         <p>atha khalvāyuṣmān śāriputro bhagavantametadavocat - niṣkāṅkṣo 'smi bhagavan vigatakathaṃkatho
            bhagavato 'ntikāt saṃmukhamidamātmano vyākaraṇaṃ śrutvā anuttarāyāṃ samyaksaṃbodhau
            | yāni ca imāni bhagavan dvādaśa vaśībhūtaśatāni bhagavatā pūrvaṃ śaikṣabhūmau sthāpitāni
            evamavavaditāni evamanuśiṣṭānyabhūvan etatparyavasāno me bhikṣavo dharmavinayo yadidaṃ
            jātijarāvyādhimaraṇaśokasamatikramo nirvāṇasamavasaraṇaḥ | ime ca bhagavan dve bhikṣusahasre
            śaikṣāśaikṣāṇāṃ bhagavataḥ śrāvakāṇāṃ sarveṣāmātmadṛṣṭibhavadṛṣṭivibhavadṛṣṭisarvadṛṣṭivivarjitānāṃ
            nirvāṇabhūmisthitāḥ smaḥ ityātmanaḥ saṃjānatām, te bhagavato 'ntikādimamevaṃrūpamaśrutapūrvaṃ
            dharma śrutvā kathaṃkathāmāpannāḥ | tatsādhu bhagavān bhāṣatāmeṣāṃ bhikṣūṇāṃ kaukṛtyavinodanārtha
            yathā bhagavannetāścatasraḥ parṣado niṣkāṅkṣā nirvicikitsā bhaveyuḥ ||</p>
         
         
         <p>evamukte bhagavānāyuṣmantaṃ śāriputrametadavocat - nanu te mayā śāriputra pūrvamevākhyātaṃ
            yathā nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ
            sattvānāṃ nānādhātvāśayānāmāśayaṃ viditvā tathāgato 'rhan samyaksaṃbuddho dharmaṃ
            deśayati | imāmevānuttarāṃ samyaksaṃbodhimārabhya sarvadharmadeśanābhirbodhisattvayānameva
            samādāpayati | api tu khalu punaḥ śāriputra aupamyaṃ te kariṣyāmi asyaivārthasya bhūyasyā
            mātrayā saṃdarśanārtham | tatkasya hetoḥ? upamayā iha ekatyā vijñapuruṣā bhāṣitasyārthamājānanti
            ||</p>
         
         
         <p>tadyathāpi nāma śāriputra iha syāt kasmiṃścideva grāme vā nagare vā nigame vā janapade
            vā janapadapradeśe vā rāṣṭre vā rājadhānyāṃ vā gṛhapatirjīrṇo vṛddho mahallako 'bhyatītavayo
            'nuprāpta āḍhyo mahādhano mahābhogaḥ | mahaccāsya niveśanaṃ bhaveducchritaṃ ca vistīrṇaṃ
            ca cirakṛtaṃ ca jīrṇaṃ ca dvayorvā trayāṇāṃ vā caturṇāṃ vā pañcānāṃ vā prāṇiśatānāmāvāsaḥ
            | ekadvāraṃ ca tanniveśanaṃ bhavet | tṛṇasaṃchannaṃ ca bhavet | vigalitaprāsādaṃ ca
            bhavet | pūtistambhamūlaṃ ca bhavet | saṃśīrṇakuḍyakaṭalepanaṃ ca bhavet | tacca sahasaiva
            mahātāgniskandhena sarvapārśveṣu sarvāvantaṃ niveśanaṃ pradīptaṃ bhavet | tasya ca
            puruṣasya bahavaḥ kumārakāḥ syuḥ pañca vā daśa vā viṃśatirvā | sa ca puruṣastasmānniveśanād
            bahirnirgataḥ syāt ||</p>
         
         
         <p>atha khalu śāriputra sa puruṣastaṃ svakaṃ niveśanaṃ mahātāgniskandhena samantāt
            saṃprajvalitaṃ dṛṣṭvā bhītastrasta udvignacitto bhavet, evaṃ cānuvicintayet - pratibalo
            'hamanena mahatāgniskandhenāsaṃspṛṣṭo 'paridagdhaḥ kṣiprameva svastinā asmād gṛhādādīptād
            dvāreṇa nirgantuṃ nirdhāvitum | api tu ya ime mamaiva putrā bālakāḥ kumārakā asminneva
            niveśane ādīpte taistaiḥ krīḍanakaiḥ krīḍanti ramanti paricārayanti, imaṃ cāgāramādīptaṃ
            na jānanti na budhyante na vidanti na cetayanti nodvegamāpadyante, saṃtapyamānā apyanena
            mahatāgniskandhena mahatā ca duḥkhaskandhena spṛṣṭāḥ samānā na duḥkhaṃ manasi kurvanti,
            nāpi nirgamanamanasikāramutpādayanti ||</p>
         
         <span class="note"><span class="bold">Vaidya 52</span></span>
         
         
         <p>sa ca śāriputra puruṣo balavān bhaved bāhubalikaḥ | sa evamanuvicintayet - ahamasmi
            balavān bāhubalikaśca | yannvahaṃ sarvānimān kumārakānekapiṇḍayitvā utsaṅgenādāya
            asmād gṛhānnirgamayeyam | sa punarevamanuvicintayet - idaṃ khalu niveśanamekapraveśaṃ
            saṃvṛtadvārameva | kumārakāścapalāścañcalā bālajātīyāśca | mā haiva paribhrameyuḥ
            | te 'nena mahatāgniskandhenānayavyasanamāpadyeran | yannūnamahametān saṃcodayayam
            | iti pratisaṃkhyāya tān kumārakānāmantrayate sma - āgacchata bhavantaḥ kumārakāḥ,
            nirgacchata | ādīptamidaṃ gṛhaṃ mahatā agniskandhena | mā haivātraiva sarve 'nena
            mahatāgniskandhena dhakṣyatha, anayavyasanamāpatsyatha | atha khalu te kumārakā evaṃ
            tasya hitakāmasya puruṣasya tadbhāṣitaṃ nāvabudhyante nodvijanti notrasanti na saṃtrasanti
            na saṃtrāsamāpadyante, na vicintayanti na nirdhāvanti, nāpi jānanti na vijānanti kimetadādīptaṃ
            nāmeti | anyatra tena tenaiva dhāvanti vidhāvanti, punaḥ punaśca taṃ pitaramavalokayanti
            | tatkasya hetoḥ? yathāpīdaṃ bālabhāvatvāt ||</p>
         
         
         <p>atha khalu sa puruṣa evamanuvicintayet - ādīptamidaṃ niveśanaṃ mahatāgniskandhena
            saṃpradīptam | mā haivāhaṃ ceme ca kumārakā ihaivānena mahātāgniskandhena anayavyasanamāpatsyāmahe
            | yannvahamupāyakauśalyenemān kumārakān asmād gṛhāt niṣkrāmayeyam | sa ca puruṣasteṣāṃ
            kumārakāṇāmāśayajño bhavet, adhimuktiṃ ca vijānīyāt | teṣāṃ ca kumārakāṇāmanekavidhānyanekāni
            krīḍanakāni bhaveyurvividhāni ca ramaṇīyakānīṣṭāni kāntāni priyāṇi manaāpāni, tāni
            ca durlabhāni bhaveyuḥ ||</p>
         
         
         <p>atha khalu sa puruṣasteṣāṃ kumārakāṇāmāśayaṃ jānaṃstān kumārakānetadavocat - yāni
            tāni kumārakā yuṣmākaṃ krīḍanakāni ramaṇīyakānyāścaryādbhutāni, yeṣāmalābhāt saṃtapyatha,
            nānāvarṇāni bahuprakārāṇi | tadyathā gorathakānyajarathakāni mṛgarathakāni | yāni
            bhavatāmiṣṭāni kāntāni priyāṇi manaāpāni | tāni ca mayā sarvāṇi bahinirveśanadvāre
            sthāpitāni yuṣmākaṃ krīḍanahetoḥ | āgacchantu bhavanto nirdhāvantvasmānniveśanāt |
            ahaṃ vo yasya yasya yenārtho yena prayojanaṃ bhaviṣyati, tasmai tasmai tatpradāsyāmi
            | āgacchata śīghraṃ teṣāṃ kāraṇam, nirdhāvata | atha khalu te kumārakāsteṣāṃ krīḍanakānāṃ
            ramaṇīyakānāmarthāya yathepsitānāṃ yathāsaṃkalpitānāmiṣṭānāṃ kāntānāṃ priyāṇāṃ manaāpānāṃ
            nāmadheyāni śrutvā tasmādādīptādagārāt kṣipramevārabdhavīryā balavatā javena anyonyamapratīkṣamāṇāḥ
            kaḥ prathamaṃ kaḥ prathamataramityanyonyaṃ saṃghaṭṭitakāyāstasmādādīptādagārāt kṣiprameva
            nirdhāvitāḥ ||</p>
         
         
         <p>atha sa puruṣaḥ kṣemasvastinā tān kumārakān nirgatān dṛṣṭvā abhayaprāptāniti viditvā
            ākāśe grāmacatvare upaviṣṭaḥ prītiprāmodyajāto nirupādāno vigatanīvaraṇo 'bhayaprāpto
            bhavet | atha khalu te kumārakā yena sa pitā tenopasaṃkrāman, upasaṃkramyaivaṃ vadeyuḥ
            - dehi nastāta tāni vividhāni krīḍanakāni ramaṇīyāni | tadyathā - gorathakānyajarathakāni
            mṛgarathakāni | atha khalu śāriputra sa puruṣasteṣāṃ svakānāṃ putrāṇāṃ vātajavasaṃpannān
            (<span class="bold">Vaidya 53</span>) gorathakānevānuprayacchet saptaratnamayān savedikān sakiṅkiṇījālābhipralambitānuccān
            pragṛhītānāścaryādbhutaratnālaṃkṛtān ratnadāmakṛtaśobhān puṣpamālyālaṃkṛtāṃstūlikāgoṇikāstaraṇān
            dūṣyapaṭapratyāstīrṇānubhayato lohitopadhānān śvetaiḥ prapāṇḍaraiḥ śīghrajavairgoṇairyojitān
            bahupuruṣaparigṛhītān | savaijayantān gorathakāneva vātabalajavasaṃpannānekavarṇānekavidhānekaikasya
            dārakasya dadyāt | tatkasya hetoḥ? tathā hi śāriputra sa puruṣa āḍhyaśca bhavenmahādhanaśca
            prabhūtakoṣṭhāgāraśca | sa evaṃ manyeta - alaṃ ma eṣāṃ kumārakāṇāmanyairyānairdattairiti
            | tatkasya hetoḥ? sarva evaite kumārakā mamaiva putrāḥ, sarve ca me priyā manaāpāḥ
            | saṃvidyante ca me imānyevaṃrūpāṇi mahāyānāni | samaṃ ca mayaite kumārakāḥ sarve
            cintayitavyā na viṣamam | ahamapi bahukoṣakoṣṭhāgāraḥ | sarvasattvānāmapyahamimānyevaṃrūpāṇi
            mahāyānāni dadyām, kimaṅga punaḥ svakānāṃ putrāṇām | te ca dārakāstasmin samaye teṣu
            mahāyāneṣvabhiruhya āścaryādbhutaprāptā bhaveyuḥ | tatkiṃ manyase śāriputra mā haiva
            tasya puruṣasya mṛṣāvādaḥ syāt, yena teṣāṃ dārakāṇāṃ pūrvaṃ trīṇi yānānyupadarśayitvā
            paścātsarveṣāṃ mahāyānānyeva dattāni, udārayānānyeva dattāni?</p>
         
         
         <p>śāriputra āha - na hyetad bhagavan, na hyetat sugata | anenaiva tāvad bhagavan kāraṇena
            sa puruṣo na mṛṣāvādī bhaved yattena puruṣeṇopāyakauśalyena te dārakāstasmādādīptād
            gṛhānniṣkāsitāḥ, jīvitena ca abhicchāditāḥ | tatkasya hetoḥ? ātmabhāvapratilambhenaiva
            bhagavan sarvakrīḍanakāni labdhāni bhavanti | yadyapi tāvad bhagavan sa puruṣasteṣāṃ
            kumārakāṇāmekarathamapi na dadyāt, tathāpi tāvad bhagavan sa puruṣo na mṛṣāvādī bhavet
            | tatkasya hetoḥ? tathā hi bhagavaṃstena puruṣeṇa pūrvameva evamanuvicintitam - upāyakauśalyena
            ahamimān kumārakāṃstasmānmahato duḥkhaskandhāt parimocayiṣyāmīti | anenāpi bhagavan
            paryāyeṇa tasya puruṣasya na mṛṣāvādo bhavet | kaḥ punarvādo yattena puruṣeṇa prabhūtakośakoṣṭhāgāramastīti
            kṛtvā putrapriyatāmeva manyamānena ślāghamānenaikavarṇānyekayānāni dattāni, yaduta
            mahāyānāni | nāsti bhagavaṃstasya puruṣasya mṛṣāvādaḥ ||</p>
         
         
         <p>evamukte bhagavānāyuṣmantaṃ śāriputrametadavocat - sādhu sādhu śāriputra | evametacchāriputra,
            evametad yathā vadasi | evameva śāriputra tathāgato 'rhan samyaksaṃbuddhaḥ sarvabhayavinivṛttaḥ
            sarvopadravopāyāsopasargaduḥkhadaurmanasyāvidyāndhakāratamastimirapaṭalaparyavanāhebhyaḥ
            sarveṇa sarvaṃ sarvathā vipramuktaḥ | tathāgato jñānabalavaiśāradyāveṇikabuddhadharmasamanvāgataḥ
            ṛddhibalenātibalavāṃllokapitāḥ, mahopāyakauśalyajñānaparamapāramitāprāpto mahākāruṇiko
            'parikhinnamānaso hitaiṣī anukampakaḥ | sa traidhātuke mahatā duḥkhadaurmanasyaskandhena
            ādīptajīrṇapaṭalaśaraṇaniveśanasadṛśa utpadyate sattvānāṃ jātijarāvyādhimaraṇaśokaparidevaduḥkhadaurmanasyopāyāsāvidyāndhakāratamastimirapaṭalaparyavanāhapratiṣṭhānāṃ
            rāgadveṣamohaparimocanahetoranuttarāyāṃ (<span class="bold">Vaidya 54</span>) samyaksaṃbodhau samādāpanahetoḥ | sa utpannaḥ samānaḥ paśyati sattvān dahyataḥ pacyamānāṃstapyamānān
            paritapyamānān jātijarāvyādhimaraṇaśokaparidevaduḥkhadaurmanasyopāyāsaiḥ, paribhoganimittaṃ
            ca kāmahetunidānaṃ ca anekāvidhāni duḥkhāni pratyanubhavanti | dṛṣṭadhārmikaṃ ca paryeṣṭinidānaṃ
            parigrahanidānaṃ sāṃparāyikaṃ narakatiryagyoniyamalokeṣvanekavidhāni duḥkhāni pratyanubhaviṣyanti
            | devamanuṣyadāridryamaniṣṭasaṃyogamiṣṭavinābhāvikāni ca duḥkhāni pratyanubhavanti
            | tatraiva ca duḥkhaskandhe parivartamānāḥ krīḍanti ramante paricārayanti notrasanti
            na saṃtrasanti na saṃtrāsamāpadyante na budhyante na cetayanti nodvijanti na niḥsaraṇaṃ
            paryeṣante | tatraiva ca ādīptāgārasadṛśe traidhātuke 'bhiramanti, tena tenaiva vidhāvanti
            | tena ca mahatā duḥkhaskandhena abhyāhatā na duḥkhamanasikārasaṃjñāmutpādayanti ||</p>
         
         
         <p>tatra śāriputra tathāgata evaṃ paśyati - ahaṃ khalveṣāṃ sattvānāṃ pitā | mayā hyete
            sattvā asmādevaṃrūpānmahato duḥkhaskandhāt parimocayitavyāḥ, mayā caiṣāṃ sattvānāmaprameyamacintyaṃ
            buddhajñānasukhaṃ dātavyam, yenaite sattvāḥ krīḍiṣyanti ramiṣyanti paricārayiṣyanti,
            vikrīḍitāni ca kariṣyanti ||</p>
         
         
         <p>tatra śāriputra tathāgata evaṃ paśyati - sacedahaṃ jñānabalo 'smīti kṛtvā ṛddhibalo
            'smīti kṛtvā anupāyenaiṣāṃ sattvānāṃ tathāgatajñānabalavaiśāradyāni saṃśrāvayeyam,
            naite sattvā ebhirdharbhairniryāyeyuḥ | tatkasya hetoḥ? adhyavasitā hyamī sattvāḥ
            pañcasu kāmaguṇeṣu traidhātukaratyām | aparimuktā jātijarāvyādhimaraṇaśokaparidevaduḥkhadaurmanasyopāyāsebhyaḥ
            | dahyante pacyante tapyante paritapyante | anirdhāvitāstraidhātukādādīptajīrṇapaṭalaśaraṇaniveśanasadṛśāt
            kathamete buddhajñānaṃ paribhotsyante?</p>
         
         
         <p>tatra śāriputra tathāgato yadyathāpi nāma sa puruṣo bāhubalikaḥ sthāpayitvā bāhubalam,
            upāyakauśalyena tān kumārakāṃstasmādādīptādagārānniṣkāsayet, niṣkāsayitvā sa teṣāṃ
            paścādudārāṇi mahāyānāni dadyāt, evameva śāriputra tathāgato 'pyarhan samyaksaṃbuddhastathāgatajñānabalavaiśāradyasamanvāgataḥ
            sthāpayitvā tathāgatajñānabalavaiśāradyam, upāyakauśalyajñānenādīptajīrṇapaṭalaśaraṇaniveśanasadṛśāt
            traidhātukāt sattvānāṃ niṣkāsanahetostrīṇi yānānyupadarśayati yadut śrāvakayānaṃ pratyekabuddhayānaṃ
            bodhisattvayānamiti | tribhiśca yānaiḥ sattvāṃllobhayati, evaṃ caiṣāṃ vadati - mā
            bhavanto 'sminnādīptāgārasadṛśe traidhātuke 'bhiramadhvaṃ hīneṣu rūpaśabdagandharasasparśeṣu
            | atra hi yūyaṃ traidhātuke 'bhiratāḥ pañcakāmaguṇasahagatayā tṛṣṇayā dahyatha tapyatha
            paritapyatha | nirdhāvadhvamasmāt traidhātukāt | trīṇi yānānyanuprāpsyatha yadidaṃ
            śrāvakayānaṃ pratyekabuddhayānaṃ bodhisattvayānamiti | ahaṃ vo 'tra sthāne pratibhūḥ
            | ahaṃ vo dāsyāmyetāni trīṇi yānāni | abhiyujyadhve traidhātukānni 'saraṇahetoḥ |
            evaṃ caitāṃllobhayāmi - etāni bhoḥ sattvā yāni āryāṇi ca āryapraśastāni ca mahāramaṇīyakasamanvāgatāni
            ca | akṛpaṇametairbhavantaḥ krīḍiṣyatha ramiṣyatha paricārayiṣyatha | indriyabalabodhyaṅgadhyānavimokṣasamādhisamāpattibhiśca
            mahatīṃ ratiṃ pratyanubhaviṣyatha | mahatā ca sukhasaumanasyena samanvāgatā bhaviṣyatha
            ||</p>
         
         <span class="note"><span class="bold">Vaidya 55</span></span>
         
         
         <p>tatra śāriputra ye sattvāḥ paṇḍitajātīyā bhavanti, te tathāgatasya lokapiturabhiśraddadhanti
            | abhiśraddadhitvā ca tathāgataśāsane 'bhiyujyante udyogamāpadyante | tatra kecit
            sattvā paraghoṣaśravānugamanamākāṅkṣamāṇā ātmaparinirvāṇahetoścaturāryasatyānubodhāya
            tathāgataśāsane 'bhiyujyante | te ucyante śrāvakayānamākāṅkṣamāṇāḥ traidhātukānnirdhāvanti
            | tadyathāpi nāma tasmādādīptādagārādanyatare dārakā mṛgarathamākāṅkṣamāṇā nirdhāvitāḥ
            | anye sattvā anācāryakaṃ jñānaṃ damaśamathamākāṅkṣamāṇā ātmaparinirvāṇahetorhetupratyayānubodhāya
            tathāgataśāsane 'bhiyujyante, te ucyante pratyekabuddhayānamākāṅkṣamāṇāstraidhātukānnirdhāvanti
            | tadyathāpi nāma tasmādādīptādagārādanyatare dārakā ajarathamāṅkṣamāṇā nirdhāvitāḥ
            | apare punaḥ sattvāḥ sarvajñajñānaṃ buddhajñānaṃ svayaṃbhūjñānamanācāryakaṃ jñānamākāṅkṣamāṇā
            bahujanahitāya bahujanasukhāya lokānukampāyai mahato janakāyasyārthāya hitāya sukhāya
            devānāṃ ca manuṣyāṇāṃ ca sarvasattvaparinirvāṇahetostathāgatajñānabalavaiśāradyānubodhāya
            tathāgataśāsane 'bhiyujyante | te ucyante mahāyānamākāṅkṣamāṇāstraidhātukānnirdhāvanti
            | tena kāraṇenocyante bodhisattvā mahāsattvā iti | tadyathāpi nāma tasmādādīptādagārādanyatare
            dārakā gorathamākāṅkṣamāṇānirdhāvitāḥ | tadyathāpi nāma śāriputra sa puruṣastān kumārakāṃstasmādādīptādagārānnirdhāvitān
            dṛṣṭvā kṣemasvastibhyāṃ parimuktānabhayaprāptāniti viditvā ātmānaṃ ca mahādhanaṃ viditvā
            teṣāṃ dārakāṇāmekameva yānamudāramanuprayacchet, evameva śāriputra tathāgato 'pyarhan
            samyaksaṃbuddho yadā paśyati - anekāḥ sattvakoṭīstraidhātukāt parimuktā duḥkhabhayabhairavopadravaparimuktāstathāgataśāsanadvāreṇa
            nirdhāvitāḥ parimuktāḥ sarvabhayopadravakāntārebhyaḥ | nirvṛtisukhaprāptāḥ nirvṛtisukhāprāptāḥ
            | tānetān śāriputra tasmin samaye tathāgato 'rhan samyaksaṃbuddhaḥ prabhūto mahājñānabalavaiśāradyakośa
            iti viditvā sarve caite mamaiva putrā iti jñātvā buddhayānenaiva tān sattvān parinirvāpayati
            | na ca kasyacit sattvasya pratyātmikaṃ parinirvāṇaṃ vadati | sarvāṃśca tān sattvāṃstathāgataparinirvāṇena
            mahāparinirvāṇena
            parinirvāpayati | ye cāpi te śāriputra sattvāstraidhātukāt parimuktā bhavanti, teṣāṃ
            tathāgato dhyānavimokṣasamādhisamāpattīrāryāṇi paramasukhāni krīḍanakāni ramaṇīyakāni
            dadāti, sarvāṇyetānyekavarṇāni | tadyathāpi nāma śāriputra tasya puruṣasya na mṛṣāvādo
            bhavet, yena trīṇi yānānyupadarśayitvā teṣāṃ kumārakāṇāmekameva mahāyānaṃ sarveṣāṃ
            dattaṃ saptaratnamayaṃ sarvālaṃkāravibhūṣitamekavarṇameva udārayānameva sarveṣāmagrayānameva
            dattaṃ bhavet | evameva śāriputra tathāgato 'pyarhan samyaksaṃbuddho na mṛṣāvādī bhavati,
            yena pūrvamupāyakauśalyena trīṇi yānānyupadarśayitvā paścānmahāyānenaiva sattvān parinirvāpayati
            | tatkasya hetoḥ? tathāgato hi śāriputra prabhūtajñānabalavaiśāradyakośakoṣṭhāgārasamanvāgataḥ
            pratibalaḥ sarvasattvānāṃ sarvajñajñānasahagataṃ (<span class="bold">Vaidya 56</span>) dharmamupadarśayitum | anenāpi śāriputra paryāyeṇaivaṃ veditavyam, yathā upāyakauśalyajñānābhinirhāraistathāgata
            ekameva mahāyānaṃ deśayati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            yathā hi puruṣasya bhavedagāraṃ jīrṇaṃ mahantaṃ ca sudurbalaṃ ca /<br />
            viśīrṇa prāsādu tathā bhaveta stambhāśca mūleṣu bhaveyu pūtikāḥ // Saddhp_3.39 //
            </p>
         
         
         <p>
            gavākṣaharmyā galitaikadeśā viśīrṇa kuḍayaṃ kaṭalepanaṃ ca /<br />
            jīrṇu pravṛddhoddhṛtavedikaṃ ca tṛṇacchadaṃ sarvata opatantam // Saddhp_3.40 //
            </p>
         
         
         <p>
            śatāna pañcāna anūnakānāṃ āvāsu so tatra bhaveta prāṇinām /<br />
            bahūni cā niṣkuṭasaṃkaṭāni uccārapūrṇāni jugupsitāni // Saddhp_3.41 //
            </p>
         
         
         <p>
            gopānasī vigalita tatra sarvā kuḍayāśca bhittīśca tathaiva srastāḥ /<br />
            gṛdhrāṇa koṭyo nivasanti tatra pārāvatolūka tathānyapakṣiṇaḥ // Saddhp_3.42 //
            </p>
         
         
         <p>
            āśīviṣā dāruṇa tatra santi deśapradeśeṣu mahāviṣogrāḥ /<br />
            vicitrikā vṛścikamūṣikāśca etāna āvāsu suduṣṭaprāṇinām // Saddhp_3.43 //
            </p>
         
         
         <p>
            deśe ca deśe amanuṣya bhūyo uccāraprasrāvavināśitaṃ ca /<br />
            kṛmikīṭakhadyotakapūritaṃ ca śvabhiḥ śṛgālaiśca nināditaṃ ca // Saddhp_3.44 //
            </p>
         
         
         <p>
            bheruṇḍakā dāruṇā tatra santi manuṣyakuṇapāni ca bhakṣayantaḥ /<br />
            teṣāṃ ca niryāṇu pratīkṣamāṇāḥ śvānāḥ śṛgālāśca vasantyaneke // Saddhp_3.45 //
            </p>
         
         <span class="note"><span class="bold">Vaidya 57</span></span>
         
         <p>
            te durbalā nitya kṣudhābhibhūtā deśeṣu deśeṣu vikhādamānāḥ /<br />
            kalahaṃ karontāśca ninādayanti subhairavaṃ tadgṛhamevarūpam // Saddhp_3.46 //
            </p>
         
         
         <p>
            suraudracittā pi vasanti yakṣā manuṣyakuṇapāni vikaḍḍhamānāḥ /<br />
            deśeṣu deśeṣu vasanti tatra śatāpadī gonasakāśca vyālāḥ // Saddhp_3.47 //
            </p>
         
         
         <p>
            deśeṣu deśeṣu ca nikṣipanti te potakānyālayanāni kṛtvā /<br />
            nyastāni nyastāni ca tāni teṣāṃ te yakṣa bhūyo paribhakṣayanti // Saddhp_3.48 //
            </p>
         
         
         <p>
            yadā ca te yakṣa bhavanti tṛptāḥ parasattva khāditva suraudracittāḥ /<br />
            parasattvamāṃsaiḥ paritṛptagātrāḥ kalahaṃ tadā tatra karonti tīvram // Saddhp_3.49
            //
            </p>
         
         
         <p>
            vidhvastaleneṣu vasanti tatra kumbhāṇḍakā dārūṇaraudracittāḥ /<br />
            vitastimātrāstatha hastamātrā dvihastamātrāścanucaṃkramanti // Saddhp_3.50 //
            </p>
         
         
         <p>
            te cāpi śvānān parigṛhya pādairuttānakān kṛtva tathaiva bhūmau /<br />
            grīvāsu cotpīḍya vibhartsayanto vyābādhayantaśca ramanti tatra // Saddhp_3.51 //
            </p>
         
         
         <p>
            nānāśca kṛṣṇāśca tathaiva durbalā uccā mahantāśca vasanti pretāḥ /<br />
            jighatsitā bhojana mārgamāṇā ārtasvaraṃ krandiṣu tatra tatra // Saddhp_3.52 //
            </p>
         
         
         <p>sūcīmukhā goṇamukhāśca kecit manuṣyamātrāstatha śvānamātrāḥ /
            <span class="note"><span class="bold">Vaidya 58</span></span>
            prakīrṇakeśāśca karonti śabdamāhāratṛṣṇāparidahyamānāḥ // Saddhp_3.53 //</p>
         
         
         <p>
            caturdiśaṃ cātra vilokayanti gavākṣa-ullokanakehi nityam /<br />
            te yakṣa pretāśca piśācakāśca gṛdhrāśca āhāra gaveṣamāṇāḥ // Saddhp_3.54 //
            </p>
         
         
         <p>
            etādṛśaṃ bhairavu tad gṛhaṃ bhavet mahantamuccaṃ ca sudurbalaṃ ca /<br />
            vijarjaraṃ durbalamitvaraṃ ca puruṣasya ekasya parigrahaṃ bhavet // Saddhp_3.55 //
            </p>
         
         
         <p>
            sa ca bāhyataḥ syātpuruṣo gṛhasya niveśanaṃ tacca bhavetpradīptam /<br />
            sahasā samantena caturdiśaṃ ca jvālāsahasraiḥ paridīpyamānam // Saddhp_3.56 //
            </p>
         
         
         <p>
            vaṃśāśca dārūṇi ca agnitāpitāḥ karonti śabdaṃ gurukaṃ subhairavam /<br />
            pradīpta stambhāśca tathaiva bhittayo yakṣāśca pretāśca mucanti nādam // Saddhp_3.57
            //
            </p>
         
         
         <p>
            jvālūṣitā gṛdhraśatāśca bhūyaḥ kumbhāṇḍakāḥ ploṣṭamukhā bhramanti /<br />
            samantato vyālaśatāśca tatra nadanti krośanti ca dahyamānāḥ // Saddhp_3.58 //
            </p>
         
         
         <p>
            piśācakāstatra bahū bhramanti saṃtāpitā agnina mandapuṇyāḥ /<br />
            dantehi pāṭitva ti anyamanyaṃ rudhireṇa siñcanti ca dahyamānāḥ // Saddhp_3.59 //
            </p>
         
         
         <p>
            bherūṇḍakāḥ kālagatāśca tatra khādanti sattvāśca ti anyamanyam /<br />
            uccāra dahyatyamanojñagandhaḥ pravāyate loki caturdiśāsu // Saddhp_3.60 //
            </p>
         
         <span class="note"><span class="bold">Vaidya 59</span></span>
         
         <p>
            śatāpadīyo prapalāyamānāḥ kumbhāṇḍakāstāḥ paribhakṣayanti /<br />
            pradīptakeśāśca bhramanti pretāḥ kṣudhāya dāhena ca dahyamānāḥ // Saddhp_3.61 //
            </p>
         
         
         <p>
            etādṛśaṃ bhairava tanniveśanaṃ jvālāsahasrairhi viniścaradbhiḥ /<br />
            puruṣaśca so tasya gṛhasya svāmī dvārasmi asthāsi vipaśyamānaḥ // Saddhp_3.62 //
            </p>
         
         
         <p>
            śṛṇoti cāsau svake atra putrān krīḍāpanaiḥ krīḍanasaktabuddhīn /<br />
            ramanti te krīḍanakapramattā yathāpi bālā avijānamānāḥ // Saddhp_3.63 //
            </p>
         
         
         <p>
            śrutvā ca so tatra praviṣṭu kṣipraṃ pramocanārthāya tadātmajānām /<br />
            mā mahya bālā imi sarva dārakā dahyeyu naśyeyu ca kṣiprameva // Saddhp_3.64 //
            </p>
         
         
         <p>
            sa bhāṣate teṣamagāradoṣān duḥkhaṃ idaṃ bhoḥ kulaputra dāruṇam /<br />
            vividhāśca sattveha ayaṃ ca agni mahantikā duḥkhaparaṃparā tu // Saddhp_3.65 //
            </p>
         
         
         <p>
            āśīviṣā yakṣa suraudracittāḥ kumbhāṇḍa pretā bahavo vasanti /<br />
            bheruṇḍakāḥ śvānaśṛgālasaṃghā gṛdhrāśca āhāra gaveṣamāṇāḥ // Saddhp_3.66 //
            </p>
         
         
         <p>
            etādṛśāsmin bahavo vasanti vināpi cāgneḥ paramaṃ subhairavam /<br />
            duḥkhaṃ idaṃ kevalamevarūpaṃ samantataścāgnirayaṃ pradīptaḥ // Saddhp_3.67 //
            </p>
         
         
         <p>te codyamānāstatha bālabuddhayaḥ kumārakāḥ krīḍanake pramattāḥ /
            <span class="note"><span class="bold">Vaidya 60</span></span>
            na cintayante pitaraṃ bhaṇantaṃ na cāpi teṣāṃ manasīkaronti // Saddhp_3.68 //</p>
         
         
         <p>
            puruṣaśca so tatra tadā vicintayet suduḥkhito 'smī iha putracintayā /<br />
            kiṃ mahya putrehi aputrakasya mā nāma dahyeyurihāgninā ime // Saddhp_3.69 //
            </p>
         
         
         <p>
            upāyu so cintayi tasmi kāle lubdhā ime krīḍanakeṣu bālāḥ /<br />
            na cātra krīḍā ca ratī ca kācid bālāna ho yādṛśu mūḍhabhāvaḥ // Saddhp_3.70 //
            </p>
         
         
         <p>
            sa tānavocachṛṇuthā kumārakā nānāvidhā yānaka yā mamāsti /<br />
            mṛgairajairgoṇavaraiśca yuktā uccā mahantā samalaṃkṛtā ca // Saddhp_3.71 //
            </p>
         
         
         <p>
            tā bāhyato asya niveśanasya nirdhāvathā tehi karotha kāryam /<br />
            yuṣmākamarthe maya kāritāni niryātha taistuṣṭamanāḥ sametya // Saddhp_3.72 //
            </p>
         
         
         <p>
            te yāna etādṛśakā niśāmya ārabdhavīryāstvaritā hi bhūtvā /<br />
            nirdhāvitāstatkṣaṇameva sarve ākāśi tiṣṭhanti dukhena muktāḥ // Saddhp_3.73 //
            </p>
         
         
         <p>
            puruṣaśca so nirgata dṛṣṭva dārakān grāmasya madhye sthitu catvarasmin /<br />
            upaviśya siṃhāsani tānuvāca aho ahaṃ nirvṛtu adya mārṣāḥ // Saddhp_3.74 //
            </p>
         
         
         <p>
            ye duḥkhalabdhā mama te tapasvinaḥ putrā priyā orasa viṃśa bālāḥ /<br />
            te dārūṇe durgagṛhe abhūvan bahūjantūpūrṇe ca subhairave ca // Saddhp_3.75 //
            </p>
         
         <span class="note"><span class="bold">Vaidya 61</span></span>
         
         <p>
            ādīptake jvālasahasrapūrṇe ratā ca te krīḍaratīṣu āsan /<br />
            mayā ca te mocita adya sarve yenāhu nirvāṇu samāgato 'dya // Saddhp_3.76 //
            </p>
         
         
         <p>
            sukhasthitaṃ taṃ pitaraṃ viditvā upagamya te dāraka evamāhuḥ /<br />
            dadāhi nastāta yathābhibhāṣitaṃ trividhāni yānāni manoramāṇi // Saddhp_3.77 //
            </p>
         
         
         <p>
            sacettava satyaka tāta sarvaṃ yadbhāṣitaṃ tatra niveśane te /<br />
            trividhāni yānāni ha saṃpradāsye dadasva kālo 'yamihādya teṣām // Saddhp_3.78 //
            </p>
         
         
         <p>
            puruṣaśca so kośabalī bhaveta suvarṇarūpyāmaṇimuktakasya /<br />
            hiraṇya dāsāśca analpakāḥ syurupasthape ekavidhā sa yānā // Saddhp_3.79 //
            </p>
         
         
         <p>
            ratnāmayā goṇarathā viśiṣṭā savedikāḥ kiṅkiṇijālanaddhāḥ /<br />
            chatradhvajebhiḥ samalaṃkṛtāśca muktāmaṇījālikachāditāśca // Saddhp_3.80 //
            </p>
         
         
         <p>
            suvarṇapuṣpāṇa kṛtaiśca dāmairdeśeṣu deśeṣu pralambamānaiḥ /<br />
            bastrairudāraiḥ parisaṃvṛtāśca pratyāstṛtā dūṣyavaraiśca śuklaiḥ // Saddhp_3.81 //
            </p>
         
         
         <p>
            mṛdukān paṭṭāna tathaiva tatra varatūlikāsaṃstṛta ye 'pi te rathāḥ /<br />
            pratyāstṛtāḥ koṭisahasramūlyairvaraiśca kockairbakahaṃsalakṣaṇaiḥ // Saddhp_3.82 //
            </p>
         
         <span class="note"><span class="bold">Vaidya 62</span></span>
         
         <p>
            śvetāḥ supuṣṭā balavanta goṇā mahāpramāṇā abhidarśanīyāḥ /<br />
            ye yojitā ratnaratheṣu teṣu parigṛhītāḥ puruṣairanekaiḥ // Saddhp_3.83 //
            </p>
         
         
         <p>
            etādṛśān so puruṣo dadāti putrāṇa sarvāṇa varān viśiṣṭān /<br />
            te cāpi tuṣṭāttamanāśca tehi diśāśca vidiśāśca vrajanti krīḍakāḥ // Saddhp_3.84 //
            </p>
         
         
         <p>
            emeva haṃ śārisutā maharṣī sattvāna trāṇaṃ ca pitā ca bhomi /<br />
            putrāśca te prāṇina sarvi mahyaṃ traidhātuke kāmavilagna bālāḥ // Saddhp_3.85 //
            </p>
         
         
         <p>
            traidhātukaṃ co yatha tanniveśanaṃ subhairavaṃ duḥkhaśatābhikīrṇam /<br />
            aśeṣataḥ prajvalitaṃ samantājjātījarāvyādhiśatairanekaiḥ // Saddhp_3.86 //
            </p>
         
         
         <p>
            ahaṃ ca traidhātukamukta śānto ekāntasthāyī pavane vasāmi /<br />
            traidhātukaṃ co mamidaṃ parigraho ye hyatra dahyanti mamaiti putrāḥ // Saddhp_3.87
            //
            </p>
         
         
         <p>
            ahaṃ ca ādīnava tatra darśayī viditva trāṇaṃ ahameva caiṣām /<br />
            na caiva me te śruṇi sarvi bālā yathāpi kāmeṣu vilagnabuddhayaḥ // Saddhp_3.88 //
            </p>
         
         
         <p>
            upāyakauśalyamahaṃ prayojayī yānāni trīṇi pravadāmi caiṣām /<br />
            jñātvā ca traidhātuki nekadoṣān nirdhāvanārthāya vadāmyupāyam // Saddhp_3.89 //
            </p>
         
         
         <p>māṃ caiva ye niśrita bhonti putrāḥ ṣaḍabhijña traividya mahānubhāvāḥ /
            <span class="note"><span class="bold">Vaidya 63</span></span>
            pratyekabuddhāśca bhavanti ye 'tra avivartikā ye ciha bodhisattvāḥ // Saddhp_3.90
            //</p>
         
         
         <p>
            samāna putrāṇa hu teṣa tatkṣaṇamimena dṛṣṭāntavareṇa paṇḍita /<br />
            vadāmi ekaṃ imu buddhayānaṃ parigṛhṇathā sarvi jinā bhaviṣyatha // Saddhp_3.91 //
            </p>
         
         
         <p>
            taccā variṣṭhaṃ sumanoramaṃ ca viśiṣṭarūpaṃ ciha sarvaloke /<br />
            buddhāna jñānaṃ dvipadottamānāmudārarūpaṃ tatha vandanīyam // Saddhp_3.92 //
            </p>
         
         
         <p>
            balāni dhyānāni tathā vimokṣāḥ samādhināṃ koṭiśatā ca nekā /<br />
            ayaṃ ratho īdṛśako variṣṭho ramanti yeno sada buddhaputrāḥ // Saddhp_3.93 //
            </p>
         
         
         <p>
            krīḍanta etena kṣapenti rātrayo divasāṃśca pakṣānṛtavo 'tha māsān /<br />
            saṃvatsarānantarakalpameva ca kṣapenti kalpāna sahasrakoṭyaḥ // Saddhp_3.94 //
            </p>
         
         
         <p>
            ratnāmayaṃ yānamidaṃ variṣṭhaṃ gacchanti yeno iha bodhimaṇḍe /<br />
            vikrīḍamānā bahubodhisattvā ye co śṛṇonti sugatasya śrāvakāḥ // Saddhp_3.95 //
            </p>
         
         
         <p>
            evaṃ prajānāhi tvamadya tiṣya nāstīha yānaṃ dvitiyaṃ kahiṃcit /<br />
            diśo daśā sarva gaveṣayitvā sthāpetvupāyaṃ puruṣottamānām // Saddhp_3.96 //
            </p>
         
         
         <p>
            putrā mamā yūyamahaṃ pitā vo mayā ca niṣkāsita yūya duḥkhāt /<br />
            paridahyamānā bahukalpakoṭayastraidhātukāto bhayabhairavātaḥ // Saddhp_3.97 //
            </p>
         
         <span class="note"><span class="bold">Vaidya 64</span></span>
         
         <p>
            evaṃ ca haṃ tatra vadāmi nirvṛtimanirvṛtā yūya tathaiva cādya /<br />
            saṃsāraduḥkhādiha yūya muktā bauddhaṃ tu yānaṃ va gaveṣitavyam // Saddhp_3.98 //
            </p>
         
         
         <p>
            ye bodhisattvāśca ihāsti kecicchṛṇvanti sarve mama buddhanetrīm /<br />
            upāyakauśalyamidaṃ jinasya yeno vinetī bahubodhisattvān // Saddhp_3.99 //
            </p>
         
         
         <p>
            hīneṣu kāmeṣu jugupsiteṣu ratā yadā bhontimi atra sattvāḥ /<br />
            duḥkhaṃ tadā bhāṣati lokanāyako ananyathāvādirihāryasatyam // Saddhp_3.100 //
            </p>
         
         
         <p>
            ye cāpi duḥkhasya ajānamānā mūlaṃ na paśyantiha bālabuddhayaḥ /<br />
            mārgaṃ hi teṣāmanudarśayāmi samudāgamastṛṣṇa dukhasya saṃbhavaḥ // Saddhp_3.101 //
            </p>
         
         
         <p>
            tṛṣṇānirodho 'tha sadā aniśritā nirodhasatyaṃ tṛtiyaṃ idaṃ me /<br />
            ananyathā yena ca mucyate naro mārgaṃ hi bhāvitva vimukta bhoti // Saddhp_3.102 //
            </p>
         
         
         <p>
            kutaśca te śārisutā vimuktā asantagrāhātu vimukta bhonti /<br />
            na ca tāva te sarvata mukta bhonti anirvṛtāṃstān vadatīha nāyakaḥ // Saddhp_3.103
            //
            </p>
         
         
         <p>
            kikāraṇaṃ nāsya vadāmi mokṣamaprāpyimāmuttamamagrabodhim /<br />
            mamaiṣa chando ahu dharmarājā sukhāpanārthāyiha loki jātaḥ // Saddhp_3.104 //
            </p>
         
         
         <p>iya śāriputrā mama dharmamudrā yā paścime kāli mayādya bhāṣitā /
            <span class="note"><span class="bold">Vaidya 65</span></span>
            hitāya lokasya sadevakasya diśāsu vidiśāsu ca deśayasva // Saddhp_3.105 //</p>
         
         
         <p>
            yaścāpi te bhāṣati kaści sattvo anumodayāmīti vadeta vācam /<br />
            mūrdhnena cedaṃ pratigṛhya sūtraṃ avivartikaṃ taṃ naru dhārayestvam // Saddhp_3.106
            //
            </p>
         
         
         <p>
            dṛṣṭāśca teno purimāstathāgatāḥ satkāru teṣāṃ ca kṛto abhūṣi /<br />
            śrutaśca dharmo ayamevarūpo ya eta sūtraṃ abhiśraddadheta // Saddhp_3.107 //
            </p>
         
         
         <p>
            ahaṃ ca tvaṃ caiva bhaveta dṛṣṭo ayaṃ ca sarvo mama bhikṣusaṃghaḥ /<br />
            dṛṣṭāśca sarve imi bodhisattvā ye śraddadhe bhāṣitameta mahyam // Saddhp_3.108 //
            </p>
         
         
         <p>
            sūtraṃ imaṃ bālajanapramohanamabhijñajñānāna mi etu bhāṣitam /<br />
            viṣayo hi naivāstiha śrāvakāṇāṃ pratyekabuddhāna gatirna cātra // Saddhp_3.109 //
            </p>
         
         
         <p>
            adhimuktisārastuva śāriputra kiṃ vā punarmahya ime 'nyaśrāvakāḥ /<br />
            ete 'pi śraddhāya mamaiva yānti pratyātmikaṃ jñānu na caiva vidyate // Saddhp_3.110
            //
            </p>
         
         
         <p>
            mā caiva tvaṃ stambhiṣu mā ca māniṣu māyuktayogīna vadesi etat /<br />
            bālā hi kāmeṣu sadā pramattā ajānakā dharmu kṣipeyu bhāṣitam // Saddhp_3.111 //
            </p>
         
         
         <p>
            upāyakauśalya kṣipitva mahyaṃ yā buddhanetrī sada loki saṃsthitā /<br />
            bhṛkuṭiṃ karitvāna kṣipitva yānaṃ vipāku tasyeha śṛṇohi tīvram // Saddhp_3.112 //
            </p>
         
         <span class="note"><span class="bold">Vaidya 66</span></span>
         
         <p>
            kṣipitva sūtraṃ idamevarūpaṃ mayi tiṣṭhamāne parinirvṛte vā /<br />
            bhikṣūṣu vā teṣu khilāni kṛtvā teṣāṃ vipākaṃ mamihaṃ śṛṇohi // Saddhp_3.113 //
            </p>
         
         
         <p>
            cyutvā manuṣyeṣu avīci teṣāṃ pratiṣṭha bhotī paripūrṇakalpāt /<br />
            tataśca bhūyo 'ntarakalpa nekāṃścyutāścyutāstatra patanti bālāḥ // Saddhp_3.114 //
            </p>
         
         
         <p>
            yadā ca narakeṣu cyutā bhavanti tataśca tiryakṣu vrajanti bhūyaḥ /<br />
            sudurbalāḥ śvānaśṛgālabhūtāḥ pareṣa krīḍāpanakā bhavanti // Saddhp_3.115 //
            </p>
         
         
         <p>
            varṇena te kālaka tatra bhonti kalmāṣakā vrāṇika kaṇḍulāśca /<br />
            nirlomakā durbala bhonti bhūyo vidveṣamāṇā mama agrabodhim // Saddhp_3.116 //
            </p>
         
         
         <p>
            jugupsitā prāṇiṣu nitya bhonti loṣṭaprahārābhihatā rudantaḥ /<br />
            daṇḍena saṃtrāsita tatra tatra kṣudhāpipāsāhata śuṣkagātrāḥ // Saddhp_3.117 //
            </p>
         
         
         <p>
            uṣṭrātha vā gardabha bhonti bhūyo bhāraṃ vahantaḥ kaśadaṇḍatāḍitāḥ /<br />
            āhāracintāmanucintayanto ye buddhanetrī kṣipi bālabuddhayaḥ // Saddhp_3.118 //
            </p>
         
         
         <p>
            punaśca te kroṣṭuka bhonti tatra bībhatsakāḥ kāṇaka kuṇṭhakāśca /<br />
            utpīḍitā grāmakumārakehi loṣṭaprahārābhihatāśca bālāḥ // Saddhp_3.119 //
            </p>
         
         
         <p>tataścyavitvāna ca bhūyu bālāḥ pañcāśatīnāṃ sama yojanānām /
            <span class="note"><span class="bold">Vaidya 67</span></span>
            dīrghātmabhāvā hi bhavanti prāṇino jaḍāśca mūḍhāḥ parivartamānāḥ // Saddhp_3.120 //</p>
         
         
         <p>
            apādakā bhonti ca kroḍasakkino vikhādyamānā bahuprāṇikoṭibhiḥ /<br />
            sudāruṇāṃ te anubhonti vedanāṃ kṣipitva sūtraṃ idamevarūpam // Saddhp_3.121 //
            </p>
         
         
         <p>
            puruṣātmabhāvaṃ ca yada labhante te kuṇṭhakā laṅgaka bhonti tatra /<br />
            kubjātha kāṇā ca jaḍā jaghanyā aśraddadhantā ima sūtra mahyam // Saddhp_3.122 //
            </p>
         
         
         <p>
            apratyanīyāśca bhavanti loke pūtī mukhātteṣa pravāti gandhaḥ /<br />
            yakṣagraho ukrami teṣa kāye aśraddadhantānima buddhabodhim // Saddhp_3.123 //
            </p>
         
         
         <p>
            daridrakā peṣaṇakārakāśca upasthāyakā nitya parasya durbalāḥ /<br />
            ābādha teṣāṃ bahukāśca bhonti anāthabhūtā viharanti loke // Saddhp_3.124 //
            </p>
         
         
         <p>
            yasyaiva te tatra karonti sevanāmadātukāmo bhavatī sa teṣām /<br />
            dattaṃ pi co naśyati kṣiprameva phalaṃ hi pāpasya imevarūpam // Saddhp_3.125 //
            </p>
         
         
         <p>
            yaccāpi te tatra labhanti auṣadhaṃ suyuktarūpaṃ kuśalehi dattam /<br />
            tenāpi teṣāṃ ruja bhūyu vardhate so vyādhirantaṃ na kadāci gacchati // Saddhp_3.126
            //
            </p>
         
         
         <p>
            anyehi cauryāṇi kṛtāni bhonti ḍamarātha ḍimbāstatha vigrahāśca /<br />
            dravyāpahārāśca kṛtāstathānyairnipatanti tasyopari pāpakarmaṇaḥ // Saddhp_3.127 //
            </p>
         
         
         <p>na jātu so paśyati lokanāthaṃ narendrarājaṃ mahi śāsamānam /
            <span class="note"><span class="bold">Vaidya 68</span></span>
            tasyākṣaṇeṣveva hi vāsu bhoti imāṃ kṣipitvā mama buddhanetrīm // Saddhp_3.128 //</p>
         
         
         <p>
            na cāpi so dharma śṛṇoti bālo badhiraśca so bhoti acetanaśca /<br />
            kṣipitva bodhīmimamevarūpāmupaśānti tasyo na kadāci bhoti // Saddhp_3.129 //
            </p>
         
         
         <p>
            sahasra nekā nayutāṃśca bhūyaḥ kalpāna koṭyo yatha gaṅgavālikāḥ /<br />
            jaḍātmabhāvo vikalaśca bhoti kṣipitva sūtraṃ imu pāpakaṃ phalam // Saddhp_3.130 //
            </p>
         
         
         <p>
            udyānabhūmī narako 'sya bhoti niveśanaṃ tasya apāyabhūmiḥ /<br />
            kharasūkarā kroṣṭuka bhūmisūcakāḥ pratiṣṭhitasyeha bhavanti nityam // Saddhp_3.131
            //
            </p>
         
         
         <p>
            manuṣyabhāvatvamupetya cāpi andhatva badhiratva jaḍatvameti /<br />
            parapreṣya so bhoti daridra nityaṃ tatkāli tasyābharaṇānimāni // Saddhp_3.132 //
            </p>
         
         
         <p>
            vastrāṇi co vyādhayu bhonti tasya vraṇāna koṭīnayutāśca kāye /<br />
            vicarcikā kaṇḍu tathaiva pāmā kuṣṭhaṃ kilāsaṃ tatha āmagandhaḥ // Saddhp_3.133 //
            </p>
         
         
         <p>
            satkāyadṛṣṭiśca ghanāsya bhoti udīryate krodhabalaṃ ca tasya /<br />
            saṃrāgu tasyātibhṛśaṃ ca bhoti tiryāṇa yonīṣu ca so sadā ramī // Saddhp_3.134 //
            </p>
         
         
         <p>
            sacedahaṃ śārisutādya tasya paripūrṇakalpaṃ pravadeya doṣān /<br />
            yo hī mamā etu kṣipeta sūtraṃ paryantu doṣāṇa na śakya gantum // Saddhp_3.135 //
            </p>
         
         <span class="note"><span class="bold">Vaidya 69</span></span>
         
         <p>
            saṃpaśyamāno idameva cārthaṃ tvāṃ saṃdiśāmī ahu śāriputra /<br />
            mā haiva tvaṃ bālajanasya agrato bhāṣiṣyase sūtramimevarūpam // Saddhp_3.136 //
            </p>
         
         
         <p>
            ye tū iha vyakta bahuśrutāśca smṛtimanta ye paṇḍita jñānavantaḥ /<br />
            ye prasthitā uttamamagrabodhiṃ tān śrāvayestvaṃ paramārthametat // Saddhp_3.137 //
            </p>
         
         
         <p>
            dṛṣṭāśca yehī bahubuddhakoṭyaḥ kuśalaṃ ca yai ropitamaprameyam /<br />
            adhyāśayāścā dṛḍha yeṣa co syāttān śrāvayestvaṃ paramārthametat // Saddhp_3.138 //
            </p>
         
         
         <p>
            ye vīryavantaḥ sada maitracittā bhāventi maitrīmiha dīrgharātram /<br />
            utsṛṣṭakāyā tatha jīvite ca teṣāmidaṃ sūtra bhaṇeḥ samakṣam // Saddhp_3.139 //
            </p>
         
         
         <p>
            anyonyasaṃkalpa sagauravāśca teṣāṃ ca bālehi na saṃstavo 'sti /<br />
            ye cāpi tuṣṭā girikandareṣu tān śrāvayestvaṃ ida sūtra bhadrakam // Saddhp_3.140 //
            </p>
         
         
         <p>
            kalyāṇamitrāṃśca niṣevamāṇāḥ pāpāṃśca mitrān parivarjayantaḥ /<br />
            yānīdṛśān paśyasi buddhaputrāṃsteṣāmidaṃ sūtra prakāśayesi // Saddhp_3.141 //
            </p>
         
         
         <p>
            acchidraśīlā maṇiratnasādṛśā vaipulyasūtrāṇa parigrahe sthitāḥ /<br />
            paśyesi yānīdṛśa buddhaputrāṃsteṣāgrataḥ sūtramidaṃ vadesi // Saddhp_3.142 //
            </p>
         
         
         <p>akrodhanā ye sada ārjavāśca kṛpāsamanvāgata sarvaprāṇiṣu /
            <span class="note"><span class="bold">Vaidya 70</span></span>
            sagauravā ye sugatasya antike teṣāgrataḥ sūtramidaṃ vadesi // Saddhp_3.143 //</p>
         
         
         <p>
            yo dharmu bhāṣe pariṣāya madhye asaṅgaprāpto vadi yuktamānasaḥ /<br />
            dṛṣṭāntakoṭīnayutairanekaistasyeda sūtraṃ upadarśayesi // Saddhp_3.144 //
            </p>
         
         
         <p>
            mūrdhnāñjaliṃ yaśca karoti baddhvā sarvajñabhāvaṃ parimārgamāṇaḥ /<br />
            daśo diśo yo 'pi ca caṃkrameta subhāṣitaṃ bhikṣu gaveṣamāṇaḥ // Saddhp_3.145 //
            </p>
         
         
         <p>
            vaipulyasūtrāṇi ca dhārayeta na cāsya rucyanti kadācidanye /<br />
            ekāṃ pi gāthāṃ na ca dhāraye 'nyatastaṃ śrāvayestvaṃ varasūtrametat // Saddhp_3.146
            //
            </p>
         
         
         <p>
            tathāgatasyo yatha dhātu dhārayettathaiva yo mārgati koci taṃ naraḥ /<br />
            emeva yo mārgati sūtramīdṛśaṃ labhitva yo mūrdhani dhārayeta // Saddhp_3.147 //
            </p>
         
         
         <p>
            anyeṣu sūtreṣu na kāci cintā lokāyatairanyataraiśca śāstraiḥ /<br />
            bālāna etādṛśa bhonti gocarāstāṃstvaṃ vivarjitva prakāśayeridam // Saddhp_3.148 //
            </p>
         
         
         <p>
            pūrṇaṃ pi kalpaṃ ahu śāriputra vadeyamākāra sahasrakoṭyaḥ /<br />
            ye prasthitā uttamamagrabodhiṃ teṣāgrataḥ sūtramidaṃ vadesi // Saddhp_3.149 //
            </p>
         
         
         <p>ityāryasaddharmapuṇḍarīke dharmaparyāye aupamyaparivarto nāma tṛtīyaḥ ||</p>
         
         
         
         
         <span class="note"><span class="bold">Vaidya 71</span></span>
         
         <p>Saddhp_4: adhimuktiparivartaḥ |</p>
         
         
         <p>atha khalvāyuṣmān subhūtirāyuṣmāṃśca mahākātyāyanaḥ āyuṣmāṃśca mahākāśyapaḥ āyuṣmāṃśca
            mahāmaudgalyāyanaḥ imamevaṃrūpamaśrutapūrvaṃ dharmaṃ śrutvā bhagavato 'ntikāt saṃmukhamāyuṣmataśca
            śāriputrasya vyākaraṇaṃ śrutvā anuttarāyāṃ samyaksaṃbodhau āścaryaprāptā adbhutaprāptā
            audbilyaprāptā stasyāṃ velāyāmutthāyāsanebhyo yena bhagavāṃstenopasaṃkrāman | upasaṃkramya
            ekāṃsamuttarāsaṅgaṃ kṛtvā dakṣiṇaṃ jānuṃ pṛthivyāṃ pratiṣṭhāpya yena bhagavāṃstenāñjaliṃ
            praṇamya bhagavantamabhimukhamullokayamānā avanakāyā abhinatakāyāḥ praṇatakāyāstasyāṃ
            velāyāṃ bhagavantametadavocan - vayaṃ hi bhagavan jīrṇā vṛddhā mahallakā asmin bhikṣusaṃghe
            sthavirasaṃmatā jarājīrṇībhūtā nirvāṇaprāptāḥ sma iti bhagavan nirudyamā anuttarāyāṃ
            samyaksaṃbodhāvapratibalāḥ smaḥ, aprativīryārambhāḥ smaḥ | yadāpi bhagavān dharmaṃ
            deśayati, ciraṃ niṣaṇṇaśca bhagavān bhavati, vayaṃ ca tasyāṃ dharmadeśanāyāṃ pratyupasthitā
            bhavāmaḥ, tadāpyasmākaṃ bhagavan ciraṃ niṣaṇṇānāṃ bhagavantaṃ ciraṃ paryupāsitānāmaṅgapratyaṅgāni
            duḥkhanti, saṃdhivisaṃdhayaśca duḥkhanti |
            tato vayaṃ bhagavan bhagavato dharmaṃ deśayamānasya śūnyatānimittāpraṇihitaṃ sarvamāviṣkurmaḥ
            | nāsmābhireṣu buddhadharmeṣu buddhakṣetravyūheṣu vā bodhisattvavikrīḍiteṣu vā tathāgatavikrīḍiteṣu
            vā spṛhotpāditā | tatkasya hetoḥ? yaccāsmādbhagavaṃstraidhātukānnirdhāvitā nirvāṇasaṃjñinaḥ,
            vayaṃ ca jarājīrṇāḥ | tato bhagavan asmābhirapyanye bodhisattvā avavaditā abhūvannanuttarāyāṃ
            samyaksaṃbodhau, anuśiṣṭāśca | na ca bhagavaṃstatrāsmābhirekamapi spṛhācittamutpāditamabhūt
            | te vayaṃ bhagavannetarhi bhagavato 'ntikācchrāvakāṇāmapi vyākaraṇamanuttarāyāṃ samyaksaṃbodhau
            bhavatīti śrutvā āścaryādbhutaprāptā mahālābhaprāptāḥ smaḥ | bhagavannadya sahasaivemamevaṃrūpamaśrutapūrvaṃ
            tathāgataghoṣaṃ śrutvā mahāratnapratilabdhāśca smaḥ | bhagavan aprameyaratnapratilabdhāśca
            smaḥ | bhagavan amārgitamaparyeṣṭamacintitamaprārthitaṃ cāsmābhirbhagavannidamevaṃ
            rūpaṃ mahāratnaṃ pratilabdham | pratibhāti no bhagavan, pratibhāti naḥ sugata | tadyathāpi
            nāma bhagavan kaścideva puruṣaḥ piturantikādapakrāmet | so 'pakramya anyataraṃ janapadapradeśaṃ
            gacchet | sa tatra bahūni varṣāṇi vipravased viṃśatiṃ vā triṃśadvā catvāriṃśadvā pañcāśadvā
            | atha sa bhagavan mahān puruṣo bhavet | sa ca daridraḥ syāt | sa ca vṛttiṃ paryeṣamāṇa
            āhāracīvarahetordiśo vidiśaḥ prakāman anyataraṃ janapadapradeśaṃ gacchet | tasya ca
            sa pitā anyatamaṃ janapadaṃ prakrāntaḥ syāt | bahudhanadhānyahiraṇyakośakoṣṭhāgāraśca
            bhavet | bahusuvarṇarūpyamaṇimuktāvaiḍūryaśaṅkhaśilāpravālajātarūparajatasamanvāgataśca
            bhavet | bahudāsīdāsakarmakarapauruṣeyaśca bhavet | bahuhastyaśvarathagaveḍakasamanvāgataśca
            bhavet | mahāparivāraśca bhavet | mahājanapadeṣu ca dhanikaḥ syāt | āyogaprayogakṛṣivaṇijyaprabhūtaśca
            bhavet ||</p>
         
         <span class="note"><span class="bold">Vaidya 72</span></span>
         
         
         <p>athe khalu bhagavan sa daridrapuruṣa āhāracīvaraparyeṣṭihetorgrāmanagaranigamajanapadarāṣṭrarājadhānīṣu
            paryaṭamāno 'nupūrveṇa yatrāsau puruṣo bahudhanahiraṇyasuvarṇakośakoṣṭhāgārastasyaiva
            pitā vasati, tannagaramanuprāpto bhavet | atha khalu bhagavan sa daridrapuruṣasya
            pitā bahudhanahiraṇyakośakoṣṭhāgārastasmin nagare vasamānastaṃ pañcāśadvarṣanaṣṭaṃ
            putraṃ satatasamitamanusmaret | samanusmaramāṇaśca na kasyacidācakṣedanyatraika evātmanādhyātmaṃ
            saṃtapyet, evaṃ ca cintayet - ahamasmi jīrṇo vṛddho mahallakaḥ | prabhūtaṃ me hiraṇyasuvarṇadhanadhānyakośakoṣṭhāgāraṃ
            saṃvidyate | na ca me putraḥ kaścidasti | mā haiva mama kālakriyā bhavet | sarvamidamaparibhuktaṃ
            vinaśyet | sa taṃ punaḥ punaḥ putramanusmaret - aho nāmāhaṃ nirvṛtiprāpto bhaveyaṃ
            yadi me sa putra imaṃ dhanaskandhaṃ paribhuñjīta ||</p>
         
         
         <p>atha khalu bhagavan sa daridrapuruṣa āhāracīvaraṃ paryeṣamāṇo 'nupūrveṇa yena tasya
            prabhūtahiraṇyasuvarṇadhanadhānyakośakoṣṭhāgārasya samṛddhasya puruṣasya niveśanaṃ
            tenopasaṃkrāmet | atha khalu bhagavan sa tasya daridrapuruṣasya pitā svake niveśanadvāre
            mahatyā brāhmaṇakṣatriyaviṭśūdrapariṣadā parivṛtaḥ puraskṛto mahāsiṃhāsane sapādapīṭhe
            suvarṇarūpyapratimaṇḍite upaviṣṭo hiraṇyakoṭīśatasahasrairvyavahāraṃ kurvan vālavyajanena
            vījyamāno vitatavitāne pṛthivīpradeśe muktakusumābhikīrṇe ratnadāmābhipralambite mahatyaddharyā
            upaviṣṭaḥ syāt | adrākṣīt sa bhagavan daridrapuruṣastaṃ svakaṃ pitaraṃ svake niveśanadvāre
            evaṃrūpayā ṛdhyā upaviṣṭaṃ mahatā janakāyena parivṛtaṃ gṛhapatikṛtyaṃ kurvāṇam | dṛṣṭvā
            ca punarbhītastrastaḥ saṃvignaḥ saṃhṛṣṭaromakūpajātaḥ udvignamānasaḥ evamanuvicintayāmāsa
            - sahasaivāyaṃ mayā rājā vā rājamātro vā āsāditaḥ | nāstyasmākamiha kiṃcit karma |
            gacchāmo vayaṃ yena daridravīthī, tatrāsmākamāhāracīvaramalpakṛcchreṇaiva utpatsyate
            | alaṃ me ciraṃ vilambitena | mā haivāhamiha vaiṣṭiko vā gṛhyeya, anyataraṃ vā doṣamanuprāpnuyām
            ||</p>
         
         
         <p>atha khalu bhagavan sa daridrapuruṣo duḥkhaparaṃparāmanasikārabhayabhītastvaramāṇaḥ
            prakrāmet palāyet, na tatra saṃtiṣṭhet | atha khalu bhagavan sa āḍhyaḥ puruṣaḥ svake
            niveśanadvāre siṃhāsane upaviṣṭastaṃ svakaṃ putraṃ sahadarśanenaiva pratyabhijānīyāt
            | dṛṣṭvā ca punastuṣṭa udagra āttamanaskaḥ pramuditaḥ prītisaumanasyajāto bhavet,
            evaṃ ca cintayet - āścaryaṃ yāvad yatra hi nāma asya mahato hiraṇyasuvarṇadhanadhānyakośakoṣṭhāgārasya
            paribhoktā upalabdhaḥ | ahaṃ caitameva punaḥ punaḥ samanusmarāmi | ayaṃ ca svayamevehāgataḥ
            | ahaṃ ca jīrṇo vṛddho mahallakaḥ ||</p>
         
         
         <p>atha khalu bhagavan sa puruṣaḥ putratṛṣṇāsaṃpīḍitastasmin kṣaṇalavamuhūrte javanān
            puruṣān saṃpreṣayet - gacchata mārṣā etaṃ puruṣaṃ śīghramānayadhvam | atha khalu bhagavaṃste
            puruṣāḥ rsava eva javena pradhāvitāstaṃ daridrapuruṣamadhyālambeyuḥ | atha khalu daridrapuruṣastasyāṃ
            velāyāṃ bhītastrastaḥ saṃvignaḥ saṃhṛṣṭaromakūpajātaḥ udvigramānaso dāruṇamārtasvaraṃ
            muñcedāraved viravet | nāhaṃ yuṣmākaṃ kiṃcidaparādhyāmīti vācaṃ bhāṣeta | atha khalu
            te puruṣā balātkāreṇa taṃ (<span class="bold">Vaidya 73</span>) daridrapuruṣaṃ viravantamapyākarṣeyuḥ | atha khalu sa daridrapuruṣo bhītastrastaḥ
            saṃvigna udvignamānasa evaṃ ca cintayet - mā tāvadahaṃ vadhyo daṇḍayo bhaveyam | naśyāmīti
            | sa mūrchito dharaṇyāṃ prapatet, visaṃjñaśca syāt | āsanne cāsya sa pitā bhavet |
            sa tān puruṣānevaṃ vadet - mā bhavanta etaṃ puruṣamānayantviti | tamenaṃ śītalena
            vāriṇā parisiñcitvā na bhūya ālapet | tatkasya hetoḥ? jānāti sa gṛhapatistasya daridrapuruṣasya
            hīnādhimuktikatāmātmanaścodārasthāmatām | jānīte ca mamaiṣa putra iti ||</p>
         
         
         <p>atha khalu bhagavan sa gṛhapatirupāyakauśalyena na kasyacidācakṣet - mamaiṣa putra
            iti | atha khalu bhagavan sa gṛhapatiranyataraṃ puruṣamāmantrayet - gaccha tvaṃ bhoḥ
            puruṣa | enaṃ daridrapuruṣamevaṃ vadasva - gaccha tvaṃ bhoḥ puruṣa yenākāṅkṣasi |
            mukto 'si | evaṃ vadati sa puruṣastasmai pratiśrutya yena sa daridrapuruṣastenopasaṃkrāmet
            | upasaṃkramya taṃ daridrapuruṣamevaṃ vadet - gaccha tvaṃ bhoḥ puruṣa yenākāṅkṣasi
            | mukto 'sīti | atha khalu sa daridrapuruṣa idaṃ vacanaṃ śrutvā āścaryādbhutaprāpto
            bhavet | sa utthāya tasmāt pṛthivīpradeśādyena daridravīthī tenopasaṃkrāmedāhāracīvaraparyeṣṭihetoḥ
            | atha khalu sa gṛhapatistasya daridrapuruṣasyākarṣaṇahetorupāyakauśalyaṃ prayojayet
            | sa tatra dvau puruṣau prayojayet durvarṇāvalpaujaskau - gacchatāṃ bhavantau yo 'sau
            puruṣa ihāgato 'bhūt, taṃ yuvāṃ dviguṇayā divasamudrayā ātmavacanenaiva bharayitveha
            mama niveśane karma kārāpayethām | sacet sa evaṃ vadet - kiṃ karma kartavyamiti, sa
            yuvābhyāmevaṃ vaktavyaḥ - saṃkāradhānaṃ śodhayitavyaṃ sahāvābhyāmiti | atha tau puruṣau
            taṃ daridrapuruṣaṃ paryeṣayitvā tayā kriyayā saṃpādayetām | atha khalu tau dvau puruṣau
            sa ca daridrapuruṣo vetanaṃ gṛhītvā tasya mahādhanasya puruṣasyāntikāttasminneva niveśane
            saṃkāradhānaṃ śodhayeyuḥ | tasyaiva ca mahādhanasya puruṣasya gṛhaparisare kaṭapalikuñcikāyāṃ
            vāsaṃ kalpayeyuḥ | sa cāḍhyaḥ puruṣo gavākṣavātāyanena taṃ svakaṃ putraṃ paśyet saṃkāradhānaṃ
            śodhayamānam | dṛṣṭvā ca punarāścaryaprāpto bhavet ||</p>
         
         
         <p>atha khalu sa gṛhapatiḥ svakānniveśanādavatīrya apanayitvā mālyābharaṇani, apanayitvā
            mṛdukāni vastrāṇi, caukṣāṇyudārāṇi malināni vastrāṇi prāvṛtya, dakṣiṇena pāṇinā piṭakaṃ
            parigṛhya pāṃsunā svagātraṃ dūṣayitvā dūrata eva saṃbhāṣamāṇo yena sa daridrapuruṣastenopasaṃkrāmet
            | upasaṃkramyaivaṃ vadet - vahantu bhavantaḥ piṭakāni, mā tiṣṭhata, harata pāṃsūni
            | anenopāyena taṃ putramālapet saṃlapecca | enaṃ vadet - ihaiva tvaṃ bhoḥ puruṣa karma
            kuruṣva | mā bhūyo 'nyatra gamiṣyasi | saviśeṣaṃ te 'haṃ vetanakaṃ dāsyāmi | yena
            yena ca te kārya bhavet, tadviśrabdhaṃ māṃ yāceḥ, yadi vā kuṇḍamūlyena yadi vā kuṇḍikāmūlyena
            yadi vā sthālikāmūlyena yadi vā kāṣṭhamūlyena yadi vā lavaṇamūlyena yadi vā bhojanena
            yadi vā prāvaraṇena | asti me bhoḥ puruṣa jīrṇaśāṭī | sacettayā te kāryaṃ syāt, yāceḥ,
            ahaṃ te 'nupradāsyāmi | yena yena te bhoḥ puruṣa kāryamevaṃrūpeṇa pariṣkāreṇa, taṃ
            tamevāhaṃ te sarvamanupradāsyāmi | nirvṛtastvaṃ bhoḥ puruṣa bhava | yādṛśaste pitā,
            tādṛśaste 'haṃ mantavyaḥ | tatkasya hetoḥ? ahaṃ (<span class="bold">Vaidya 74</span>) ca vṛddhaḥ, tvaṃ ca daharaḥ | mama ca tvayā bahu karma kṛtamimaṃ saṃkāradhānaṃ śodhayatā
            | na ca tvayā bhoḥ puruṣa atra karma kurvatā śāṭhayaṃ vā vakratā vā kauṭilyaṃ vā māno
            vā mrakṣo vā kṛtapūrvaḥ, karoṣi vā | sarvathā te bhoḥ puruṣa na samanupaśyāmyekamapi
            pāpakarma, yathaiṣāmanyeṣāṃ puruṣāṇāṃ karma kurvatāmime doṣāḥ saṃvidyante | yādṛśo
            me putra aurasaḥ, tādṛśastvaṃ mama adyāgreṇa bhavasi ||</p>
         
         
         <p>atha khalu bhagavan sa gṛhapatistasya daridrapuruṣasya putra iti nāma kuryāt | sa
            ca daridrapuruṣastasya gṛhapaterantike pitṛsaṃjñāmutpādayet | anena bhagavan paryāyeṇa
            sa gṛhapatiḥ putrakāmatṛṣito viṃśativarṣāṇi taṃ putraṃ saṃkāradhānaṃ śodhāpayet |
            atha viṃśatervarṣāṇāmatyayena sa daridrapuruṣastasya gṛhapaterniveśane viśrabdho bhavenniṣkramaṇapraveśe,
            tatraiva ca kaṭapalikuñcikāyāṃ vāsaṃ kalpayet ||</p>
         
         
         <p>atha khalu bhagavaṃstasya gṛhapaterglānyaṃ pratyupasthitaṃ bhavet | sa maraṇakālasamayaṃ
            ca ātmanaḥ pratyupasthitaṃ samanupaśyet | sa taṃ daridrapuruṣamevaṃ vadet - āgaccha
            tvaṃ bhoḥ puruṣa | idaṃ mama prabhūtaṃ hiraṇyasuvarṇadhanadhānyakośakoṣṭhāgāramasti
            | ahaṃ bāḍhaglānaḥ | icchāmyetaṃ yasya dātavyaṃ yataśca grahītavyaṃ yacca nidhātavyaṃ
            bhavet, sarvaṃ saṃjānīyāḥ | tatkasya hetoḥ? yādṛśa eva ahamasya dravyasya svāmī, tādṛśastvamapi
            | mā ca me tvaṃ kiṃcidato vipraṇāśayiṣyasi ||</p>
         
         
         <p>atha khalu bhagavan sa daridrapuruṣo 'nena paryāyeṇa tacca tasya gṛhapateḥ prabhūtaṃ
            hiraṇyasuvarṇadhanadhānyakośakoṣṭhāgāraṃ saṃjānīyāt | ātmanā ca tato niḥspṛho bhavet
            | na ca tasmāt kiṃcit prārthayet, antaśaḥ saktuprasthamūlyamātramapi | tatraiva ca
            kaṭapalikuñcikāyāṃ vāsaṃ kalpayet, tāmeva daridracintāmanuvicintayamānaḥ ||</p>
         
         
         <p>atha khalu bhagavan sa gṛhapatistaṃ putraṃ śaktaṃ paripālakaṃ paripakvaṃ viditvā avamarditacittamudārasaṃjñayā
            ca paurvikayā daridracintayā ārtīyantaṃ jehrīyamāṇaṃ jugupsamānaṃ viditvā maraṇakālasamaye
            pratyupasthite taṃ daridrapuruṣamānāyya mahato jñātisaṃghasyopanāmayitvā rājño vā
            rājamātrasya vā purato naigamajānapadānāṃ ca saṃmukhamevaṃ saṃśrāvayet - śṛṇvantu
            bhavantaḥ, ayaṃ mama putra auraso mayaiva janitaḥ | amukaṃ nāma nagaram | tasmādeṣa
            pañcāśadvarṣo naṣṭaḥ | amuko nāmaiṣa nāmnā | ahamapyamuko nāma | tataścāhaṃ nagarādetameva
            mārgamāṇa ihāgataḥ | eṣa mama putraḥ, ahamasya pitā | yaḥ kaścinmamopabhogo 'sti,
            taṃ sarvamasmai puruṣāya niryātayāmi | yacca me kiṃcidasti pratyātmakaṃ dhanam, tatsarvameṣa
            eva jānāti ||</p>
         
         
         <p>atha khalu bhagavan sa daridrapuruṣastasmin samaye imamevaṃrūpaṃ ghoṣaṃ śrutvā āścaryādbhutaprāpto
            bhavet | evaṃ ca vicintayet - sahasaiva mayedameva tāvad hiraṇyasuvarṇadhanadhānyakośakoṣṭhāgāraṃ
            pratilabdhamiti ||</p>
         
         <span class="note"><span class="bold">Vaidya 75</span></span>
         
         
         <p>evameva bhagavan vayaṃ tathāgatasya putrapratirūpakāḥ | tathāgataśca asmākamevaṃ vadati
            - putrā mama yūyamiti, yathā sa gṛhapatiḥ | vayaṃ ca bhagavaṃstisṛbhirduḥkhatābhiḥ
            saṃpīḍitā abhūma | katamābhistisṛbhiḥ? yaduta duḥkhaduḥkhatayā saṃskāraduḥkhatayā
            vipariṇāmaduḥkhatayā ca | saṃsāre ca hīnādhimuktikāḥ | tato vayaṃ bhagavatā bahūn
            dharmān pratyavarān saṃkāradhānasadṛśānanuvicintayitāḥ | teṣu cāsma prayuktā ghaṭamānā
            vyāyacchamānāḥ | nirvāṇamātraṃ ca vayaṃ bhagavan divasamudrāmiva paryeṣamāṇā mārgāmaḥ
            | tena ca vayaṃ bhagavan nirvāṇena pratilabdhena tuṣṭā bhavāmaḥ | bahu ca labdhamiti
            manyāmahe tathāgatasyāntikāt eṣu dharmeṣvabhiyuktā ghaṭitvā vyāyamitvā | prajānāti
            ca tathāgato 'smākaṃ hīnādhimuktikatām, tataśca bhagavānasmānupekṣate, na saṃbhinatti,
            nācaṣṭe - yo 'yaṃ tathāgatasya jñānakośaḥ, eṣa eva yuṣmākaṃ bhaviṣyatīti | bhagavāṃścāsmākamupāyakauśalyena
            asmiṃstathāgatajñānakośe dāyādān saṃsthāpayati | niḥspṛhāśca vayaṃ bhagavan | tata
            evaṃ jānīma - etadevāsmākaṃ bahukaraṃ yadvayaṃ tathāgatasyāntikāddivasamudrāmiva nirvāṇaṃ
            pratilabhāmahe | te vayaṃ bhagavan bodhisattvānāṃ mahāsattvānāṃ tathāgatajñānadarśanamārabhya
            udārāṃ dharmadeśanāṃ kurmaḥ | tathāgatajñānaṃ vivarāmo darśayāma upadarśayāmaḥ | vayaṃ
            bhagavaṃstato niḥspṛhāḥ samānāḥ | tatkasya hetoḥ? upāyakauśalyena tathāgato 'smākamadhimuktiṃ
            prajānāti | tacca vayaṃ na jānīmo na budhyāmahe yadidaṃ bhagavatā etarhi kathitam
            - yathā vayaṃ bhagavato bhūtāḥ putrāḥ, bhagavāṃścāsmākaṃ smārayati tathāgatajñānadāyādān
            | tatkasya hetoḥ? yathāpi nāma vayaṃ tathāgatasya bhūtāḥ putrāḥ iti, api tu khalu
            punarhīnādhimuktāḥ | saced bhagavānasmākaṃ paśyedadhimuktibalam, bodhisattvaśabdaṃ
            bhagavānasmākamudāharet | vayaṃ punarbhagavatā dve kārye kārāpitāḥ - bodhisattvānāṃ
            cāgrato hīnādhimuktikā ityuktāḥ, te codārāyāṃ buddhabodhau samādāpitāḥ, asmākaṃ cedānīṃ
            bhagavānadhimuktibalaṃ jñātvā idamudāhṛtavān | anena vayaṃ bhagavan paryāyeṇaivaṃ
            vadāmaḥ - sahasaivāsmābhirniḥspṛhairākāṅkṣitamamārgitamaparyeṣitamacintitamaprārthitaṃ
            sarvajñatāratnaṃ pratilabdhaṃ yathāpīdaṃ tathāgatasya putraiḥ ||</p>
         
         
         <p>atha khalvāyuṣmān mahākāśyapastasyāṃ velāyāmimā gāthā abhāṣat -</p>
         
         
         <p>
            āścaryabhūtāḥ sma tathādbhutāśca audbilyaprāptāḥ sma śruṇitva ghoṣam /<br />
            sahasaiva asmābhirayaṃ tathādya manojñaghoṣaḥ śrutu nāyakasya // Saddhp_4.1 //
            </p>
         
         
         <p>viśiṣṭaratnāna mahantarāśirmuhūrtamātreṇayamadya labdhaḥ /
            <span class="note"><span class="bold">Vaidya 76</span></span>
            na cintito nāpi kadāci prārthitastaṃ śrutva āścaryagatāḥ sma sarve // Saddhp_4.2 //</p>
         
         
         <p>
            yathāpi bālaḥ puruṣo bhaveta utplāvito bālajanena santaḥ /<br />
            pituḥ sakāśātu apakrameta anyaṃ ca deśaṃ vraji so sudūram // Saddhp_4.3 //
            </p>
         
         
         <p>
            pitā ca taṃ śocati tasmi kāle palāyitaṃ jñātva svakaṃ hi putram /<br />
            śocantu so digvidiśāsu añce varṣāṇi pañcāśadanūnakāni // Saddhp_4.4 //
            </p>
         
         
         <p>
            tathā ca so putra gaveṣamāṇo anyaṃ mahantaṃ nagaraṃ hi gatvā /<br />
            niveśanaṃ māpiya tatra tiṣṭhet samarpito kāmugaṇehi pañcabhiḥ // Saddhp_4.5 //
            </p>
         
         
         <p>
            bahuṃ hiraṇyaṃ ca suvarṇarūpyaṃ dhānyaṃ dhanaṃ śaṅkhaśilāpravālam /<br />
            hastī ca aśvāśca padātayaśca gāvaḥ paśūścaiva tathaiḍakāśca // Saddhp_4.6 //
            </p>
         
         
         <p>
            prayoga āyoga tathaiva kṣetrā dāsī ca dāsā bahu preṣyavargaḥ /<br />
            susatkṛtaḥ prāṇisahasrakoṭibhī rājñaśca so vallabhu nityakālam // Saddhp_4.7 //
            </p>
         
         
         <p>
            kṛtāñjalī tasya bhavanti nāgarā grāmeṣu ye cāpi vasanti grāmiṇaḥ /<br />
            bahuvāṇijāstasya vrajanti antike bahūhi kāryehi kṛtādhikārāḥ // Saddhp_4.8 //
            </p>
         
         
         <p>
            etādṛśo ṛddhimato naraḥ syājjīrṇaśca vṛddhaśca mahallakaśca /<br />
            sa putraśokaṃ anucintayantaḥ kṣapeya rātriṃdiva nityakālam // Saddhp_4.9 //
            </p>
         
         <span class="note"><span class="bold">Vaidya 77</span></span>
         
         <p>
            sa tādṛśo durmati mahya putraḥ pañcāśa varṣāṇi tadā palānakaḥ /<br />
            ayaṃ ca kośo vipulo mamāsti kālakriyā co mama pratyupasthitā // Saddhp_4.10 //
            </p>
         
         
         <p>
            so cāpi bālo tada tasya putro daridrakaḥ kṛpaṇaku nityakālam /<br />
            grāmeṇa grāmaṃ anucaṃkramantaḥ paryeṣate bhakta athāpi colam // Saddhp_4.11 //
            </p>
         
         
         <p>
            paryeṣamāṇo 'pi kadāci kiṃcillabheta kiṃcit puna naiva kiṃcit /<br />
            sa śuṣyate paraśaraṇeṣu bālo dadrūya kaṇḍūya ca digdhagātraḥ // Saddhp_4.12 //
            </p>
         
         
         <p>
            so ca vrajettaṃ nagaraṃ yahiṃ pitā anupūrvaśo tatra gato bhaveta /<br />
            bhaktaṃ ca colaṃ ca gaveṣamāṇo niveśanaṃ yatra pituḥ svakasya // Saddhp_4.13 //
            </p>
         
         
         <p>
            so cāpi āḍhyaḥ puruṣo mahādhano dvārasmi siṃhāsani saṃniṣaṇṇaḥ /<br />
            parivāritaḥ prāṇiśatairanekairvitāna tasyā vitato 'ntarīkṣe // Saddhp_4.14 //
            </p>
         
         
         <p>
            āpto janaścāsya samantataḥ sthito dhanaṃ hiraṇyaṃ ca gaṇenti kecit /<br />
            kecittu lekhānapi lekhayanti kecit prayogaṃ ca prayojayanti // Saddhp_4.15 //
            </p>
         
         
         <p>
            so cā daridro tahi etu dṛṣṭvā vibhūṣitaṃ gṛhapatino niveśanam /<br />
            kahiṃ nu adya ahamatra āgato rājā ayaṃ bheṣyati rājamātraḥ // Saddhp_4.16 //
            </p>
         
         
         <p>mā dāni doṣaṃ pi labheyamatra gṛhṇitva veṣṭiṃ pi ca kārayeyam /
            <span class="note"><span class="bold">Vaidya 78</span></span>
            anucintayantaḥ sa palāyate naro daridravīthīṃ paripṛcchamānaḥ // Saddhp_4.17 //</p>
         
         
         <p>
            so cā dhanī taṃ svaku putra dṛṣṭvā siṃhāsanasthaśca bhavet prahṛṣṭaḥ /<br />
            sa dūtakān preṣayi tasya antike ānetha etaṃ puruṣaṃ daridram // Saddhp_4.18 //
            </p>
         
         
         <p>
            samanantaraṃ tehi gṛhītu so naro gṛhītamātro 'tha ca mūrccha gacchet /<br />
            dhrūvaṃ khu mahyaṃ vadhakā upasthitāḥ kiṃ mahya colenatha bhojanena vā // Saddhp_4.19
            //
            </p>
         
         
         <p>
            dṛṣṭvā ca so paṇḍitu taṃ mahādhanī hīnādhimukto ayu bāla durmatiḥ /<br />
            na śraddadhī mahyamimāṃ vibhūṣitāṃ pitā mamāyaṃ ti na cāpi śraddadhīt // Saddhp_4.20
            //
            </p>
         
         
         <p>
            puruṣāṃśca so tatra prayojayeta vaṅkāśca ye kāṇaka kuṇṭhakāśca /<br />
            kucelakāḥ kṛṣṇaka hīnasattvāḥ paryeṣathā taṃ naru karmakārakam // Saddhp_4.21 //
            </p>
         
         
         <p>
            saṃkāradhānaṃ imu mahya pūtikamuccāraprasrāvavināśitaṃ ca /<br />
            taṃ śodhanārthāya karohi karma dviguṇaṃ ca te vetanakaṃ pradāsye // Saddhp_4.22 //
            </p>
         
         
         <p>
            etādṛśaṃ ghoṣa śruṇitva so naro āgatya saṃśodhayi taṃ pradeśam /<br />
            tatraiva so āvasathaṃ ca kuryānniveśanasyopalikuñcike 'smin // Saddhp_4.23 //
            </p>
         
         
         <p>
            so cā dhanī taṃ puruṣaṃ nirīkṣed gavākṣaolokanake 'pi nityam /<br />
            hīnādhimukto ayu mahya putraḥ saṃkāradhānaṃ śucikaṃ karoti // Saddhp_4.24 //
            </p>
         
         <span class="note"><span class="bold">Vaidya 79</span></span>
         
         <p>
            sa otaritvā piṭakaṃ gṛhītvā malināni vastrāṇi ca prāvaritvā /<br />
            upasaṃkramettasya narasya antike avabhartsayanto na karotha karma // Saddhp_4.25 //
            </p>
         
         
         <p>
            dviguṇaṃ ca te vetanakaṃ dadāmi dviguṇāṃ ca bhūyastatha pādamrakṣaṇam /<br />
            saloṇabhaktaṃ ca dadāmi tubhya śākaṃ ca śāṭiṃ ca punardadāmi // Saddhp_4.26 //
            </p>
         
         
         <p>
            evaṃ ca taṃ bhartsiya tasmi kāle saṃśleṣayettaṃ punareva paṇḍitaḥ /<br />
            suṣṭhuṃ khalū karma karoṣi atra putro 'si vyaktaṃ mama nātra saṃśayaḥ // Saddhp_4.27
            //
            </p>
         
         
         <p>
            sa stokastokaṃ ca gṛhaṃ praveśayet karmaṃ ca kārāpayi taṃ manuṣyam /<br />
            viṃśacca varṣāṇi supūritāni krameṇa viśrambhayi taṃ naraṃ saḥ // Saddhp_4.28 //
            </p>
         
         
         <p>
            hiraṇyu so mauktiku sphāṭikaṃ ca pratisāmayettatra niveśanasmin /<br />
            sarvaṃ ca so saṃgaṇanāṃ karoti arthaṃ ca sarvaṃ anucintayeta // Saddhp_4.29 //
            </p>
         
         
         <p>
            bahirdhā so tasya niveśanasya kuṭikāya eko vasamānu bālaḥ /<br />
            daridracintāmanucintayeta na me 'sti etādṛśa bhoga kecit // Saddhp_4.30 //
            </p>
         
         
         <p>
            jñātvā ca so tasya imevarūpamudārasaṃjñābhigato mi putraḥ /<br />
            sa ānayitvā suhṛjñātisaṃghaṃ niryātayiṣyāmyahu sarvamartham // Saddhp_4.31 //
            </p>
         
         
         <p>rājāna so naigamanāgarāṃśca samānayitvā bahuvāṇijāṃśca /
            <span class="note"><span class="bold">Vaidya 80</span></span>
            uvāca evaṃ pariṣāya madhye putro mamāyaṃ cira vipranaṣṭakaḥ // Saddhp_4.32 //</p>
         
         
         <p>
            pañcāśa varṣāṇi supūrṇakāni anye ca 'to viṃśatiye mi dṛṣṭaḥ /<br />
            amukātu nagarātu mamaiṣa naṣṭo ahaṃ ca mārganta ihaivamāgataḥ // Saddhp_4.33 //
            </p>
         
         
         <p>
            sarvasya dravyasya ayaṃ prabhurme etasya niryātayi sarvaśeṣataḥ /<br />
            karotu kāryaṃ ca piturdhanena sarvaṃ kuṭumbaṃ ca dadāmi etat // Saddhp_4.34 //
            </p>
         
         
         <p>
            āścaryaprāptaśca bhavennaro 'sau daridrabhāvaṃ purimaṃ smaritvā /<br />
            hīnādhimuktiṃ ca pituśca tān guṇāṃllabdhvā kuṭumbaṃ sukhito 'smi adya // Saddhp_4.35
            //
            </p>
         
         
         <p>
            tathaiva cāsmāka vināyakena hīnādhimuktitva vijāniyāna /<br />
            na śrāvitaṃ buddha bhaviṣyatheti yūyaṃ kila śrāvaka mahya putrāḥ // Saddhp_4.36 //
            </p>
         
         
         <p>
            asmāṃśca adhyeṣati lokanātho ye prasthitā uttamamagrabodhim /<br />
            teṣāṃ vade kāśyapa mārga nuttaraṃ yaṃ mārga bhāvitva bhaveyu buddhāḥ // Saddhp_4.37
            //
            </p>
         
         
         <p>
            vayaṃ ca teṣāṃ sugatena preṣitā bahubodhisattvāna mahābalānām /<br />
            anuttaraṃ mārga pradarśayāma dṛṣṭāntahetūnayutāna koṭibhiḥ // Saddhp_4.38 //
            </p>
         
         
         <p>
            śrutvā ca asmāku jinasya putrā bodhāya bhāventi sumārgamagryam /<br />
            te vyākriyante ca kṣaṇasmi tasmin bhaviṣyathā buddha imasmi loke // Saddhp_4.39 //
            </p>
         
         <span class="note"><span class="bold">Vaidya 81</span></span>
         
         <p>
            etādṛśaṃ karma karoma tāyinaḥ saṃrakṣamāṇā ima dharmakośam /<br />
            prakāśayantaśca jinātmajānāṃ vaiśvāsikastasya yathā naraḥ saḥ // Saddhp_4.40 //
            </p>
         
         
         <p>
            daridracintāśca vicintayāma viśrāṇayanto imu buddhakośam /<br />
            na caiva prārthema jinasya jñānaṃ jinasya jñānaṃ ca prakāśayāmaḥ // Saddhp_4.41 //
            </p>
         
         
         <p>
            pratyātmikīṃ nirvṛti kalpayāma etāvatā jñānamidaṃ na bhūyaḥ /<br />
            nāsmāka harṣo 'pi kadācia bhoti kṣetreṣu buddhāna śruṇitva vyūhān // Saddhp_4.42 //
            </p>
         
         
         <p>
            śāntāḥ kilā sarvimi dharmanāsravā nirodhautpādavivarjitāśca /<br />
            na cātra kaścidbhavatīha dharmo evaṃ tu cintetva na bhoti śraddhā // Saddhp_4.43 //
            </p>
         
         
         <p>
            suniḥspṛhā smā vaya dīrgharātraṃ bauddhasya jñānasya anuttarasya /<br />
            praṇidhānamasmāka na jātu tatra iyaṃ parā niṣṭha jinena uktā // Saddhp_4.44 //
            </p>
         
         
         <p>
            nirvāṇaparyanti samucchraye 'smin paribhāvitā śūnyata dīrgharātram /<br />
            parimukta traidhātukaduḥkhapīḍitāḥ kṛtaṃ ca asmābhi jinasya śāsanam // Saddhp_4.45
            //
            </p>
         
         
         <p>
            yaṃ hi prakāśema jinātmajānāṃ ye prasthitā bhonti ihāgrabodhau /<br />
            teṣāṃ ca yatkiṃci vadāma dharmaṃ spṛha tatra asmāka na jātu bhoti // Saddhp_4.46 //
            </p>
         
         
         <p>
            taṃ cāsma lokācariyaḥ svayaṃbhūrupekṣate kālamavekṣamāṇaḥ /<br />
            na bhāṣate bhūtapadārthasaṃdhiṃ adhimuktimasmāku gaveṣamāṇaḥ // Saddhp_4.47 //
            </p>
         
         <span class="note"><span class="bold">Vaidya 82</span></span>
         
         <p>
            upāyakauśalya yathaiva tasya mahādhanasya puruṣasya kāle /<br />
            hīnādhimuktaṃ satataṃ dameti damiyāna cāsmai pradadāti vittam // Saddhp_4.48 //
            </p>
         
         
         <p>
            suduṣkaraṃ kurvati lokanātho upāyakauśalya prakāśayantaḥ /<br />
            hīnādhimuktān damayantu putrān dametva ca jñānamidaṃ dadāti // Saddhp_4.49 //
            </p>
         
         
         <p>
            āścaryaprāptāḥ sahasā sma adya yathā daridro labhiyāna vittam /<br />
            phalaṃ ca prāptaṃ iha buddhāśāsane prathamaṃ viśiṣṭaṃ ca anāsravaṃ ca // Saddhp_4.50
            //
            </p>
         
         
         <p>
            yacchīlamasmābhi ca dīrgharātraṃ saṃrakṣitaṃ lokavidusya śāsane /<br />
            asmābhi labdhaṃ phalamadya tasya śīlasya pūrvaṃ caritasya nātha // Saddhp_4.51 //
            </p>
         
         
         <p>
            yad brahmacaryaṃ paramaṃ viśuddhaṃ niṣevitaṃ śāsani nāyakasya /<br />
            tasyo viśiṣṭaṃ phalamadya labdhaṃ śāntaṃ udāraṃ ca anāsravaṃ ca // Saddhp_4.52 //
            </p>
         
         
         <p>
            adyo vayaṃ śrāvakabhūta nātha saṃśrāvayiṣyāmatha cāgrabodhim /<br />
            bodhīya śabdaṃ ca prakāśayāmasteno vayaṃ śrāvaka bhīṣmakalpāḥ // Saddhp_4.53 //
            </p>
         
         
         <p>
            arhantabhūtā vayamadya nātha arhāmahe pūja sadevakātaḥ /<br />
            lokātsamārātu sabrahmakātaḥ sarveṣa sattvāna ca antikātaḥ // Saddhp_4.54 //
            </p>
         
         
         <p>
            ko nāma śaktaḥ pratikartu tubhyamudyuktarūpo bahukalpakoṭyaḥ /<br />
            suduṣkarāṇīdṛśakā karoṣi suduṣkarān yāniha martyaloke // Saddhp_4.55 //
            </p>
         
         <span class="note"><span class="bold">Vaidya 83</span></span>
         
         <p>
            hastehi pādehi śireṇa cāpi pratipriyaṃ duṣkarakaṃ hi kartum /<br />
            śireṇa aṃsena ca yo dhareta paripūrṇakalpān yatha gaṅgavālikāḥ // Saddhp_4.56 //
            </p>
         
         
         <p>
            khādyaṃ dadedbhojanavastrapānaṃ śayanāsanaṃ co vimalottaracchadam /<br />
            vihāra kārāpayi candanāmayān saṃstīrya co dūṣyayugehi dadyāt // Saddhp_4.57 //
            </p>
         
         
         <p>
            gilānabhaiṣajya bahuprakāraṃ pūjārtha dadyāt sugatasya nityam /<br />
            dadeya kalpān yatha gaṅgavālikā naivaṃ kadācit pratikartu śakyam // Saddhp_4.58 //
            </p>
         
         
         <p>
            mahātmadharmā atulānubhāvā maharddhikāḥ kṣāntibale pratiṣṭhitāḥ /<br />
            buddhā mahārāja anāsravā jinā sahanti bālāna imīdṛśāni // Saddhp_4.59 //
            </p>
         
         
         <p>
            anuvartamānastatha nityakālaṃ nimittacārīṇa bravīti dharmam /<br />
            dharmeśvaro īśvaru sarvaloke maheśvaro lokavināyakendraḥ // Saddhp_4.60 //
            </p>
         
         
         <p>
            pratipatti darśeti bahuprakāraṃ sattvāna sthānāni prajānamānaḥ /<br />
            nānādhimuktiṃ ca viditva teṣāṃ hetūsahasrehi bravīti dharmam // Saddhp_4.61 //
            </p>
         
         
         <p>
            tathāgataścarya prajānamānaḥ sarveṣa sattvānatha pudgalānām /<br />
            bahuprakāraṃ hi bravīti dharmaṃ nidarśayanto imamagrabodhim // Saddhp_4.62 //
            </p>
         
         
         <p>ityāryasaddharmapuṇḍarīke dharmaparyāye adhimuktiparivarto nāma caturthaḥ ||</p>
         
         
         
         
         <span class="note"><span class="bold">Vaidya 84</span></span>
         
         <p>Saddhp_5: oṣadhīparivartaḥ |</p>
         
         
         <p>atha khalu bhagavānāyuṣmantaṃ mahākāśyapaṃ tāṃścānyān sthavirān mahāśrāvakānāmantrayāmāsa
            - sādhu sādhu mahākāśyapa | sādhu khalu punaryuṣmākaṃ kāśyapa yadyūyaṃ tathāgatasya
            bhūtān guṇavarṇān bhāṣadhve | ete ca kāśyapa tathāgatasya bhūtā guṇāḥ | ataścānye
            'prameyā asaṃkhyeyāḥ, yeṣāṃ na sukaraḥ paryanto 'dhigantumaparimitānapi kalpān bhāṣamāṇaiḥ
            | dharmasvāmī kāśyapa tathāgataḥ, sarvadharmāṇāṃ rājā prabhurvaśī | yaṃ ca kāśyapa
            tathāgato dharmaṃ yatropanikṣipati, sa tathaiva bhavati | sarvadharmāśca kāśyapa tathāgato
            yuktyopanikṣipati | tathāgatajñānenopanikṣipati | yathā te dharmāḥ sarvajñabhūmimeva
            gacchanti | sarvadharmārthagatiṃ ca tathāgato vyavalokayati | sarvadharmārthavaśitāprāptaḥ
            sarvadharmādhyāśayaprāptaḥ sarvadharmaviniścayakauśalyajñānaparamapāramitāprāptaḥ
            sarvajñajñānasaṃdarśakaḥ sarvajñajñānāvatārakaḥ sarvajñajñānopanikṣepakaḥ kāśyapa
            tathāgato 'rhan samyaksaṃbuddhaḥ ||</p>
         
         
         <p>tadyathāpi nāma kāśyapa asyāṃ trisāhasramahāsāhasrāyāṃ lokadhātau yāvantastṛṇagulmauṣadhivanaspatayo
            nānāvarṇā nānāprakārā oṣadhigrāmā nānānāmadheyāḥ pṛthivyāṃ jātāḥ parvatagirikandareṣu
            vā | meghaśca mahāvāriparipūrṇa unnamet, unnamitvā sarvāvatīṃ trisāhasramahāsāhasrāṃ
            lokadhātuṃ saṃchādayet | saṃchādya ca sarvatra samakālaṃ vāri pramuñcet | tatra kāśyapa
            ye tṛṇagulmauṣadhivanaspatayo 'syāṃ trisāhasramahāsāhasralokadhātau, tatra ye taruṇāḥ
            komalanālaśākhāpatrapalāśāstṛṇagulmauṣadhivanaspatayo drumā mahādrumāḥ, sarve te tato
            mahāmeghapramuktādvāriṇo yathābalaṃ yathāviṣayamabdhātuṃ pratyāpibanti | te caikarasena
            vāriṇā prabhūtena meghapramuktena yathābījamanvayaṃ vivṛddhiṃ virūḍhiṃ vipulatāmāpadyante,
            tathā ca puṣpaphalāni prasavanti | te ca pṛthak pṛthagū nānānāmadheyāni pratilabhante
            | ekadharaṇīpratiṣṭhitāśca te sarve oṣadhigrāmā bījagrāmā ekarasatoyābhiṣyanditāḥ
            | evameva kāśyapa tathāgato 'rhan samyaksaṃbuddho loka utpadyate | yathā mahāmeghaḥ
            unnamate, tathā tathāgato 'pyutpadya sarvāvantaṃ sadevamānuṣāsuraṃ lokaṃ svareṇābhivijñāpayati
            | tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātumavacchādayati,
            evameva kāśyapa tathāgato 'rhan samyaksaṃbuddhaḥ sadevamānuṣāsurasya lokasya purata
            evaṃ śabdamudīrayati, ghoṣamanuśrāvayati - tathāgato 'smi bhavanto devamanuṣyāḥ arhan
            samyaksaṃbuddhaḥ, tīrṇastārayāmi, mukto mocayāmi, āśvasta āśvāsayāmi, parinirvṛtaḥ
            parinirvāpayāmi | ahamimaṃ ca lokaṃ paraṃ ca lokaṃ samyak prajñayā yathābhūtaṃ prajānāmi
            sarvajñaḥ sarvadarśī | upasaṃkrāmantu māṃ bhavanto devamanuṣyā dharmaśravaṇāya | ahaṃ
            mārgasyākhyātā mārgadeśiko mārgavit mārgakovidaḥ | tatra kāśyapa bahūni prāṇikoṭīnayutaśatasahasrāṇi
            tathāgatasya dharmaśravaṇāyopasaṃkrāmanti | atha tathāgato 'pi teṣāṃ sattvānāmindriyavīryaparāparavaimātratāṃ
            (<span class="bold">Vaidya 85</span>) jñātvā tāṃstān dharmaparyāyānupasaṃharati, tāṃ tāṃ dharmakathāṃ kathayati bahvīṃ
            vicitrāṃ harṣaṇīyāṃ paritoṣaṇīyāṃ prāmodyakaraṇīyāṃ hitasukhasaṃvartanakaraṇīyām |
            yayā
            kathaya te sattvāḥ dṛṣṭa eva dharme sukhitā bhavanti, kālaṃ ca kṛtvā sugatīṣūpapadyante,
            yatra prabhūtāṃśca kāmān paribhuñjante, dharmaṃ ca śṛṇvanti | śrutvā ca taṃ dharmaṃ
            vigatanīvaraṇā bhavanti | anupūrveṇa ca sarvajñadharmeṣvabhiyujyante yathābalaṃ yathāviṣayaṃ
            yathāsthānam ||</p>
         
         
         <p>tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātuṃ saṃchādya
            samaṃ vāri pramuñcati, sarvāṃśca tṛṇagulmauṣadhivanaspatīn vāriṇā saṃtarpayati | yathābalaṃ
            yathāviṣayaṃ yathāsthāmaṃ ca te tṛṇagulmauṣadhivanaspatayo vāryāpibanti, svakasvakāṃ
            ca jātipramāṇatāṃ gacchanti | evameva kāśyapa tathāgato 'rhan samyaksaṃbuddho yaṃ
            dharmaṃ bhāṣate, sarvaḥ sa dharma ekaraso yaduta vimuktiraso virāgaraso nirodharasaḥ
            sarvajñajñānaparyavasānaḥ | tatra kāśyapa ye te sattvāstathāgatasya dharmaṃ bhāṣamāṇasya
            śṛṇvanti dhārayanti abhisaṃyujyante, na te ātmanātmānaṃ jānanti vā vedayanti vā budhyanti
            vā | tatkasya hetoḥ? tathāgata eva kāśyapa tān sattvāṃstathā jānāti, ye ca te, yathā
            ca te, yādṛśāśca te | yaṃ ca te cintayanti, yathā ca te cintayanti, yena ca te cintayanti
            | yaṃ ca te bhāvayanti, yathā ca te bhāvayanti, yena ca te bhāvayanti | yaṃ ca te
            prāpnuvanti, yathā ca te prāpnuvanti, yena ca te prāpnuvanti | tathāgata eva kāśyapa
            tatra pratyakṣaḥ pratyakṣadarśī yathā ca darśī teṣāṃ sattvānāṃ tāsu tāsu bhūmiṣu sthitānāṃ
            tṛṇagulmauṣadhivanaspatīnāṃ hīnotkṛṣṭamadhyamānām | so 'haṃ kāśyapa ekarasadharma
            viditvā yaduta vimuktirasaṃ nirvṛtirasaṃ nirvāṇaparyavasānaṃ nityaparinirvṛtamekabhūmikamākāśagatikamadhimuktiṃ
            sattvānāmanurakṣamāṇo na sahasaiva sarvajñajñānaṃ saṃprakāśayāmi | āścaryaprāptā adbhutaprāptā
            yūyaṃ kāśyapa yadyūyaṃ saṃdhābhāṣitaṃ tathāgatasya na śaknutha avataritum | tatkasya
            hetoḥ? durvijñeyaṃ kāśyapa tathāgatānāmarhatāṃ samyaksaṃbuddhānāṃ saṃdhābhāṣitamiti
            ||</p>
         
         
         <p>atha khalu bhagavāṃstasyāṃ velāyāmimamevārthaṃ bhūyasyā mātrayā saṃdarśayamāna imā
            gāthā abhāṣata -</p>
         
         
         <p>
            dharmarājā ahaṃ loke utpanno bhavamardanaḥ /<br />
            dharmaṃ bhāṣāmi sattvānāmadhimuktiṃ vijāniya // Saddhp_5.1 //
            </p>
         
         
         <p>
            dhīrabuddhī mahāvīrā ciraṃ rakṣanti bhāṣitam /<br />
            rahasyaṃ cāpi dhārenti na ca bhāṣanti prāṇinām // Saddhp_5.2 //
            </p>
         
         
         <p>
            durbodhyaṃ cāpi tajjñānaṃ sahasā śrutva bāliśāḥ /<br />
            kāṅkṣāṃ kuryuḥ sudurmedhāstato bhraṣṭā bhrameyu te // Saddhp_5.3 //
            </p>
         
         <span class="note"><span class="bold">Vaidya 86</span></span>
         
         <p>
            yathāviṣayu bhāṣāmi yasya yādṛśakaṃ balam /<br />
            anyamanyehi arthehi dṛṣṭiṃ kurvāmi ujjukām // Saddhp_5.4 //
            </p>
         
         
         <p>
            yathāpi kāśyapā megho lokadhātūya unnataḥ /<br />
            sarvamonahatī cāpi chādayanto vasuṃdharām // Saddhp_5.5 //
            </p>
         
         
         <p>
            so ca vārisya saṃpūrṇo vidyunmālī mahāmbudaḥ /<br />
            nirnādayanta śabdena harṣayet sarvadehinaḥ // Saddhp_5.6 //
            </p>
         
         
         <p>
            sūryaraśmī nivāritvā śītalaṃ kṛtva maṇḍalam /<br />
            hastaprāpto 'vatiṣṭhanto vāri muñcet samantataḥ // Saddhp_5.7 //
            </p>
         
         
         <p>
            sa caiva mama muñceta āpaskandhamanalpakam /<br />
            prākharantaḥ samantena tarpayenmedinīmimām // Saddhp_5.8 //
            </p>
         
         
         <p>
            iha yā kāci medinyāṃ jātā oṣadhayo bhavet /<br />
            tṛṇagulmavanaspatyo drumā vātha mahādrumāḥ // Saddhp_5.9 //
            </p>
         
         
         <p>
            sasyāni vividhānyeva yadvāpi haritaṃ bhavet /<br />
            parvate kandare caiva nikuñjeṣu ca yadbhavet // Saddhp_5.10 //
            </p>
         
         
         <p>
            sarvān saṃtarpayenmeghastṛṇagulmavanaspatīn /<br />
            tṛṣitāṃ dharaṇīṃ tarpet pariṣiñcati cauṣadhīḥ // Saddhp_5.11 //
            </p>
         
         
         <p>
            tacca ekarasaṃ vāri meghamuktamihasthitam /<br />
            yathābalaṃ yathāviṣayaṃ tṛṇagulmā pibanti tat // Saddhp_5.12 //
            </p>
         
         
         <p>
            drumāśca ye keci mahādrumāśca khudrāka madhyāśca yathāvayāśca /<br />
            yathābalaṃ sarve pibanti vāri pibanti vardhanti yathecchakāmāḥ // Saddhp_5.13 //
            </p>
         
         
         <p>
            kāṇḍena nālena tvacā yathaiva śākhāpraśākhāya tathaiva patraiḥ /<br />
            vardhanti puṣpehi phalehi caiva meghābhivṛṣṭena mahauṣadhīyaḥ // Saddhp_5.14 //
            </p>
         
         
         <p>
            yathābalaṃ tā viṣayaśca yādṛśo yāsāṃ ca yad yādṛśakaṃ ca bījam /<br />
            svakasvakaṃ tāḥ prasavaṃ dadanti vāriṃ ca taṃ ekarasaṃ pramuktam // Saddhp_5.15 //
            </p>
         
         <span class="note"><span class="bold">Vaidya 87</span></span>
         
         <p>
            emeva buddho 'pi ha loke kāśyapa utpadyate vāridharo va loke /<br />
            utpadya ca bhāṣati lokanātho bhūtāṃ cariṃ darśayate ca prāṇinām // Saddhp_5.16 //
            </p>
         
         
         <p>
            evaṃ ca saṃśrāvayate maharṣiḥ puraskṛto loke sadevake 'smin /<br />
            tathāgato 'haṃ dvipadottamo jino utpannu lokasmi yathaiva meghaḥ // Saddhp_5.17 //
            </p>
         
         
         <p>
            saṃtarpayiṣyāmyahu sarvasattvān saṃśuṣkagātrāṃstribhave vilagnān /<br />
            duḥkhena śuṣyanta sukhe sthapeyaṃ kāmāṃśca dāsyāmyahu nirvṛtiṃ ca // Saddhp_5.18 //
            </p>
         
         
         <p>
            śṛṇotha me devamanuṣyasaṃghā upasaṃkramadhvaṃ mama darśanāya /<br />
            tathāgato 'haṃ bhagavānanābhibhūḥ saṃtāraṇārthaṃ iha loki jātaḥ // Saddhp_5.19 //
            </p>
         
         
         <p>
            bhāṣāmi ca prāṇisahasrakoṭināṃ dharmaṃ viśuddhaṃ abhidarśanīyam /<br />
            ekā ca tasyo samatā tathatvaṃ yadidaṃ vimuktiścatha nirvṛtī ca // Saddhp_5.20 //
            </p>
         
         
         <p>
            svareṇa caikena vadāmi dharmaṃ bodhiṃ nidānaṃ kariyāna nityam /<br />
            samaṃ hi etadviṣamatva nāsti na kaści vidveṣu na rāgu vidyate // Saddhp_5.21 //
            </p>
         
         
         <p>
            anunīyatā mahya na kācidasti premā ca doṣaśca na me kahiṃcit /<br />
            samaṃ ca dharmaṃ pravadāmi dehināṃ yathaikasattvasya tathā parasya // Saddhp_5.22
            //
            </p>
         
         
         <p>ananyakarmā pravadāmi dharmaṃ gacchantu tiṣṭhantu niṣīdamānaḥ /
            <span class="note"><span class="bold">Vaidya 88</span></span>
            niṣaṇṇa śayyāsanamāruhitvā kilāsitā mahya na jātu vidyate // Saddhp_5.23 //</p>
         
         
         <p>
            saṃtarpayāmī imu sarvalokaṃ megho va vāriṃ sama muñcamānaḥ /<br />
            āryeṣu nīceṣu ca tulyabuddhirduḥśīlabhūteṣvatha śīlavatsu // Saddhp_5.24 //
            </p>
         
         
         <p>
            vinaṣṭacāritra tathaiva ye narāścāritraācārasamanvitāśca /<br />
            dṛṣṭisthitā ye ca vinaṣṭadṛṣṭī samyagdṛśo ye cāviśuddhadṛṣṭayaḥ // Saddhp_5.25 //
            </p>
         
         
         <p>
            hīneṣu cotkṛṣṭamatīṣu cāpi mṛdvindriyeṣu pravadāmi dharmam /<br />
            kilāsitāṃ sarva vivarjayitvā samyak pramuñcāmyahu dharmavarṣam // Saddhp_5.26 //
            </p>
         
         
         <p>
            yathābalaṃ ca śruṇiyāna mahyaṃ vividhāsu bhūmīṣu pratiṣṭhihanti /<br />
            deveṣu martyeṣu manorameṣu śakreṣu brahmeṣvatha cakravartiṣu // Saddhp_5.27 //
            </p>
         
         
         <p>
            kṣudrānukṣudrā ima oṣadhīyo kṣudrīka etā iha yāva loke /<br />
            anyā ca madhyā mahatī ca oṣadhī śṛṇotha tāḥ sarva prakāśayiṣye // Saddhp_5.28 //
            </p>
         
         
         <p>
            anāsravaṃ dharma prajānamānā nirvāṇaprāptā viharanti ye narāḥ /<br />
            ṣaḍabhijña traividya bhavanti ye ca sā kṣudrikā oṣadhi saṃpravuttā // Saddhp_5.29
            //
            </p>
         
         
         <p>
            girikandeṣū viharanti ye ca pratyekabodhiṃ spṛhayanti ye narāḥ /<br />
            ye īdṛśā madhyaviśuddhabuddhayaḥ sā madhyamā oṣadhi saṃpravuttā // Saddhp_5.30 //
            </p>
         
         <span class="note"><span class="bold">Vaidya 89</span></span>
         
         <p>
            ye prārthayante puruṣarṣabhatvaṃ buddho bhaviṣye naradevanāthaḥ /<br />
            vīryaṃ ca dhyānaṃ ca niṣevamāṇāḥ sā oṣadhī agra iyaṃ pravuccati // Saddhp_5.31 //
            </p>
         
         
         <p>
            ye cāpi yuktāḥ sugatasya putrā maitrīṃ niṣevantiha śāntacaryām /<br />
            niṣkāṅkṣaprāptā puruṣarṣabhatve ayaṃ drumo vucyati evarūpaḥ // Saddhp_5.32 //
            </p>
         
         
         <p>
            avivarticakraṃ hi pravartayantā ṛddhībalasmin sthita ye ca dhīrāḥ /<br />
            pramocayanto bahu prāṇikoṭī mahādrumo so ca pravuccate hi // Saddhp_5.33 //
            </p>
         
         
         <p>
            samaśca so dharma jinena bhāṣito meghena vā vāri samaṃ pramuktam /<br />
            citrā abhijñā ima evarūpā yathauṣadhīyo dharaṇītalasthāḥ // Saddhp_5.34 //
            </p>
         
         
         <p>
            anena dṛṣṭāntanidarśanena upāyu jānāhi tathāgatasya /<br />
            yathā ca so bhāṣati ekadharmaṃ nānāniruktī jalabindavo vā // Saddhp_5.35 //
            </p>
         
         
         <p>
            mamāpi co varṣatu dharmavarṣaṃ loko hyayaṃ tarpitu bhoti sarvaḥ /<br />
            yathābalaṃ cānuvicintayanti subhāṣitaṃ ekarasaṃ pi dharmam // Saddhp_5.36 //
            </p>
         
         
         <p>
            tṛṇagulmakā vā yatha varṣamāṇe madhyā pi vā oṣadhiyo yathaiva /<br />
            drumā pi vā te ca mahādrumā vā yatha śobhayante daśadikṣu sarve // Saddhp_5.37 //
            </p>
         
         
         <p>
            iyaṃ sadā lokahitāya dharmatā tarpeti dharmeṇimu sarvalokam /<br />
            saṃtarpitaścāpyatha sarvalokaḥ pramuñcate oṣadhi puṣpakāṇi // Saddhp_5.38 //
            </p>
         
         <span class="note"><span class="bold">Vaidya 90</span></span>
         
         <p>
            madhyāpi ca oṣadhiyo vivardhayī arhanta ye te sthita āsravakṣaye /<br />
            pratyekabuddhā vanaṣaṇḍacāriṇo niṣpādayī dharmamimaṃ subhāṣitam // Saddhp_5.39 //
            </p>
         
         
         <p>
            bahubodhisattvāḥ smṛtimanta dhīrāḥ sarvatra traidhātuki ye gatiṃgatāḥ /<br />
            paryeṣamāṇā imamagrabodhiṃ drumā va vardhanti ti nityakālam // Saddhp_5.40 //
            </p>
         
         
         <p>
            ye ṛddhimantaścatudhyānadhyāyino ye śūnyatāṃ śrutva janenti prītim /<br />
            raśmīsahasrāṇi pramuñcamānāste caiva vuccanti mahādrumā iha // Saddhp_5.41 //
            </p>
         
         
         <p>
            etādṛśī kāśyapa dharmadeśanā meghena vā vāri samaṃ pramuktam /<br />
            bahvī vivardhanti mahauṣadhīyo manuṣyapuṣpāṇi anantakāni // Saddhp_5.42 //
            </p>
         
         
         <p>
            svapratyayaṃ dharma prakāśayāmi kālena darśemi ca buddhabodhim /<br />
            upāyakauśalyu mamaitadagraṃ sarveṣa co lokavināyakānām // Saddhp_5.43 //
            </p>
         
         
         <p>
            paramārtha evaṃ mayaṃ bhūtabhāṣito te śrāvakāḥ sarvi na enti nirvṛtim /<br />
            caranti ete vara bodhicārikāṃ buddhā bhaviṣyantimi sarvaśrāvakāḥ // Saddhp_5.44 //
            </p>
         
         
         <p>punaraparaṃ kāśyapa tathāgataḥ sattvavinaye samo na cāsamaḥ | tadyathā kāśyapa candrasuryaprabhā
            sarvalokamavabhāsayati kuśalakāriṇamakuśalakāriṇaṃ cordhvāvasthitamadharāvasthitaṃ
            ca sugandhi durgandhi, sā sarvatra samaṃ prabhā nipatati na viṣamam, evameva kāśyapa
            tathāgatānāmarhatāṃ samyaksaṃbuddhānāṃ sarvajñajñānacittaprabhā sarveṣu pañcagatyupapanneṣu
            sattveṣu yathādhimuktiṃ mahāyānikapratyekabuddhayānikaśrāvakayānikeṣu saddharmadeśanā
            samaṃ pravartate | na ca tathāgatasya jñānaprabhāyā ūnatā vā atiriktatā vā yathāpuṇyajñānasamudāgamāya
            saṃbhavati | na santi kāśyapa trīṇi yānāni | kevalamanyonyacaritāḥ sattvāḥ, tena trīṇi
            yānāni prajñapyante ||</p>
         
         <span class="note"><span class="bold">Vaidya 91</span></span>
         
         
         <p>evamukte āyuṣmān mahākāśyapo bhagavantametadavocat - yadi bhagavan na santi trīṇi
            yānāni, kiṃ kāraṇaṃ pratyutpanne 'dhvani śrāvakapratyekabuddhabodhisattvānāṃ prajñaptiḥ
            prajñapyate? evamukte bhagavānāyuṣmantaṃ mahākāśyapametadavocat - tadyathā kāśyapa
            kumbhakāraḥ samāsu mṛttikāsu bhājanāni karoti | tatra kānicid guḍabhājanāni bhavanti,
            kānicid ghṛtabhājanāni, kānicid dadhikṣīrabhājanāni, kānicid hīnānyaśucibhājanāni
            bhavanti, na ca mṛttikāyā nānātvam, atha ca dravyaprakṣepamātreṇa bhājanānāṃ nānātvaṃ
            prajñāyate | evameva kāśyapa ekamevedaṃ yānaṃ yaduta buddhayānam | na dvitīyaṃ na
            tṛtīyaṃ vā yānaṃ saṃvidyate ||</p>
         
         
         <p>evamukte āyuṣmān mahākāśyapo bhagavantametadavocat - yadyapi bhagavan sattvā nānādhimuktayo
            ye traidhātukānniḥsṛtāḥ, kiṃ teṣāmekaṃ nirvāṇamuta dve trīṇi vā? bhagavānāha - sarvadharmasamatāvabodhāddhi
            kāśyapa nirvāṇam | taccaikam, na dve na trīṇi | tena hi kāśyapa upamāṃ te kariṣyāmi
            | upamayā ihaikatyā vijñapuruṣā bhāṣitasyārthamājānanti | tadyathā kāśyapa jātyandhaḥ
            puruṣaḥ | sa evaṃ brūyānna santi suvarṇadurvaṇāni rūpāṇi, na santi suvarṇadurvarṇānāṃ
            rūpāṇāṃ draṣṭāraḥ, na staḥ sūryācandramasau, na santi nakṣatrāṇi, na santi grahāḥ,
            na santi grahāṇāṃ draṣṭāraḥ | athānye puruṣāstasya jātyandhasya puruṣasya purata evaṃ
            vadeyuḥ - santi suvarṇadurvarṇāni rūpāṇi, santi suvarṇadurvarṇānāṃ rūpāṇāṃ draṣṭāraḥ,
            staḥ sūryācandramasau, santi nakṣatrāṇi, santi grahāḥ, santi grahāṇāṃ draṣṭāraḥ |
            sa ca jātyandhaḥ puruṣasteṣāṃ puruṣāṇāṃ na śraddadhyāt, noktaṃ gṛhṇīyāt | atha kaścid
            vaidyaḥ sarvavyādhijñaḥ syāt | sa taṃ jātyandhaṃ puruṣaṃ paśyet | tasyaivaṃ syāt -
            tasya puruṣasya pūrvapāpena karmaṇā vyādhirutpannaḥ | ye ca kecana vyādhaya utpadyante,
            te sarve caturvidhāḥ - vātikāḥ paittikāḥ ślaiḥmikāḥ sāṃnipātikāśca | atha sa vaidyastasya
            vyādhervyupaśamanārthaṃ punaḥ punarupāyaṃ cintayet |
            tasyaivaṃ syāt - yāni khalvimāni dravyāṇi pracaranti, na taiḥ śakyo 'yaṃ vyādhiścikitsitum
            | santi tu himavati parvatarāje catasra oṣadhayaḥ | katamāścatasraḥ? tadyathā - prathamā
            sarvavarṇarasasthānānugatā nāma, dvitīyā sarvavyādhipramocanī nāma, tṛtīyā sarvaviṣavināśanī
            nāma, caturthī yathāsthānasthitasukhapradā nāma | imāścatasraḥ oṣadhayaḥ | atha sa
            vaidyastasmin jātyandhe kāruṇyamutpādya tādṛśamupāyaṃ cintayet, yenopāyena himavantaṃ
            parvatarājaṃ śaknuyādgantam | gatvā cordhvamapyārohet, adho 'pyavataret, tiryagapipravicinuyāt
            | sa evaṃ pravicinvaṃstāścatasra oṣadhīrārāgayet | ārāgya ca kāṃciddantaiḥ kṣoditāṃ
            kṛtvā dadyāt, kāṃcit peṣayitvā dadyāt, kāṃcidanyadravyasaṃyojitāṃ pācayitvā dadyāt,
            kāṃcidāmadravyasaṃyojitāṃ kṛtvā dadyāt, kāṃcicchalākayā śarīrasthānaṃ viddhvā dadyāt,
            kāṃcidagninā paridāhya dadyāt, kāṃcidanyonyadravyasaṃyuktāṃ yāvat pānabhojanādiṣvapi
            yojayitvā dadyāt | atha sa jātyandhapuruṣastenopāyayogena cakṣuḥ pratilabheta | sa
            pratilabdhacakṣurbahiradhyātmaṃ dūre āsanne ca candrasūryaprabhāṃ nakṣatrāṇi grahān
            sarvarūpāṇi ca paśyet | evaṃ ca vadet - aho batāhaṃ mūḍhaḥ, yo 'haṃ pūrvamācakṣamāṇānāṃ
            na śraddadhāmi, noktaṃ (<span class="bold">Vaidya 92</span>) gṛhṇāmi | so 'hamidānīṃ sarvaṃ paśyāmi | mukto 'smi andhabhāvāt | pratilabdhacakṣuścāsmi
            | na ca me kaścid viśiṣṭataro 'stīti | tena ca samayena pañcābhijñā ṛṣayo bhaveyurdivyacakṣurdivyaśrotraparacittajñānapūrvanivāsānusmṛtijñānarddhivimokṣakriyākuśalāḥ,
            te taṃ puruṣamevaṃ vadeyuḥ - kevalaṃ bhoḥ puruṣa tvayā cakṣuḥ pratilabdham | na tu
            bhavān kiṃcijjānāti | kuto 'bhimānaste samutpannaḥ? na ca te 'sti prajñā | na cāsi
            paṇḍitaḥ | tamenamevaṃ vadeyuḥ - yadā tvaṃ bhoḥ puruṣa antargṛhaṃ niṣaṇṇo bahiranyāni
            rūpāṇi na paśyasi, na ca jānāsi, nāpi te ye sattvāḥ snigdhacittā vā drugdhacittā vā
            | na vijānīṣe pañcayojanāntarasthitasya janasya bhāṣamāṇasya | bherīśaṅkhādīnāṃ śabdaṃ
            na prajānāsi, na śṛṇoṣi | krośāntaramapyanutkṣipya pādau na śaknoṣi gantum | jātasaṃvṛddhaścāsi
            mātuḥ kukṣau | tāṃ ca kriyāṃ na smarasi | tatkathamasi paṇḍitaḥ? kathaṃ ca sarvaṃ
            paśyāmīti
            vadasi? tatsādhu bhoḥ puruṣa yadandhakāraṃ tatprakāśamiti saṃjānīṣe, yacca prakāśaṃ
            tadandhakāramiti saṃjānīṣe ||</p>
         
         
         <p>atha sa puruṣastān ṛṣīnevaṃ vadet - ka upāyaḥ, kiṃ vā śubhaṃ karma kṛtvedṛśīṃ prajñāṃ
            pratilabheya, yuṣmākaṃ prasādāccaitān guṇān pratilabheya? atha khalu te ṛṣayastasya
            puruṣasyaivaṃ kathayeyuḥ - yadīcchasi, araṇye vasa | parvataguhāsu vā niṣaṇṇo dharmaṃ
            cintaya | kleśāśca te prahātavyāḥ | tathā dhūtaguṇasamanvāgato 'bhijñāḥ pratilapsyase
            | atha sa puruṣastamarthaṃ gṛhītvā pravrajitaḥ | araṇye vasan ekāgracitto lokatṛṣṇāṃ
            prahāya pañcābhijñāḥ prāpnuyāt | pratilabdhābhijñaśca cintayet - yadahaṃ pūrvamanyatkarma
            kṛtavān, tena me na kaścid guṇo 'dhigataḥ | idānīṃ yathācintitaṃ gacchāmi | pūrvaṃ
            cāhamalpaprajño 'lpapratisaṃvedī andhabhūto 'smyāsīt ||</p>
         
         
         <p>iti hi kāśyapa upamaiṣā kṛtā asyārthasya vijñaptaye | ayaṃ ca punaratrārtho draṣṭavyaḥ
            | jātyandha iti kāśyapa ṣaḍgatisaṃsārasthitānāṃ sattvānāmetadadhivacanam, ye saddharmaṃ
            na jānanti, kleśatamondhakāraṃ ca saṃvardhayanti | te cāvidyāndhāḥ | avidyāndhāśca
            saṃskārānupavicinvati, saṃskārapratyayaṃ ca nāmarūpam, yāvadevamasya kevalasya mahato
            duḥkhaskandhasya samudayo bhavati | evamavidyāndhāstiṣṭhanti sattvāḥ saṃsāre | tathāgatastu
            karuṇāṃ janayitvā traidhātukānniḥsṛtaḥ piteva priye ekaputrake karuṇāṃ janayitvā traidhātuke
            'vatīrya sattvān saṃsāracakre paribhramataḥ saṃpaśyati | na ca te saṃsārānniḥsaraṇaṃ
            prajānanti | atha bhagavāṃstān prajñācakṣuṣā paśyati | dṛṣṭvā ca jānāti - amī sattvāḥ
            pūrvaṃ kuśalaṃ kṛtvā mandadveṣāstīvrarāgāḥ, mandarāgāstīvradveṣāḥ, kecidalpaprajñāḥ,
            kecit paṇḍitāḥ, kecitparipākaśuddhāḥ, kecinmithyādṛṣṭayaḥ | teṣāṃ sattvānāṃ tathāgata
            upāyakauśalyena trīṇi yānāni deśayati | tatra yathā te ṛṣayaḥ pañcābhijñā viśuddhacakṣuṣaḥ,
            evaṃ bodhisattvā bodhicittānyutpādya anutpattikīṃ dharmakṣāntiṃ pratilabhya anuttarāṃ
            samyaksaṃbodhimabhisaṃbudhyante ||</p>
         
         <span class="note"><span class="bold">Vaidya 93</span></span>
         
         
         <p>tatra yathāsau mahāvaidyaḥ, evaṃ tathāgato draṣṭavyaḥ | yathāsau jātyandhastathā mohāndhāḥ
            sattvā draṣṭavyāḥ | yathā vātapittaśleṣmāṇaḥ, evaṃ rāgadveṣamohāḥ, dvāṣaṣṭi ca dṛṣṭikṛtāni
            draṣṭavyāni | yathā catasra oṣadhayastathā śūnyatānimittāpraṇihitanirvāṇadvāraṃ ca
            draṣṭavyam | yathā yathā dravyāṇyupayujyante, tathā tathā vyādhayaḥ praśāmyantīti
            | evaṃ śūnyatānimittāpraṇihitāni vimokṣamukhāni bhāvayitvā sattvā avidyāṃ nirodhayanti
            | avidyānirodhāt saṃskāranirodhaḥ, yāvadevamasya kevalasya mahato duḥkhaskandhasya
            nirodho bhavati | evaṃ cāsya cittaṃ na kuśale tiṣṭhati na pāpe ||</p>
         
         
         <p>yathā andhaścakṣuḥ pratilabhate, tathā śrāvakapratyekabuddhayānīyo draṣṭavyaḥ | saṃsārakleśabandhanāni
            cchinatti | kleśabandhanānnirmuktaḥ pramucyate ṣaṅgatikāt traidhātukāt | tena śrāvakayānīyaḥ
            evaṃ jānāti, evaṃ ca vācaṃ bhāṣate - na santyapare dharmā abhisaṃboddhavyāḥ | nirvāṇaprāpto
            'smīti | atha khalu tathāgatastasmai dharmaṃ deśayati | yena sarvadharmā na prāptāḥ,
            kutastasya nirvāṇamiti? taṃ bhagavān bodhau samādāpayati | sa utpannabodhicitto na
            saṃsārasthito na nirvāṇaprāpto bhavati | so 'vabudhya traidhātukaṃ daśasu dikṣu śūnyaṃ
            nirmitopamaṃ māyopamaṃ svapnamarīcipratiśrutkopamaṃ lokaṃ paśyati | sa sarvadharmānanutpannānaniruddhān
            abaddhānamuktān atamondhakārān naprakāśān paśyati | ya evaṃ gambhīrān dharmān paśyati,
            sa paśyati apaśyanayā sarvatraidhātukaṃ paripūrṇamanyonyasattvāśayādhimuktam ||</p>
         
         
         <p>atha khalu bhagavānimamevārthaṃ bhūyasyā mātrayā saṃdarśayamānaḥ tasyāṃ velāyāmimā
            gāthā abhāṣata -</p>
         
         
         <p>
            candrasūryaprabhā yadvannipatanti samaṃ nṛṣu /<br />
            guṇavatsvatha pāpeṣu prabhāyā nonapūrṇatā // Saddhp_5.45 //
            </p>
         
         
         <p>
            tathāgatasya prajñābhā samā hyādityacandravat /<br />
            sarvasattvān vinayate na conā naiva cādhikā // Saddhp_5.46 //
            </p>
         
         
         <p>
            yathā kulālo mṛdbhāṇḍaṃ kurvan mṛtsu samāsvapi /<br />
            bhavanti bhājanā tasya guḍakṣīradhṛtāmbhasām // Saddhp_5.47 //
            </p>
         
         
         <p>
            aśuceḥ kānicittatra dadhno 'nyāni bhavanti tu /<br />
            mṛdamekāṃ sa gṛhṇāti kurvan bhāṇḍāni bhārgavaḥ // Saddhp_5.48 //
            </p>
         
         
         <p>
            yādṛk prakṣipyate dravyaṃ bhājanaṃ tena lakṣyate /<br />
            sattvāviśeṣe 'pi tathā rucibhedāttathāgatāḥ // Saddhp_5.49 //
            </p>
         
         <span class="note"><span class="bold">Vaidya 94</span></span>
         
         <p>
            yānabhedaṃ varṇayanti buddhayānaṃ tu niṃścitam /<br />
            saṃsāracakrasyājñānānnirvṛtiṃ na vijānate // Saddhp_5.50 //
            </p>
         
         
         <p>
            yastu śūnyān vijānāti dharmānātmavivarjitān /<br />
            saṃbuddhānāṃ bhagavatāṃ bodhiṃ jānāti tattvataḥ // Saddhp_5.51 //
            </p>
         
         
         <p>
            prajñāmadhyavyavasthānāt pratyekajina ucyate /<br />
            śūnyajñānavihīnatvācchrāvakaḥ saṃprabhāṣyate // Saddhp_5.52 //
            </p>
         
         
         <p>
            sarvadharmāvabodhāttu samyaksaṃbuddha ucyate /<br />
            tenopāyaśatairnityaṃ dharmaṃ deśeti prāṇinām // Saddhp_5.53 //
            </p>
         
         
         <p>
            yathā hi kaścijjātyandhaḥ sūryendugrahatārakāḥ /<br />
            apaśyannevamāhāsau nāsti rūpāṇi sarvaśaḥ // Saddhp_5.54 //
            </p>
         
         
         <p>
            jātyandhe tu mahāvaidyaḥ kāruṇyaṃ saṃniveśya ha /<br />
            himavantaṃ sa gatvāna tiryagūrdhvamadhastathā // Saddhp_5.55 //
            </p>
         
         
         <p>
            sarvavarṇarasthānā nagāllabhata oṣadhīḥ /<br />
            evamādīścatasro 'tha prayogamakarottataḥ // Saddhp_5.56 //
            </p>
         
         
         <p>
            dantaiḥ saṃcūrṇya kāṃcittu piṣṭvā cānyāṃ tathāparām /<br />
            sūcyagreṇa praveśyāṅge jātyandhāya prayojayet // Saddhp_5.57 //
            </p>
         
         
         <p>
            sa labdhacakṣuḥ saṃpaśyet sūryendugrahatārakāḥ /<br />
            evaṃ cāsya bhavetpūrvajñānāttadudāhṛtam // Saddhp_5.58 //
            </p>
         
         
         <p>
            evaṃ sattvā mahājñānā jātyandhāḥ saṃsaranti hi /<br />
            pratītyotpādacakrasya ajñānādduḥkhavartmanaḥ // Saddhp_5.59 //
            </p>
         
         
         <p>
            evamajñānasaṃmūḍhe loke sarvaviduttamaḥ /<br />
            tathāgato mahāvaidya utpannaḥ karuṇātmakaḥ // Saddhp_5.60 //
            </p>
         
         
         <p>
            upāyakuśalaḥ śāstā saddharmaṃ deśayatyasau /<br />
            anuttarāṃ buddhabodhiṃ deśayatyagrayānike // Saddhp_5.61 //
            </p>
         
         
         <p>
            prakāśayati madhyāṃ tu madhyaprajñāya nāyakaḥ /<br />
            saṃsārabhīrave bodhimanyāṃ saṃvarṇayatyapi // Saddhp_5.62 //
            </p>
         
         
         <p>
            traidhātukānniḥsṛtasya śrāvakasya vijānataḥ /<br />
            bhavatyevaṃ mayā prāptaṃ nirvāṇamamalaṃ śivam // Saddhp_5.63 //
            </p>
         
         <span class="note"><span class="bold">Vaidya 95</span></span>
         
         <p>
            tāmeva tatra prakāśemi naitannirvāṇamucyate /<br />
            sarvadharmāvabodhāttu nirvāṇaṃ prāpyate 'mṛtam // Saddhp_5.64 //
            </p>
         
         
         <p>
            maharṣayo yathā tasmai karuṇāṃ saṃniveśya vai /<br />
            kathayanti ca mūḍho 'si mā te 'bhūjjñānavānaham // Saddhp_5.65 //
            </p>
         
         
         <p>
            abhyantarāvasthitastvaṃ yadā bhavasi koṣṭhake /<br />
            bahiryadvartate tadvai na jānīṣe tvamalpadhīḥ // Saddhp_5.66 //
            </p>
         
         
         <p>
            yo 'bhyantare 'vasthitastu bahirjñātaṃ kṛtākṛtam /<br />
            so adyāpi na jānāti kutastvaṃ vetsyase 'lpadhīḥ // Saddhp_5.67 //
            </p>
         
         
         <p>
            pañcayojanamātraṃ tu yaḥ śabdo niścarediha /<br />
            taṃ śrotuṃ na samartho 'si prāgevānyaṃ vidūrataḥ // Saddhp_5.68 //
            </p>
         
         
         <p>
            tvayi ye pāpacitta vā anunītāstathāpare /<br />
            te na śakyaṃ tvayā jñātumabhimānaḥ kuto 'sti te // Saddhp_5.69 //
            </p>
         
         
         <p>
            krośamātre 'pi gantavye padavīṃ na vinā gatiḥ /<br />
            mātuḥ kukṣau ca yadvṛttaṃ vismṛtaṃ tattadeva te // Saddhp_5.70 //
            </p>
         
         
         <p>
            abhijñā yasya pañcaitāḥ sa sarvajña ihocyate /<br />
            tvaṃ mohādapyakiṃcijjñaḥ sarvajño 'smīti bhāṣase // Saddhp_5.71 //
            </p>
         
         
         <p>
            sarvajñatvaṃ prārthayase yadyabhijñābhinirhareḥ /<br />
            taṃ cābhijñābhinirhāramaraṇyastho vicintaya /<br />
            dharmaṃ viśuddhaṃ tena tvamabhijñāḥ pratilapsyase // Saddhp_5.72 //
            </p>
         
         
         <p>
            so 'rthaṃ gṛhya gato 'raṇyaṃ cintayet susamāhitaḥ /<br />
            abhijñāḥ prāptavān pañca nacireṇa guṇānvitaḥ // Saddhp_5.73 //
            </p>
         
         
         <p>
            tathaiva śrāvakāḥ sarve prāptanirvāṇasaṃjñinaḥ /<br />
            jino 'tha deśayettasmai viśrāmo 'yaṃ na nirvṛtiḥ // Saddhp_5.74 //
            </p>
         
         
         <p>
            upāya eṣa buddhānāṃ vadanti yadimaṃ nayam /<br />
            sarvajñatvamṛte nāsti nirvāṇaṃ tatsamārabha // Saddhp_5.75 //
            </p>
         
         
         <p>
            tryadhvajñānamanantaṃ ca ṣaṭ ca pāramitāḥ śubhāḥ /<br />
            śūnyatāmanimittaṃ ca praṇidhānavivarjitam // Saddhp_5.76 //
            </p>
         
         
         <p>
            bodhicittaṃ ca ye cānye dharmā nirvāṇagāminaḥ /<br />
            sāsravānāsravāḥ śāntāḥ sarve gaganasaṃnibhāḥ // Saddhp_5.77 //
            </p>
         
         <span class="note"><span class="bold">Vaidya 96</span></span>
         
         <p>
            brahmavihārāścatvāraḥ saṃgrahā ye ca kīrtitāḥ /<br />
            sattvānāṃ vinayārthāya kīrtitāḥ paramarṣibhiḥ // Saddhp_5.78 //
            </p>
         
         
         <p>
            yaśca dharmān vijānāti māyāsvapnasvabhāvakān /<br />
            kadalīskandhaniḥsārān pratiśrutkāsamānakān // Saddhp_5.79 //
            </p>
         
         
         <p>
            tatsvabhāvaṃ ca jānāti traidhātukamaśeṣataḥ /<br />
            abaddhamavimuktaṃ ca na vijānāti nirvṛtim // Saddhp_5.80 //
            </p>
         
         
         <p>
            sarvadharmān samān śūnyānnirnānākaraṇātmakān /<br />
            na caitān prekṣate nāpi kiṃciddharmaṃ vipaśyati // Saddhp_5.81 //
            </p>
         
         
         <p>
            sa paśyati mahāprajño dharmakāyamaśeṣataḥ /<br />
            nāsti yānatrayaṃ kiṃcidekayānamihāsti tu // Saddhp_5.82 //
            </p>
         
         
         <p>
            sarvadharmāḥ samāḥ sarve samāḥ samasamāḥ sadā /<br />
            evaṃ jñātvā vijānāti nirvāṇamamṛtaṃ śivam // Saddhp_5.83 //
            </p>
         
         
         <p>ityāryasaddharmapuṇḍarīke dharmaparyāye oṣadhīparivarto nāma pañcamaḥ ||</p>
         
         
         
         
         <span class="note"><span class="bold">Vaidya 97</span></span>
         
         <p>Saddhp_6: vyākaraṇaparivartaḥ |</p>
         
         
         <p>atha khalu bhagavānimā gāthā bhāṣitvā sarvāvantaṃ bhikṣusaṃghamāmantrayate sma - ārocayāmi
            vo bhikṣavaḥ, prativedayāmi | ayaṃ mama śrāvakaḥ kāśyapo bhikṣustriṃśato buddhakoṭīsahasrāṇāmantike
            satkāraṃ kariṣyati, gurukāraṃ mānanāṃ pūjanāmarcanāmapacāyanāṃ kariṣyati, teṣāṃ ca
            buddhānāṃ bhagavatāṃ saddharmaṃ dhārayiṣyati | sa paścime samucchraye avabhāsaprāptāyāṃ
            lokadhātau mahāvyūhe kalpe raśmiprabhāso nāma tathāgato 'rhan samyaksaṃbuddho loke
            bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān | dvādaśa cāsyāntarakalpānāyuṣpramāṇaṃ bhaviṣyati
            | viṃśatiṃ cāsyāntarakalpān saddharmaḥ sthāsyati | viṃśatimevāntarakalpān saddharmapratirūpakaḥ
            sthāsyati | taccāsya buddhakṣetraṃ śuddhaṃ bhaviṣyati śuci apagatapāṣāṇaśarkarakaṭhalyamapagataśvabhraprapātamapagatasyandanikāgūtholigallaṃ
            samaṃ ramaṇīyaṃ prāsādikaṃ darśanīyaṃ vaiḍūryamayaṃ ratnavṛkṣapratimaṇḍitaṃ suvarṇasūtrāṣṭāpadanibaddhaṃ
            puṣpābhikīrṇam | bahūni ca tatra bodhisattvaśatasahasrāṇyutpatsyante | aprameyāṇi
            ca tatra śrāvakakoṭīnayutaśatasahasrāṇi bhaviṣyanti | na ca tatra māraḥ pāpīyānavatāraṃ
            lapsyate, na ca māraparṣat prajñāsyate | bhaviṣyanti tatra khalu punarmāraśca māraparṣadaśca
            | api tu khalu punastatra lokadhātau tasyaiva bhagavato raśmiprabhāsasya tathāgatasya
            śāsane saddharmaparigrahāyābhiyuktā bhaviṣyanti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            paśyāmyahaṃ bhikṣava buddhacakṣuṣā sthaviro hyayaṃ kāśyapa buddha bheṣyati /<br />
            anāgate 'dhvāni asaṃkhyakalpe kṛtvāna pūjāṃ dvipadottamānām // Saddhp_6.1 //
            </p>
         
         
         <p>
            triṃśatsahasrāḥ paripūrṇakoṭyo jinānayaṃ drakṣyati kāśyapo hyayam /<br />
            cariṣyatī tatra ca brahmacaryaṃ bauddhasya jñānasya kṛtena bhikṣavaḥ // Saddhp_6.2
            //
            </p>
         
         
         <p>
            kṛtvāna pūjāṃ dvipadottamānāṃ samudāniya jñānamidaṃ anuttaram /<br />
            sa paścime cocchrayi lokanātho bhaviṣyate apratimo maharṣiḥ // Saddhp_6.3 //
            </p>
         
         
         <p>kṣetraṃ ca tasya pravaraṃ bhaviṣyati vicitra śuddhaṃ śubha darśanīyam /
            <span class="note"><span class="bold">Vaidya 98</span></span>
            manojñarūpaṃ sada premaṇīyaṃ suvarṇasūtraiḥ samalaṃkṛtaṃ ca // Saddhp_6.4 //</p>
         
         
         <p>
            ratnāmayā vṛkṣa tahiṃ vicitrā aṣṭāpadasmiṃ tahi ekameke /<br />
            manojñagandhaṃ ca vimuñcamānā bheṣyanti kṣetrasmi imasmi bhikṣo // Saddhp_6.5 //
            </p>
         
         
         <p>
            puṣpaprakāraiḥ samalaṃkṛtaṃ ca vicitrapuṣpairupaśobhitaṃ ca /<br />
            śvabhraprapātā na ca tatra santi samaṃ śivaṃ bheṣyati darśanīyam // Saddhp_6.6 //
            </p>
         
         
         <p>
            tahi bodhisattvāna sahasrakoṭyaḥ sudāntacittāna maharddhikānām /<br />
            vaipulyasūtrāntadharāṇa tāyināṃ bahū bhaviṣyanti sahasra neke // Saddhp_6.7 //
            </p>
         
         
         <p>
            anāsravā antimadehadhāriṇo bheṣyanti ye śrāvaka dharmarājñaḥ /<br />
            pramāṇu teṣāṃ na kadāci vidyate divyena jñānena gaṇitva kalpān // Saddhp_6.8 //
            </p>
         
         
         <p>
            so dvādaśa antarakalpa sthāsyati saddharma viṃśāntarakalpa sthāsyati /<br />
            pratirūpakaścāntarakalpa viṃśatiṃ raśmiprabhāsasya viyūha bheṣyati // Saddhp_6.9 //
            </p>
         
         
         <p>atha khalvāyuṣmān mahāmaudgalyāyanaḥ sthavira āyuṣmāṃśca subhūtirāyuṣmāṃśca mahākātyāyanaḥ
            pravepamānaiḥ kāyairbhagavantamanimiṣairnetrairvyavalokayanti sma |
            tasyāṃ ca velāyāṃ pṛthak pṛthaṅamanaḥsaṃgītyā imā gāthā abhāṣanta -</p>
         
         
         <p>
            arhanta he mahāvīra śākyasiṃha narottama /<br />
            asmākamanukampāya buddhaśabdamudīraya // Saddhp_6.10 //
            </p>
         
         
         <p>
            avaśyamavasaraṃ jñātvā asmākaṃ pi narottama /<br />
            amṛteneva siñcitvā vyākuruṣva vibhojana // Saddhp_6.11 //
            </p>
         
         
         <p>
            durbhikṣādāgataḥ kaścinnaro labdhvā subhojanam /<br />
            pratīkṣa bhūya ucyeta hastaprāptasmi bhojane // Saddhp_6.12 //
            </p>
         
         <span class="note"><span class="bold">Vaidya 99</span></span>
         
         <p>
            evamevotsukā asmo hīnayānaṃ vicintaya /<br />
            duṣkālabhuktasattvā vā buddhajñānaṃ labhāmahe // Saddhp_6.13 //
            </p>
         
         
         <p>
            na tāvadasmān saṃbuddho vyākaroti mahāmuniḥ /<br />
            yathā hastasmi prakṣiptaṃ na tadbhuñjīta bhojanam // Saddhp_6.14 //
            </p>
         
         
         <p>
            evaṃ ca utsukā vīra śrutvā ghoṣamanuttaram /<br />
            vyākṛtā yada bheṣyāmastadā bheṣyāma nirvṛtāḥ // Saddhp_6.15 //
            </p>
         
         
         <p>
            vyākarohi mahāvīra hitaiṣī anukampakaḥ /<br />
            api dāridryacittānāṃ bhavedanto mahāmune // Saddhp_6.16 //
            </p>
         
         
         <p>atha khalu bhagavāṃsteṣā mahāśrāvakāṇāṃ sthavirāṇāmimamevaṃrūpaṃ cetasaiva cetaḥparivitarkamājñāya
            punarapi sarvāvantaṃ bhikṣusaṃghamāmantrayate sma - ayaṃ me bhikṣavo mahāśrāvakaḥ
            sthaviraḥ subhūtistriṃśata eva buddhakoṭīnayutaśatasahasrāṇāṃ satkāraṃ kariṣyati,
            gurukāraṃ mānanāṃ pūjanāmarcanāmapacāyanāṃ kariṣyati | tatra ca brahmacaryaṃ cariṣyati,
            bodhiṃ ca samudānayiṣyati | evaṃrūpāṃścādhikārān kṛtvā paścime samucchraye śaśiketurnāma
            tathāgato 'rhan samyaksaṃbuddho loke bhaviṣyati vidyācaraṇasaṃpannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavān | ratnasaṃbhavaṃ
            ca nāmāsya tad buddhakṣetraṃ bhaviṣyati | ratnāvabhāsaśca nāma sa kalpo bhaviṣyati
            | samaṃ ca tad buddhakṣetraṃ bhaviṣyati, ramaṇīyaṃ sphaṭikamayaṃ ratnavṛkṣavicitritamapagataśvabhraprapātamapagatagūtholigallaṃ
            manojñaṃ puṣpābhikīrṇam | kūṭāgāraparibhogeṣu cātra puruṣā vāsaṃ kalpayiṣyanti | bahavaścāsya
            śrāvakā bhaviṣyantyaparimāṇāḥ, yeṣāṃ na śakyaṃ gaṇanayā paryanto 'dhigantum | bahūni
            cātra bodhisattvakoṭīnayutaśatasahasrāṇi bhaviḥyanti | tasya ca bhagavato dvādaśāntarakalpānāyuḥpramāṇaṃ
            bhaviḥyati | viṃśatiṃ cāntarakalpān saddharmaḥ sthāsyati | viṃśatimevāntarakalpān
            saddharmapratirūpakaḥ sthāsyati | sa ca bhagavān vaihāyasamantarīkḥe sthitvā abhīkḥṇaṃ
            dharmaṃ deśayiḥyati, bahūni ca bodhisattvaśatasahasrāṇi bahūni ca śrāvakaśatasahasrāṇi
            vineḥyati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ārocayāmi ahamadya bhikṣavaḥ prativedayāmyadya mamā śṛṇotha /<br />
            sthaviraḥ subhūtirmama śrāvako 'yaṃ bhaviṣyate buddha anāgate 'dhvani // Saddhp_6.17
            //
            </p>
         
         
         <p>buddhāṃśca paśyitva mahānubhāvān triṃśacca pūrṇānayutāna koṭīḥ /
            <span class="note"><span class="bold">Vaidya 100</span></span>
            cariṣyate carya tadānulomikīmimasya jñānasya kṛtena caiṣaḥ // Saddhp_6.18 //</p>
         
         
         <p>
            sa paścime vīra samucchrayasmin dvātriṃśatīlakṣaṇarūpadhārī /<br />
            suvarṇayūpapratimo maharṣirbhaviṣyate lokahitānukampī // Saddhp_6.19 //
            </p>
         
         
         <p>
            sudarśanīyaṃ ca sukṣetra bheṣyati iṣṭaṃ manojñaṃ ca mahājanasya /<br />
            vihariṣyate yatra sa lokabandhustāritva prāṇīnayutāna koṭīḥ // Saddhp_6.20 //
            </p>
         
         
         <p>
            bahubodhisattvātra mahānubhāvā avivartyacakrasya pravartitāraḥ /<br />
            tīkṣṇendriyāstasya jinasya śāsane ye śobhayiṣyanti ta buddhakṣetram // Saddhp_6.21
            //
            </p>
         
         
         <p>
            bahuśrāvakāstasya na saṃkhya teṣāṃ pramāṇu naivāsti kadāci teṣām /<br />
            ṣaḍabhijña traividya maharddhikāśca aṣṭāvimokṣeṣu pratiṣṭhitāśca // Saddhp_6.22 //
            </p>
         
         
         <p>
            acintiyaṃ ṛddhibalaṃ ca bheṣyati prakāśayantasyimamagrabodhim /<br />
            devā manuṣyā yatha gaṅgavālikā bheṣyanti tasyo satataṃ kṛtāñjalī // Saddhp_6.23 //
            </p>
         
         
         <p>
            so dvādaśo antarakalpa sthāsyapi saddharmu viṃśāntarakalpa sthāsyati /<br />
            pratirūpako viṃśatimeva sthāsyati  kalpāntarāṇi dvipadottamasya // Saddhp_6.24 //
            </p>
         
         
         <p>atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi
            vo bhikṣayaḥ, prativedayāmi | ayaṃ mama śrāvakaḥ sthaviro mahākātyāyano 'ṣṭānāṃ buddhakoṭīśatasahasrāṇāmantike
            satkāraṃ kariṣyati, gurukāraṃ mānanāṃ pūjanāmarcanāmapacāyanāṃ kariṣyati | parinirvṛtānāṃ
            ca teṣāṃ tathāgatānāṃ stūpān kariṣyati yojanasahasraṃ samucchrayeṇa pañcāśad yojanāni
            pariṇāhena saptānāṃ ratnānām | tadyathā suvarṇasya rūpyasya vaiḍūryasya sphaṭikasya
            lohitamukteraśmargabhasya musāragalvasya saptamasya ratnasya | teṣāṃ ca stūpānāṃ pūjāṃ
            kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiśca
            (<span class="bold">Vaidya 101</span>) | tataśca bhūyaḥ pareṇa paratareṇa punarviśatīnāṃ buddhakoṭīnāmantike evarūpameva
            satkāraṃ kariṣyati, gurukāraṃ mānanāṃ pūjanāmarcanāmapacāyanāṃ kariṣyati | sa paścime
            samucchraye paścime ātmabhāvapratilambhe jāmbūnadaprabhāso nāma tathāgato 'rhan samyaksaṃbuddho
            loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavan | pariśuddhaṃ cāsya buddhakṣetraṃ bhaviṣyati
            samaṃ ramaṇīyaṃ prāsādikaṃ darśanīyaṃ sphaṭikamayaṃ ratnavṛkṣābhivicitritaṃ suvarṇasūtrācchoḍitaṃ
            puṣpasaṃstarasaṃstṛtamapagatanirayatiryagyoniyamalokāsurakāyaṃ bahunaradevapratipūrṇaṃ
            bahuśrāvakaḥatasahasropaḥobhitaṃ bahubodhisattvaḥatasahasrālaṃkṛtam | dvādaḥa cāsya
            antarakalpānāyuṣpramāṇaṃ bhaviṣyati | viṃḥatiṃ cāsya antarakalpān saddharmaḥ sthāsyati
            | viṃḥatimevāntarakalpān saddharmapratirūpakaḥ sthāsyati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            śṛṇotha me bhikṣava adya sarve udāharantasya girāmananyathām /<br />
            kātyāyanaḥ sthaviru ayaṃ mi śrāvakaḥ kariṣyate pūja vināyakānām // Saddhp_6.25 //
            </p>
         
         
         <p>
            satkāru teṣāṃ ca bahuprakāraṃ bahūvidhaṃ lokavināyakānām /<br />
            stūpāṃśca kārāpayi nirvṛtānāṃ puṣpehi gandhehi ca pūjayiṣyati // Saddhp_6.26 //
            </p>
         
         
         <p>
            labhitva so paścimakaṃ samucchrayaṃ pariśuddhakṣetrasmi jino bhaviṣyati /<br />
            paripūrayitvā imameva jñānaṃ deśeṣyate prāṇisahasrakoṭinām // Saddhp_6.27 //
            </p>
         
         
         <p>
            sa satkṛto loki sadevakasmin prabhākaro buddha vibhurbhaviṣyati /<br />
            jāmbūnadābhāsu sa cāpi nāmnā saṃtārako devamanuṣyakoṭinām // Saddhp_6.28 //
            </p>
         
         
         <p>
            bahubodhisattvāstatha śrāvakāśca amitā asaṃkhyā pi ca tatra kṣetre /<br />
            upaśobhayiṣyanti ti buddhaśāsanaṃ bhavaprahīṇā vibhavāśca sarve // Saddhp_6.29 //
            </p>
         
         <span class="note"><span class="bold">Vaidya 102</span></span>
         
         
         <p>atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi
            vo bhikṣavaḥ, prativedayāmi | ayaṃ mama śrāvakaḥ sthaviro mahāmaudgalyāyano 'ṣṭāviṃśatibuddhasahasrāṇyārāgayiṣyati,
            teṣāṃ ca buddhānāṃ bhagavatāṃ vividhaṃ satkāraṃ kariṣyati, gurukāraṃ mānanāṃ pūjanāmarcanāmapacāyanāṃ
            kariṣyati | parinirvṛtānāṃ ca teṣāṃ buddhānāṃ bhagavatāṃ stūpān kārayiṣyati saptaratnamayān
            | tadyathā suvarṇasya rūpyasya vaidūryasya sphaṭikasya lohitamukteraśmagarbhasya musāragalvasya
            | yojanasahasraṃ samucchrayeṇa pañcayojanaśatāni pariṇāhena | teṣāṃ ca stūpānāṃ vividhāṃ
            pūjāṃ kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiḥ
            | tataśca bhūyaḥ pareṇa paratareṇa viṃśaterbuddhakoṭīśatasahasrāṇāmevaṃrūpameva satkāraṃ
            kariṣyati, gurukāraṃ mānanāṃ pūjanāmarcanāmapacāyanāṃ kariṣyati | paścime ca ātmabhāvapratilambhe
            tamālapatracandanagandho nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ
            sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān | manobhirāmaṃ ca nāmāsya tadbuddhakṣetraṃ bhaviṣyati | ratiprapūrṇaśca nāma
            sa kalpo bhaviṣyati | pariśuddhaṃ cāsya tadbuddhakṣetraṃ bhaviṣyati, samaṃ ramaṇīyaṃ
            prāsādikaṃ sudarśanīyaṃ sphaṭikamayaṃ ratnavṛkṣābhivicitritaṃ muktakusumābhikīrṇaṃ
            bahunaradevapratipūrṇamṛṣiśatasahasraniṣevitaṃ yaduta śrāvakaiśca bodhisattvaiśca
            | caturviśatiṃ cāsya antarakalpānāyuṣpramāṇaṃ bhaviṣyati | catvāriṃśacca antarakalpān
            saddharmaḥ sthāsyati | catvāriṃśadeva antarakalpān saddharmapratirūpakaḥ sthāsyati
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            maudgalyagotro mama śrāvako 'yaṃ jahitva mānuṣyakamātmabhāvam /<br />
            viṃśatsahasrāṇi jināna tāyināmanyāṃśca aṣṭau virajāna drakṣyati // Saddhp_6.30 //
            </p>
         
         
         <p>
            cariṣyate tatra ca brahmacaryaṃ bauddhaṃ imaṃ jñāna gaveṣamāṇaḥ /<br />
            satkāru teṣāṃ dvipadottamānāṃ vividhaṃ tadā kāhi vināyakānām // Saddhp_6.31 //
            </p>
         
         
         <p>
            saddharmu teṣāṃ vipulaṃ praṇītaṃ dhāretva kalpāna sahasrakoṭyaḥ /<br />
            pūjāṃ ca stūpeṣu kariṣyate tadā parinirvṛtānāṃ sugatāna teṣām // Saddhp_6.32 //
            </p>
         
         
         <p>ratnāmayān stūpa savaijayantān kariṣyate teṣa jinottamānām /
            <span class="note"><span class="bold">Vaidya 103</span></span>
            puṣpehi gandhehi ca pūjayanto vādyehi vā lokahitānukampinām // Saddhp_6.33 //</p>
         
         
         <p>
            tatpaścime caiva samucchrayasmin priyadarśane tatra manojñakṣetre /<br />
            bhaviṣyate lokahitānukampī tamālapatracandanagandha nāmnā // Saddhp_6.34 //
            </p>
         
         
         <p>
            caturviśapūrṇāntarakalpa tasya āyuṣpramāṇaṃ sugatasya bheṣyati /<br />
            prakāśayantasyima buddhanetrīṃ manujeṣu deveṣu ca nityakālam // Saddhp_6.35 //
            </p>
         
         
         <p>
            bahuśrāvakātasya jinasya tatra koṭī sahasrā yatha gaṅgavālikāḥ /<br />
            ṣaḍabhijña traividya maharddhikāśca abhijñaprāptāḥ sugatasya śāsane // Saddhp_6.36
            //
            </p>
         
         
         <p>
            avaivartikāśco bahubodhisattvā ārabdhavīryāḥ sada saṃprajānāḥ /<br />
            abhiyuktarūpāḥ sugatasya śāsane teṣāṃ sahasrāṇi bahūni tatra // Saddhp_6.37 //
            </p>
         
         
         <p>
            parinirvṛtasyāpi jinasya tasya saddharmu saṃsthāsyati tasmi kāle /<br />
            viṃśacca viṃśāntarakalpa pūrṇā etatpramāṇaṃ pratirūpakasya // Saddhp_6.38 //
            </p>
         
         
         <p>
            maharddhikāḥ pañca mi śrāvakā ye nirdiṣṭa ye te maya agrabodhaye /<br />
            anāgate 'dhvāni jināḥ svayaṃbhuvasteṣāṃ ca caryāṃ śṛṇuthā mamāntikāt // Saddhp_6.39
            //
            </p>
         
         
         <p>ityāryasaddharmapuṇḍarīke dharmaparyāye vyākaraṇaparivarto nāma ṣaṣṭhaḥ ||</p>
         
         
         
         
         <span class="note"><span class="bold">Vaidya 104</span></span>
         
         <p>Saddhp_7: pūrvayogaparivartaḥ |</p>
         
         
         <p>bhūtapūrva bhikṣavo 'tīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥ
            pareṇa paratareṇa yadāsīt - tena kālena tena samayena mahābhijñājñānābhibhūrnāma tathāgato
            'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ
            śāstāḥ devānāṃ ca manuṣyāṇāṃ ca buddho bhagavān saṃbhavāyāṃ lokadhātau mahārūpe kalpe
            | kiyaccirotpannaḥ sa bhikṣavastathāgato 'bhūt | tadyathāpi nāma bhikṣavo yāvāniha
            trisāhasramahāsāhasre lokadhātau pṛthivīdhātuḥ, taṃ kaścideva puruṣaḥ sarvaṃ cūrṇīkuryāt,
            maṣiṃ kuryāt | atha khalu sa puruṣastasmāllokadhātorekaṃ paramāṇurajo gṛhītvā pūrvasyāṃ
            diśi lokadhātusahasramatikramya tadekaṃ paramāṇuraja upanikṣipet | atha sa puruṣo
            dvitīyaṃ ca paramāṇurajo gṛhītvā tataḥ pareṇa parataraṃ lokadhātusahasramatikramya
            dvitīyaṃ paramāṇuraja upanikṣipet | anena paryāyeṇa sa puruṣaḥ sarvāvantaṃ pṛthivīdhātumupanikṣipet
            pūrvasyāṃ diśi | tatkiṃ manyadhve bhikṣavaḥ śakyaṃ teṣāṃ lokadhātūnāmanto vā paryanto
            vā gaṇanayādhigantum? ta āhuḥ - no hīdaṃ bhagavan, no hīdaṃ sugata | bhagavānāha -
            śakyaṃ punarbhikṣavasteṣāṃ lokadhātūnāṃ kenacid gaṇakena vā gaṇakamahāmātreṇa vā gaṇanayā
            paryanto 'dhigantum, yeṣu vopanikṣiptāni tāni paramāṇurajāṃsi, yeṣu vā nopanikṣiptāni
            | na tveva teṣāṃ kalpakoṭīnayutaśatasahasrāṇāṃ śakyaṃ gaṇanāyogena paryanto 'dhigantum
            | yāvantaḥ kalpāstasya bhagavato mahābhijñājñānābhibhuvastathāgatasya parinirvṛtasya,
            etāvān sa kālo 'bhūdevamacintyaḥ, evamapramāṇaḥ | taṃ cāhaṃ bhikṣavastathāgataṃ tāvacciraṃ
            parinirvṛtamanena tathāgatajñānadarśanabalādhānena yathādya śvo vā parinirvṛtamanusmarāmi
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            abhū atītā bahu kalpakoṭyo anusmarāmi dvipadānamuttamam /<br />
            abhijñajñānābhibhūvaṃ mahāmunimabhūṣi tatkālamanuttamo jinaḥ // Saddhp_7.1 //
            </p>
         
         
         <p>
            yathā trisāhasrima lokadhātuṃ kaścid rajaṃ kurya aṇupramāṇam /<br />
            paramāṇumekaṃ ca tato gṛhītvā kṣetraṃ sahasraṃ gamiyāna nikṣipet // Saddhp_7.2 //
            </p>
         
         
         <p>
            dvitīyaṃ tṛtīyaṃ pi ca eva nikṣipet sarvaṃ pi so nikṣipi taṃ rajogatam /<br />
            riktā bhavetā iya lokadhātuḥ sarvaśca so pāṃsu bhaveta kṣīṇaḥ // Saddhp_7.3 //
            </p>
         
         <span class="note"><span class="bold">Vaidya 105</span></span>
         
         <p>
            yo lokadhātūṣu bhaveta tāsu pāṃsu rajo yasya pramāṇu nāsti /<br />
            rajaṃ karitvāna aśeṣatastaṃ lakṣyaṃ dade kalpaśate gate ca // Saddhp_7.4 //
            </p>
         
         
         <p>
            evāprameyā bahu kalpakoṭyaḥ parinirvṛtasya sugatasya tasya /<br />
            paramāṇu sarve na bhavanti lakṣyāstāvadbahu kṣīṇa bhavanti kalpāḥ // Saddhp_7.5 //
            </p>
         
         
         <p>
            tāvacciraṃ nirvṛtu taṃ vināyakaṃ tān śrāvakāṃstāṃśca pi bodhisattvān /<br />
            etādṛśaṃ jñānu tathāgatānāṃ smarāmi vṛttaṃ yatha adya śvo vā // Saddhp_7.6 //
            </p>
         
         
         <p>
            etādṛśaṃ bhikṣava jñānametadanantajñānaśca tathāgatasya /<br />
            buddhaṃ mayā kalpaśatairanekaiḥ smṛtīya sūkṣmāya anāsravāya // Saddhp_7.7 //
            </p>
         
         
         <p>tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasya
            catuṣpañcāśatkalpakoṭīnayutaśatasahasrāṇyāyuṣpramāṇamabhūt | pūrve ca sa bhagavān
            mahābhijñānābhibhūstathāgato 'nabhisaṃbuddho 'nuttarāṃ samyaksaṃbodhiṃ bodhimaṇḍavarāgragrata
            eva sarvāṃ mārasenāṃ prābhañjīt parājaiṣīt | prabhañjayitvā parājayitvā anuttarāṃ
            samyaksaṃbodhimabhisaṃbhotsyāmiti na ca tāvattasya te dharmā āmukhībhavanti sma |
            sa bodhivṛkṣamūle bodhimaṇḍe ekamantarakalpamasthāt | dvitīyamapyantarakalpasthāt
            | na ca tāvadanuttarāṃ samyaksaṃbodhimabhisaṃbudhyate | tṛtīyamapi caturthamapi pañcamamapi
            ṣaṣṭhamapi saptamamapi aṣṭamamapi navamamapi daśamamapyantarakalpaṃ
            bodhivṛkṣamūle bodhimaṇḍe 'sthāt sakṛdvartanena paryaṅkena antarādavyutthitaḥ | aniñjamānena
            cittena acalamānena avepamānena kāyenāsthāt | na ca tāvadasya te dharmā āmukhībhavanti
            sma ||</p>
         
         
         <p>tasya khalu punarbhikṣavo bhagavato bodhimaṇḍavarāgragatasya devaistrāyastriṃśairmahāsiṃhāsanaṃ
            prajñaptamabhūd yojanaśatasahasraṃ samucchrayeṇa, yatra sa bhagavān niṣadya anuttarāṃ
            samyaksaṃbodhimabhisaṃbuddhaḥ | samanantaraniṣaṇṇasya ca khalu punastasya bhagavato
            bodhimaṇḍe, atha brahmakāyikā devaputrā divyaṃ puṣpavarṣamabhipravarṣayāmāsuḥ | bodhimaṇḍasya
            parisāmantakena yojanaśatamantarikṣe ca vātān pramuñcanti, ye taṃ jīrṇapuṣpamavakarṣayanti
            | yathāpravarṣitaṃ ca tat puṣpavarṣaṃ tasya bhagavato bodhimaṇḍe niṣaṇṇasya avyucchinnaṃ
            pravarṣayanti | paripūrṇān daśāntarakalpān taṃ bhagavantamabhyavakiranti (<span class="bold">Vaidya 106</span>) sma | tathā pravarṣitaṃ ca tatpuḥpavarḥaṃ pravarḥayanti yāvat parinirvāṇakālasamaye
            tasya bhagavatastaṃ bhagavantamabhyavakiranti | cāturmahārājakāyikāśca devaputrā divyāṃ
            devadundubhimabhipravādayāmāsuḥ | tasya bhagavato bodhimaṇḍavarāgragatasya satkārārthamavyucchinnaṃ
            pravādayāmāsuḥ paripūrṇān daśāntarakalpān tasya bhagavato niḥaṇṇasya | tata uttari
            tāni divyāṇi tūryāṇi satatasamitaṃ pravādayāmāsuryāvattasya bhagavato mahāparinirvāṇakālasamayāt
            ||</p>
         
         
         <p>atha khalu bhikṣavo daśānāmantarakalpānāmatyayena sa bhagavān mahābhijñājñānābhibhūstathāgato
            'rhan samyaksaṃbuddho 'nuttarāṃ samyaksaṃbodhimabhisaṃbuddhaḥ | samanantarābhisaṃbuddhaṃ
            ca taṃ viditvā ye tasya bhagavataḥ kumārabhūtasya ṣoḍaśa putrā abhūvannaurasāḥ, jñānākaro
            nāma teṣāṃ jyeṣṭho 'bhūt | teṣāṃ ca khalu punarbhikṣavaḥ ṣoḍaśānāṃ rājakumārāṇāmekaikasya
            ca vividhāni krīḍanakāni rāmaṇīyakānyabhūvan vicitrāṇi darśanīyāni | atha khalu bhikṣavaste
            ṣoḍaśa rājakumārāstāni vividhāni krīḍanakāni rāmaṇīyakāni visarjayitvā, taṃ bhagavantaṃ
            mahābhijñājñānābhibhuvaṃ tathāgatamarhantaṃ samyaksaṃbuddhamanuttarāṃ samyaksaṃbodhimabhisaṃbuddhaṃ
            viditvā, mātṛbhirdhātrībhiśca rudantībhiḥ parivṛtāḥ puraskṛtāḥ tena ca mahārājñā cakravartinā
            āryakeṇa mahākośena rājāmātyaiśca bahubhiśca prāṇikoṭīnayutaśatasahasraiḥ parivṛtāḥ
            puraskṛtāḥ yena bhagavān mahābhijñājñānābhibhūstathāgato 'rhan samyaksaṃbuddho bodhimaṇḍavarāgragataḥ,
            tenopasaṃkrāmanti sma | tasya bhagavataḥ satkārārthāya gurukārārthāya mānanārthāya
            pūjanārthāya arcanārthāya apacāyanārthāya upasaṃkrāntāḥ | upasaṃkramya tasya bhagavataḥ
            pādau śirobhirvanditvā taṃ bhagavantaṃ triṣpradakṣiṇīkṛtya añjaliṃ pragṛhya taṃ bhagavantaṃ
            saṃmukhamābhirgāthābhiḥ sārūpyābhirabhiṣṭuvanti sma -</p>
         
         
         <p>
            mahābhiṣaṭko 'si anuttaro 'si anantakalpaiḥ samudāgato 'si /<br />
            uttāraṇārthāyiha sarvadehināṃ paripūrṇa saṃkalpu ayaṃ ti bhadrakaḥ // Saddhp_7.8 //
            </p>
         
         
         <p>
            suduṣkarā antarakalpimān daśa kṛtāni ekāsani saṃniṣadya /<br />
            na ca te 'ntarā kāyu kadāci cālito na hastapādaṃ na pi cānyadaṅgam // Saddhp_7.9 //
            </p>
         
         
         <p>
            cittaṃ pi te śāntagataṃ susaṃsthitamaniñjyabhūtaṃ sada aprakampyam /<br />
            vikṣepu naivāsti kadāci pi tava atyantaśāntasthitu tvaṃ anāsravaḥ // Saddhp_7.10 //
            </p>
         
         <span class="note"><span class="bold">Vaidya 107</span></span>
         
         <p>
            diṣṭayāsi kṣemeṇa ca svastinā ca aviheṭhitaḥ prāpta imāgrabodhim /<br />
            asmākamṛddhī iyamevarūpā diṣṭayā ca vardhāma narendrasiṃha // Saddhp_7.11 //
            </p>
         
         
         <p>
            anāyikeyaṃ praja sarva duḥkhitā utpāṭitākṣī va nihīnasaukhyā /<br />
            mārgaṃ na jānanti dukhāntagāminaṃ na mokṣahetorjanayanti vīryam // Saddhp_7.12 //
            </p>
         
         
         <p>
            apāya vardhanti ca dīrgharātraṃ divyāśca kāyāḥ parihāṇadharmāḥ /<br />
            na śrūyate jātu jināna śabdastamondhakāro ayu sarvalokaḥ // Saddhp_7.13 //
            </p>
         
         
         <p>
            prāptaṃ ca te lokavidū ihādya śivaṃ padaṃ uttama nāsravaṃ ca /<br />
            vayaṃ ca lokaśca anugṛhītaḥ śaraṇaṃ ca tvā eti vrajāma nātha // Saddhp_7.14 //
            </p>
         
         
         <p>atha khalu bhikṣavaste ṣoḍaśa rājakumārāḥ kumārabhūtā eva bālakāḥ, taṃ bhagavantaṃ
            mahābhijñājñānābhimukhaṃ tathāgatamarhantaṃ samyaksaṃbuddhamābhiḥ sārūpyabhīrgāthābhiḥ
            saṃmukhamabhiṣṭutya taṃ bhagavantamadhyeṣante sma dharmacakrapravartanatāyai - deśayatu
            bhagavān dharmam, deśayatu sugato dharmaṃ bahujanahitāya bahujanasukhāya lokānukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca | tasyāṃ ca velāyāmimā
            gāthā abhāṣanta -</p>
         
         
         <p>
            deśehi dharmaṃ śatapuṇyalakṣaṇā vināyakā apratimā maharṣe /<br />
            labdhaṃ ti jñānaṃ pravaraṃ viśiṣṭaṃ prakāśayā loki sadevakasmin // Saddhp_7.15 //
            </p>
         
         
         <p>
            asmāṃśca tārehi imāṃśca sattvān nidarśaya jñānu tathāgatānām /<br />
            yathā vayaṃ pi imamagrabodhiṃ anuprāpnuyāmo 'tha ime ca sattvāḥ // Saddhp_7.16 //
            </p>
         
         
         <p>caryāṃ ca jñānaṃ pi ca sarva jānasi adhyāśayaṃ pūrvakṛtaṃ ca puṇyam /
            <span class="note"><span class="bold">Vaidya 108</span></span>
            adhimukti jānāsi ca sarvaprāṇināṃ pravartayā cakravaraṃ anuttaram // Saddhp_7.17 //</p>
         
         
         <p>iti ||</p>
         
         
         <p>tena khalu punarbhikṣavaḥ samayena tena bhagavatā mahābhijñājñānābhibhuvā tathāgatenārhatā
            samyaksaṃbuddhena anuttarāṃ samyaksaṃbodhimabhisaṃbudhyamānena daśasu dikṣvaikaikasyāṃ
            diśi pañcāśallokadhātukoṭīnayutaśatasahasrāṇi ṣaḍvikāraṃ prakampitānyabhūīvan, mahatā
            cāvabhāsena sphuṭānyabhūvan | sarveṣu ca teṣu lokadhātuṣu yā lokāntarikāstāsu ye akṣaṇāḥ
            saṃvṛtā andhakāratamisrāḥ yatra imāvapi candrasūryau evaṃmaharddhikau evaṃmahānubhāvau
            evaṃmahaujaskau ābhayāpyābhāṃ nānubhavataḥ, varṇenāpi varṇaṃ tejasāpi tejo nānubhavataḥ,
            tāsvapi tasmin samaye mahato 'vabhāsasya prādurbhāvo 'bhūt | ye 'pi tāsu lokāntarikāsu
            sattvā upapannāḥ, te 'pyanyonyamevaṃ paśyanti anyonyamevaṃ saṃjānanti - anye 'pi bata
            bhoḥ sattvāḥ santīhopapannāḥ | anye 'pi bata bhoḥ sattvāḥ santīhopapannāḥ iti | sarveṣu
            ca teṣu lokadhātuṣu yāni devabhavanāni devavimānāni ca, yāvad brahmalokād ṣaḍvikāraṃ
            prakampitānyabhūvan, mahatā cāvabhāsena sphuṭānyabhūvan atikramya devānāṃ devānubhāvam
            | iti hi bhikṣavastasmin samaye teṣu lokadhātuṣu mahataḥ pṛthivīcālasya mahataśca
            audārikasyāvabhāsasya loke prādurbhāvo 'bhūt ||</p>
         
         
         <p>atha pūrvasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi
            vimānāni, tānyatīva bhrājanti tapanti virājanti, śrīmanti aujasvīni ca | atha khalu
            bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva
            bhrājanti tapanti virājanti śrīmanti aujasvīni ca | kasya khalvidaṃ pūrvanimittaṃ
            bhaviṣyatīti? atha khalu bhikṣavasteṣu pañcāśatsu lokadhātukoṭīnayutaśatasahasreṣu
            ye mahābrahmāṇaḥ, te sarve 'nyonyabhavanāni gatvā ārocayāmāsuḥ ||</p>
         
         
         <p>atha khalu bhikṣavaḥ sarvasattvatrātā nāma mahābrahmā taṃ mahāntaṃ brahmagaṇaṃ gāthābhiradhyabhāṣata
            -</p>
         
         
         <p>
            atīva no harṣita adya sarve vimānaśreṣṭhā imi prajvalanti /<br />
            śriyā dyutīyā ca manoramā ye kiṃ kāraṇaṃ īdṛśu bheṣyate 'dya // Saddhp_7.18 //
            </p>
         
         
         <p>
            sādhu gaveṣāmatha etamarthaṃ ko devaputro upapannu adya /<br />
            yasyānubhāvo ayamevarūpo abhūtapūrvo ayamadya dṛśyate // Saddhp_7.19 //
            </p>
         
         <span class="note"><span class="bold">Vaidya 109</span></span>
         
         <p>
            yadi vā bhaved buddha narendrarājā utpannu lokasmi kahiṃcidadya /<br />
            yasyo nimittaṃ imamevarūpaṃ śriyā daśo dikṣu jvalanti adya // Saddhp_7.20 //
            </p>
         
         
         <p>atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,
            te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca
            sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicarantaḥ paścimaṃ
            digbhāgaṃ prakrāntāḥ | adrākṣuḥ khalu punasteṣu pañcāśatsu lokadhātukoṭīnayutaśatasahasreṣu
            bhikṣavaste mahābrahmāṇaḥ paścime digbhāge taṃ bhagavantaṃ mahābhijñājñānābhibhuvaṃ
            tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ
            parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,
            taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai | dṛṣṭvā
            ca punaryena sa bhagavāṃstenopasaṃkrāntāḥ | upasaṃkramya tasya bhagavataḥ pādau śirobhirvanditvā
            taṃ bhagavantamanekaśatasahasrakṛtvaḥ pradakṣiṇīkṛtya taiśca sumerumātraiḥ puṣpapuṭaistaṃ
            bhagavantamabhyavakiranti sma, abhiprakiranti sma, taṃ ca bodhivṛkṣaṃ daśayojanapramāṇam
            | abhyavakīrya tāni brāhmāṇi vimānāni tasya bhagavato niryātayāmāsuḥ - parigṛhṇātu
            bhagavānimāni brāhmāṇi vimānāni asmākamanukampāmupādāya | paribhuñjatu sugata imāni
            brāhmāṇi vimānānyasmākamanukampāmupādāya ||</p>
         
         
         <p>atha khalu bhikṣavaste mahābrahmāṇastāni svāni svāni vimānāni tasya bhagavato niryātya
            tasyāṃ velāyāṃ taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma
            -</p>
         
         
         <p>
            āścaryabhūto jina aprameyo utpanna lokasmi hitānukampī /<br />
            nātho 'si śāstāsi gurūsi jāto anugṛhītā daśimā diśo 'dya // Saddhp_7.21 //
            </p>
         
         
         <p>
            pañcāśatī koṭisahasra pūrṇā yā lokadhātūna ito bhavanti /<br />
            yato vayaṃ vandana āgatā jinaṃ vimānaśreṣṭhān prajahitva sarvaśaḥ // Saddhp_7.22 //
            </p>
         
         
         <p>
            pūrveṇa karmeṇa kṛtena asmin vicitracitrā hi ime vimānāḥ /<br />
            pratigṛhya asmākamanugrahārthaṃ paribhuñjatāṃ lokavidū yatheṣṭam // Saddhp_7.23 //
            </p>
         
         <span class="note"><span class="bold">Vaidya 110</span></span>
         
         
         <p>atha khalu bhikṣavaste mahābrahmāṇastaṃ bhagavantaṃ mahābhijñājñānabhibhuvaṃ tathāgatamarhantaṃ
            samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ
            - pravartayatu bhagavān dharmacakram, pravartayatu sugato dharmacakraṃ loke | deśayatu
            bhagavān nirvṛtim | tārayatu bhagavān sattvān | anugṛhṇātu bhagavānimaṃ lokam | deśayatu
            bhagavān dharmasvāmī dharmamasya lokasya samārakasya sabrahmakasya saśramaṇabrāhmaṇikāyāḥ
            prajāyāḥ sadevamānuṣāsurāyāḥ | tad bhaviṣyati bahujanahitāya bahujanasukhāya lokānukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca ||</p>
         
         
         <p>atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā
            taṃ bhagavantamābhiḥ sārūpyābhirgāthābhiradhyabhāṣanta -</p>
         
         
         <p>
            deśehi bhagavan dharmaṃ deśehi dvipadottama /<br />
            maitrībalaṃ ca deśehi sattvāṃstārehi duḥkhitān // Saddhp_7.24 //
            </p>
         
         
         <p>
            durlabho lokapradyotaḥ puṣpamaudumbaraṃ yathā /<br />
            utpanno 'si mahāvīra adhyeṣāmastathāgatam // Saddhp_7.25 //
            </p>
         
         
         <p>atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma
            ||</p>
         
         
         <p>tena khalu punarbhikṣavaḥ samayena pūrvadakṣiṇe digbhāge teṣu pañcāśatsu lokadhātukoṭīnayutaśatasahasreṣu
            yāni brāhmāṇi vimānāni, tānyatīva bhrājanti tapanti virājanti śrīmanti ojasvīni ca
            | atha khalu bhikṣavasteṣāṃ brahmaṇāmetadabhavat - imāni khalu punarbrāhmāṇi vimānānyatīva
            bhrājanti tapanti virājanti śrīmanti ojasvīni ca | kasya khalvidaṃ pūrvanimittaṃ bhaviṣyatīti?
            atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,
            te 'pi sarve 'nyonyabhavanāni gatvā ārocayāmāsuḥ | atha khalu bhikṣavo 'dhimātrakāruṇiko
            nāma mahābrahmā taṃ mahāntaṃ brahmagaṇaṃ gāthābhiradhyabhāṣata -</p>
         
         
         <p>
            kasya pūrvanimittena māriṣā atha dṛśyate /<br />
            vimānāḥ sarvi bhrājanti adhimātraṃ yaśasvinaḥ // Saddhp_7.26 //
            </p>
         
         
         <p>
            yadi vā devaputro 'dya puṇyavanta ihāgataḥ /<br />
            yasyeme anubhāvena vimānāḥ sarvi śobhitāḥ // Saddhp_7.27 //
            </p>
         
         
         <p>
            atha vā buddha loke 'sminnutpanno dvipadottamaḥ /<br />
            anubhāvena yasyādya vimānā imi īdṛśāḥ // Saddhp_7.28 //
            </p>
         
         
         <p>
            sahitāḥ sarvi mārgāmo naitat kāraṇamalpakam /<br />
            na khalvetādṛśaṃ pūrvaṃ nimittaṃ jātu dṛśyate // Saddhp_7.29 //
            </p>
         
         
         <p>
            caturdiśaṃ prapadyāmo añcāmaḥ kṣetrakoṭiyo /<br />
            vyaktaṃ loke 'dya buddhasya prādurbhāvo bhaviṣyati // Saddhp_7.30 //
            </p>
         
         <span class="note"><span class="bold">Vaidya 111</span></span>
         
         
         <p>atha khalu bhikṣavastānyapi pañcāśad brahmakoṭīnayutaḥatasahasrāṇi tāni svāni svāni
            divyāni brāhmāṇi vimānānyabhiruhya divyāṃḥca sumerumātrān puṣpapuṭān gṛhītvā catasṛṣu
            dikṣvanucaṃkramanto 'nuvicaranta uttarapaḥcimaṃ digbhāgaṃ prakrāntāḥ | adrākṣuḥ khalu
            punarbhikṣavaste mahābrahmāṇa uttarapaḥcime digbhāge taṃ bhagavantaṃ mahābhijñājñānābhibhuvaṃ
            tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭa
            parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,
            taiḥca putraiḥ ṣoḍaḥabhī rājakumārairadhyeṣyamāṇaṃ dharmacakrapravartanatāyai | dṛṣṭvā
            ca punaryena sa bhagavān mahābhijñājñānābhibhūstathāgato 'rhan samyaksaṃbuddhastenopasaṃkrantāḥ
            | upasaṃkramya ca tasya bhagavataḥ pādau ḥirobhirvanditvā taṃ bhagavantamanekaḥatasahasrakṛtvaḥ
            pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma, abhiprakiranti
            sma taṃ ca bodhivṛkṣaṃ daḥayojanapramāṇam | abhyavakīrya tāni brāhmāṇi vimānāni tasya
            bhagavato niryātayāmāsuḥ - parigṛhṇātu bhagavānimāni brāhmāṇi vimānānyasmākamanukampāmupādāya
            | paribhuñjatu sugata imāni brāhmāṇi vimānānyasmākamanukampāmupādāya ||</p>
         
         
         <p>atha khalu bhikṣavaste mahābrahmāṇastāni svāni svāni vimānāni tasya bhagavato niryātya
            tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma
            -</p>
         
         
         <p>
            namo 'stu te apratimā maharṣe devātidevā kalaviṅkasusvarā /<br />
            vināyakā loki sadevakasmin vandāmi te lokahitānukampī // Saddhp_7.31 //
            </p>
         
         
         <p>
            āścaryabhūto 'si kathaṃciloke utpannu adyo sucireṇa nātha /<br />
            kalpāna pūrṇā śata śūnya āsīdaśīti buddhairayu jīvalokaḥ // Saddhp_7.32 //
            </p>
         
         
         <p>
            śūnyaśca āsīddvipadottamehi apāyabhūmī tada utsadāsi /<br />
            divyāśca kāyāḥ parihāyiṣū tadā aśīti kalpāna śatā supūrṇā // Saddhp_7.33 //
            </p>
         
         
         <p>
            so dāni cakṣuśca gatiśca leṇaṃ trāṇaṃ pitā co tatha bandhubhūtaḥ /<br />
            utpannu lokasmi hitānukampī asmāka puṇyairiha dharmarājā // Saddhp_7.34 //
            </p>
         
         <span class="note"><span class="bold">Vaidya 112</span></span>
         
         
         <p>atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ
            samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ
            - pravartayatu bhagavān dharmacakram | pravartayatu sugato dharmacakraṃ loke | deśayatu
            bhagavān nirvṛtim | tārayatu bhagavān sattvān | anugṛhṇātu bhagavānimaṃ lokam | deśayatu
            bhagavān dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ
            sadevamānuṣāsurayāḥ | tadbhaviṣyati bahujanahitāya bahujanasukhāya lokānukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca ||</p>
         
         
         <p>atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā
            taṃ bhagavantamābhyāṃ sārūpyābhyāṃ gāthābhyāmadhyabhāṣanta -</p>
         
         
         <p>
            pravartayā cakravaraṃ mahāmune prakāśayā dharmu daśādiśāsu /<br />
            tārehi sattvān dukhadharmapīḍitān prāmodya harṣaṃ janayasva dehinām // Saddhp_7.35
            //
            </p>
         
         
         <p>
            yaṃ śrutva bodhīya bhaveyu lābhino divyāni sthānāni vrajeyu cāpi /<br />
            hāyeyu co āsurakāya sarve śāntāśca dāntāśca sukhī bhaveyuḥ // Saddhp_7.36 //
            </p>
         
         
         <p>atha khalu bhikṣavaḥ sa bhagavāṃsteṣāmapi mahābrahmaṇāṃ tūṣṇībhāvenādhivāsayati sma
            ||</p>
         
         
         <p>tena khalu punarbhikṣavaḥ samayena dakṣiṇasyāṃ diśi teṣu pañcāśatsu lokadhātukoṭīnayutaśatasahasreṣu
            yāni brāhmāṇi vimānāni tānyatīva bhrājanti tapanti virājanti, śrīmanti ojasvīni ca
            | atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva
            bhrājanti tapanti virājanti śrīmanti ojasvīni ca | kasya khalvidamevaṃrūpaṃ pūrvanimittaṃ
            bhaviṣyati? atha khalu bhikṣavasteṣu pañcāśatsu lokadhātukoṭīnayutaśatasahasreṣu ye
            mahābrahmāṇaḥ, te sarve 'nyonyabhavanāni gatvā ārocayāmāsuḥ | atha khalu bhikṣavaḥ
            sudharmo nāma mahābrahmā taṃ mahāntaṃ brahmagaṇaṃ gāthābhyāmadhyabhāṣata -
            
            <p>
               nāhetu nākāraṇamadya mārṣāḥ sarve vimānā iha jājvalanti /<br />
               nimitta darśenti ha kiṃ pi loke sādhu gaveṣāma tametamartham // Saddhp_7.37 //
               </p>
         </p>
         
         
         <p>anūna kalpāna śatā hyatītā naitādṛśaṃ jātu nimittamāsīt /
            <span class="note"><span class="bold">Vaidya 113</span></span>
            yadi vopapanno iha devaputro utpannu loke yadi veha buddhaḥ // Saddhp_7.38 //</p>
         
         
         <p>atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ
            te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca
            sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranta uttaraṃ
            digbhāgaṃ prakrāntāḥ | adrākṣuḥ khalu punarbhikṣavaste mahābrahmāṇa uttaraṃ digbhāgaṃ
            taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ
            bodhivṛkṣamūle siṃhāsanopaviṣṭaṃ parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,
            taiśca putraiḥ ṣoḍaṣabhī rājakumārairadhyeṣyamāṇaṃ dharmacakrapravartanatāyai | dṛṣṭvā
            ca punaryena sa bhagavāṃstenopasaṃkrāntāḥ | upasaṃkramya tasya bhagavataḥ pādau śirobhirvanditvā
            taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ
            bhagavantamabhyavakiranti sma, abhiprakiranti sma taṃ ca bodhivṛkṣaṃ daśayojanapramāṇam
            | abhyavakīrya tāni brāhmāṇi divyāni vimānāni tasya bhagavato niryātayāmāsuḥ - parigṛhṇātu
            bhagavānimāni brāhmāṇi vimānāni asmākamanukampāmupādāya | paribhuñjatu sugata imāni
            brāhmāṇi vimānāni asmākamanukampāmupādāya ||</p>
         
         
         <p>atha khalu bhikṣavaste 'pi mahābrahmāṇastāni svāni svāni vimānāni tasya bhagavato
            niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti
            sma -</p>
         
         
         <p>
            sudurlabhaṃ darśana nāyakānāṃ svabhyāgataṃ te bhavarāgamardana /<br />
            sucirasya te darśanamadya loke paripūrṇa kalpāna śatebhi dṛśyase // Saddhp_7.39 //
            </p>
         
         
         <p>
            tṛṣitāṃ prajāṃ tarpaya lokanātha adṛṣṭapūrvo 'si kathaṃci dṛśyase /<br />
            audumbaraṃ puṣpa yathaiva durlabhaṃ tathaiva dṛṣṭo 'si kathaṃci nāyaka // Saddhp_7.40
            //
            </p>
         
         
         <p>
            vimāna asmākamimā vināyaka tavānubhāvena viśobhitādya /<br />
            parigṛhya etāni samantacakṣuḥ paribhuñja cāsmākamanugrahārtham // Saddhp_7.41 //
            </p>
         
         
         <p>atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ
            samyaksaṃbuddhaṃ saṃmukhamābhiḥ sārūpyabhirgāthābhirabhiṣṭutya te bhagavantametadūcuḥ
            - pravartayatu bhagavān dharmacakraṃ loke | deśayatu bhagavān nirvṛtim | tārayatu
            bhagavān sattvān | anugṛhṇātu bhagavānimaṃ lokam | deśayatu bhagavān dharmamasya lokasya
            samārakasya sabrahmakasya saśramaṇabrāhmaṇikāyāḥ (<span class="bold">Vaidya 114</span>) prajāyāḥ sadevamānuṣāsurāyāḥ | tadbhaviṣyati bahujanahitāya bahujanasukhāya lokānukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca ||</p>
         
         
         <p>atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā
            taṃ bhagavantamābhyāṃ sārūpyābhyāṃ gāthābhyāmadhyabhāṣanta -</p>
         
         
         <p>
            deśehi dharmaṃ bhagavan vināyaka pravartayā dharmamayaṃ ca cakram /<br />
            nirnādayā dharmamayaṃ ca dundubhiṃ taṃ dharmaśaṅkhaṃ ca prapūrayasva // Saddhp_7.42
            //
            </p>
         
         
         <p>
            saddharmavarṣaṃ varṣayasva loke valgusvaraṃ bhāṣa subhāṣitaṃ ca /<br />
            adhyeṣito dharmamudīrayasva mocehi sattvā nayutāna koṭyaḥ // Saddhp_7.43 //
            </p>
         
         
         <p>atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma
            | peyālam | evaṃ dakṣiṇapaścimāyāṃ diśi, evaṃ paścimāyāṃ diśi, evaṃ paścimottarasyāṃ
            diśi, evamuttarasyāṃ diśi, evamuttarapūrvasyāṃ diśi, evamadhodiśi ||</p>
         
         
         <p>atha khalu bhikṣava ūrdhvāyāṃ diśi teṣu pañcāśatsu lokadhātukoṭīnayutaśatasahasreṣu
            yāni brāhmāṇi vimānāni, tānyatīva bhrājanti tapanti virājanti śrīmanti ojasvīni ca
            | atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva
            bhrājanti tapanti virājanti śrīmanti ojasvīni ca | kasya khalvidamevaṃrūpaṃ pūrvaṃnimittaṃ
            bhaviṣyatīti? atha khalu bhikṣavasteṣu pañcāśatsu lokadhātukoṭīnayutaśatasahasreṣu
            ye mahābrahmāṇaḥ, te sarve 'nyonyabhavanāni gatvā ārocayāmāsuḥ ||</p>
         
         
         <p>atha khalu bhikṣavaḥ śikhī nāma mahābrahmā taṃ mahāntaṃ brahmagaṇaṃ gāthābhiradhyabhāṣata
            -</p>
         
         
         <p>
            kiṃ kāraṇaṃ mārṣa idaṃ bhaviṣyati yenā vimānāni parisphuṭāni /<br />
            ojena varṇena dyutīya cāpi adhimātra vṛddhāni kimatra kāraṇam // Saddhp_7.44 //
            </p>
         
         
         <p>
            na īdṛśaṃ no abhidṛṣṭapūrvaṃ śrutaṃ ca keno tatha pūrva āsīt /<br />
            oja 'sphuṭāni yatha adya etā adhimātra bhrājanti kimatra kāraṇam // Saddhp_7.45 //
            </p>
         
         <span class="note"><span class="bold">Vaidya 115</span></span>
         
         <p>
            yadi vā nu kaścidbhavi devaputraḥ śubhena karmeṇa samanvito iha /<br />
            upapannu tasyo ayamānubhāvo yadi vā bhaved buddha kadāci loke // Saddhp_7.46 //
            </p>
         
         
         <p>atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,
            te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca
            sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranto yena adhodigbhāgastenopasaṃkrāntāḥ
            | adrākṣuḥ khalu punarbhikṣavaste mahābrahmāṇo 'dhodigbhāge taṃ bhagavantaṃ mahābhijñājñānābhibhuvaṃ
            tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ
            parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,
            taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai | dṛṣṭvā
            ca punaryena sa bhagavāṃstenopasaṃkrāntāḥ | upasaṃkramya bhagavataḥ pādau śirobhirvanditvā
            taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ
            bhagavantamabhyavakiranti sma, abhiprakiranti sma taṃ ca bodhivṛkṣaṃ daśayojanapramāṇam
            | abhyavakīrya tāni divyāni svāni svāni brāhmāṇi vimānāni tasya bhagavato niryātayāmāsuḥ
            - pratigṛhṇātu bhagavānimāni brāhmāṇi vimānānyasmākamanukampāmupādāya | paribhuñjatu
            sugata imāni brāhmāṇi vimānānyasmākamanukampāmupādāyeti ||</p>
         
         
         <p>atha khalu bhikṣavaste 'pi mahābrahmāṇastāni svāni svāni vimānāni tasya bhagavato
            niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti
            sma -</p>
         
         
         <p>
            sādhu darśana buddhāna lokanāthāna tāyinām /<br />
            tradhātukasmi buddhā vai sattvānāṃ ye pramocakāḥ // Saddhp_7.47 //
            </p>
         
         
         <p>
            samantacakṣu lokendrā vyavalokenti diśo daśa /<br />
            vivaritvāmṛtadvāramotārenti bahūn janān // Saddhp_7.48 //
            </p>
         
         
         <p>
            śūnyā acintiyāḥ kalpā atītāḥ pūrvi ye abhū /<br />
            adarśanājjinendrāṇāṃ andhā āsīddiśo daśa // Saddhp_7.49 //
            </p>
         
         
         <p>
            vardhanti narakāstīvrāstiryagyonistathāsurāḥ /<br />
            preteṣu copapadyante prāṇikoṭyaḥ sahasraśaḥ // Saddhp_7.50 //
            </p>
         
         
         <p>
            divyāḥ kāyāśca hīyante cyutā gacchanti durgatim /<br />
            aśrutvā dharma buddhānāṃ gatyeṣāṃ bhoti pāpikā // Saddhp_7.51 //
            </p>
         
         
         <p>
            caryāśuddhigatiprajñā hīyante sarvaprāṇinām /<br />
            sukhaṃ vinaśyatī teṣāṃ sukhasaṃjñā ca naśyati // Saddhp_7.52 //
            </p>
         
         <span class="note"><span class="bold">Vaidya 116</span></span>
         
         <p>
            anācārāśca te bhonti asaddharme pratiṣṭhitāḥ /<br />
            adāntā lokanāthena durgatiṃ prapatanti te // Saddhp_7.53 //
            </p>
         
         
         <p>
            dṛṣṭo 'si lokapradyota sucireṇāsi āgataḥ /<br />
            utpannu sarvasattvānāṃ kṛtena anukampakaḥ // Saddhp_7.54 //
            </p>
         
         
         <p>
            diṣṭayā kṣemeṇa prāpto 'si buddhajñānamanuttaram /<br />
            vayaṃ te anumodāmo lokaścaiva sadevakaḥ // Saddhp_7.55 //
            </p>
         
         
         <p>
            vimānāni sucitrāṇi anubhāvena te vibho /<br />
            dadāma te mahāvīra pratigṛhṇa mahāmune // Saddhp_7.56 //
            </p>
         
         
         <p>
            asmākamanukampārthaṃ paribhuñja vināyaka /<br />
            vayaṃ ca sarvasattvāśca agrāṃ bodhiṃ spṛśemahi // Saddhp_7.57 //
            </p>
         
         
         <p>atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ
            samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ
            - pravartayatu bhagavān dharmacakram | pravartayatu sugato dharmacakram | deśayatu
            bhagavān nirvṛtim | tārayatu bhagavān sarvasattvān | anugṛhṇātu bhagavānimaṃ lokam
            | deśayatu bhagavān | dharmamasya lokasya samārakasya sabrahmakasya saśramaṇabrāhmaṇikāyāḥ
            prajāyāḥ sadevamānuṣāsurāyāḥ | tadbhaviṣyati bahujanahitāya bahujanasukhāya lokanukampāyai
            mahato janakāyasyārthāya hitāya sukhāya devānāṃ ca manuṣyāṇāṃ ca ||</p>
         
         
         <p>atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā
            taṃ bhagavantamābhyāṃ sārūpyābhyāṃ gāthābhyāmadhyabhāṣanta -</p>
         
         
         <p>
            pravartayā cakravaramanuttaraṃ parāhanasvā amṛtasya dundubhim /<br />
            pramocayā duḥkhaśataiśca sattvān nirvāṇamārgaṃ ca pradarśayasva // Saddhp_7.58 //
            </p>
         
         
         <p>
            asmābhiradhyeṣitu bhāṣa dharmamasmānanugṛhṇa imaṃ ca lokam /<br />
            valgusvaraṃ co madhuraṃ pramuñca samudānitaṃ kalpasahasrakoṭibhiḥ // Saddhp_7.59 //
            </p>
         
         
         <p>atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ
            brahmakoṭīnayutaśatasahasrāṇāmadhyeṣaṇāṃ viditvā teṣāṃ ca ṣoḍaśānāṃ putrāṇāṃ rājakumārāṇām,
            tasyāṃ velāyāṃ dharmacakraṃ pravartayāmāsa triparivartaṃ dvādaśākāramapravartitaṃ
            śramaṇena vā brāhmaṇena vā devena vā māreṇa vā brahmaṇā vā anyena vā kenacit punarloke
            saha dharmeṇa | yadidaṃ (<span class="bold">Vaidya 117</span>) duḥkham, ayaṃ duḥkhasamudayaḥ, ayaṃ duḥkhanirodhaḥ, iyaṃ duḥkhanirodhagāminī pratipadāryasatyamiti
            | pratītyasamutpādapravṛttiṃ ca vistareṇa saṃprakāśayāmāsa - iti hi bhikṣavo 'vidyāpratyayāḥ
            saṃskārāḥ, saṃskārapratyayaṃ vijñānam, vijñānapratyayaṃ nāmarūpam, nāmarūpapratyayaṃ
            ṣaḍāyatanam, ṣaḍāyatanapratyayaḥ sparśaḥ, sparśapratyayā vedanā vedanāpratyayā tṛṣṇā,
            tṛṣṇāpratyayamupādānam, upādānapratyayo bhavaḥ, bhavapratyayā jātiḥ, jātipratyayā
            jarāmaraṇaśokaparidevaduḥkhadaurmanasyopāyāsāḥ saṃbhavanti | evamasya kevalasya mahato
            duḥkhaskandhasya samudayo bhavati | avidyānirodhāt saṃskāranirodhaḥ, saṃskāranirodhād
            vijñānanirodhaḥ, vijñānanirodhānnāmarūpanirodhaḥ, nāmarūpanirodhāt ṣaḍāyatananirodhaḥ,
            ṣaḍāyatananirodhāt sparśanirodhaḥ, sparśanirodhād vedanānirodhaḥ, vedanānirodhāttṛṣṇānirodhaḥ,
            tṛṣṇānirodhādupādānanirodhaḥ, upādānanirodhād bhavanirodhaḥ, bhavanirodhājjātinirodhaḥ,
            jātinirodhājjarāmaraṇaśokaparidevaduḥkhadaurmanasyopāyāsā nirudhyante | evamasya kevalasya
            mahato duḥkhaskandhasya nirodho bhavati ||</p>
         
         
         <p>sahapravartitaṃ cedaṃ bhikṣavastena bhagavatā mahābhijñājñānābhibhuvā tathāgatenārhatā
            samyaksaṃbuddhena dharmacakraṃ sadevakasya lokasya samārakasya sabrahmakasya saśramaṇabrāhmaṇikāyāḥ
            prajāyāḥ sadevamānuṣāsurāyāḥ parṣadaḥ purastāt, atha tasminneva kṣaṇalavamuhūrte ṣaṣṭeḥ
            prāṇikoṭīnayutaśatasahasrāṇāmanupādāya āsravebhyaścittāni vimuktāni | sarve ca te
            traividyāḥ ṣaḍabhijñā aṣṭavimokṣadhyāyinaḥ saṃvṛttāḥ | punaranupūrveṇa bhikṣavaḥ sa
            bhagavān mahābhijñājñānābhibhūstathāgato 'rhan samyaksaṃbuddho dvitīyāṃ dharmadeśanāmakārṣīt,
            tṛtīyāmapi dharmadeśanāmakārṣīt, caturthīmapi dharmadeśanāmakārṣīt ||</p>
         
         
         <p>atha khalu bhikṣavastasya bhagavato mahābhijñājñānābhibhuvastathāgatasyārhataḥ samyaksaṃbuddhasyaikaikasyāṃ
            dharmadeśanāyāṃ gaṅgānadīvālukāsamānāṃ prāṇikoṭīnayutaśatasahasrāṇāmanupādāya āsravebhyaścittāni
            vimuktāni | tataḥ paścād bhikṣavastasya bhagavato gaṇanāsamatikrāntaḥ śrāvakasaṃgho
            'bhūt ||</p>
         
         
         <p>tena khalu punarbhikṣavaḥ samayena te ṣoḍaśa rājakumārāḥ kumārabhūtā eva samānāḥ śraddhayā
            agārādanāgārikāṃ pravrajitāḥ | sarve ca te śrāmaṇerā abhūvan paṇḍitā vyaktā medhāvinaḥ
            kuśalā bahubuddhaśatasahasracaritāvino 'rthinaścānuttarāyāḥ samyaksaṃbodheḥ | atha
            khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ tathāgatamarhantaṃ
            samyaksaṃbuddhametadūcuḥ - imāni khalu punarbhagavaṃstathāgatasya bahūni śrāvakakoṭīnayutaśatasahasrāṇi
            maharddhikāni mahānubhāvāni maheśākhyāni bhagavato dharmadeśanayā pariniṣpannāni |
            tat sādhu bhagavāṃstathāgato 'rhan samyaksaṃbuddho 'smākamanukampāmupādāya anuttarāṃ
            samyaksaṃbodhimārabhya dharmaṃ deśayatu, yadvayamapi tathāgatasyānuśikṣemahi | arthino
            vayaṃ bhagavaṃstathāgatajñānadarśanena | bhagavānevāsmākamasminnevārthe sākṣī | tvaṃ
            ca bhagavan sarvasattvāśayajño jānīṣe asmākamadhyāśayamiti ||</p>
         
         <span class="note"><span class="bold">Vaidya 118</span></span>
         
         
         <p>tena khalu punarbhikṣavaḥ samayena tān bālān dārakān rājakumārān pravrajitān śrāmaṇerān
            dṛṣṭvā yāvāṃstasya rājñaścakravartinaḥ parivāraḥ, tato 'rdhaḥ pravrajito 'bhūdaśītiprāṇikoṭīnayutaśatasahasrāṇi
            ||</p>
         
         
         <p>atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ
            śrāmaṇerāṇāmadhyāśayaṃ viditvā viṃśateḥ kalpasahasrāṇāmatyayena saddharmapuṇḍarīkaṃ
            nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ
            vistareṇa saṃprakāśayāmāsa tāsāṃ sarvāsāṃ catasṛṇāṃ parṣadām ||</p>
         
         
         <p>tena khalu punarbhikṣavaḥ samayena tasya bhagavato bhāṣitaṃ te ṣodaśa rājakumārāḥ
            śrāmaṇerā udgṛhītavanto dhāritavanta ārādhitavantaḥ paryāptavantaḥ ||</p>
         
         
         <p>atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhastān
            ṣoḍaśa śrāmaṇerān vyākārṣīdanuttarāyāṃ samyaksaṃbodhau | tasya khalu punarbhikṣavo
            mahābhijñājñānābhibhuvastathāgatasyārhataḥ samyaksaṃbuddhasyemaṃ saddharmapuṇḍarīkaṃ
            dharmaparyāyaṃ bhāṣamāṇasya śrāvakāścādhimuktavantaḥ | te ca ṣoḍaśa śrāmaṇerā bahūni
            ca prāṇikoṭīnayutaśatasahasrāṇi vicikitsāprāptānyabhūvan ||</p>
         
         
         <p>atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddha
            imaṃ saddharmapuṇḍarīkaṃ dharmaparyāyamaṣṭau kalpasahasrāṇyaviśrānto bhāṣitvā vihāraṃ
            praviṣṭaḥ pratisaṃlayanāya | tathā pratisaṃlīnaśca bhikṣavaḥ sa tathāgataścaturaśītikalpasahasrāṇi
            vihārasthita evāsīt ||</p>
         
         
         <p>atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ tathāgataṃ
            pratisaṃlīnaṃ viditvā pṛthak pṛthag dharmāsanāni siṃhāsanāni prajñāpya teṣu niṣaṇṇāstaṃ
            bhagavantaṃ mahābhijñājñānābhibhuvaṃ tathāgataṃ namaskṛtya taṃ saddharmapuṇḍarīkaṃ
            dharmaparyāyaṃ vistareṇa catasṛṇāṃ parṣadāṃ caturaśītikalpasahasrāṇi saṃprakāśitavantaḥ
            | tatra bhikṣava ekaikaḥ śrāmaṇero bodhisattvaḥ ṣaṣṭiṣaṣṭigaṅgānadīvālukāsamāni prāṇikoṭīnayutaśatasahasrāṇyanuttarāyāṃ
            samyaksaṃbodhau paripācitavān samādāpitavān saṃharṣitavān samuttejitavān saṃpraharṣitavānavatāritavān
            ||</p>
         
         
         <p>atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ
            caturaśīteḥ kalpasahasrāṇāmatyayena smṛtimān saṃprajānastasmāt samādhervyuttiṣṭhat
            | vyutthāya ca sa bhagavān mahābhijñājñānābhibhūstathāgato yena taddharmāsanaṃ tenopasaṃkrāmat
            | upasaṃkramya prajñapta evāsane nyaṣīdat | samanantaraniṣaṇṇaśca khalu punarbhikṣavaḥ
            sa bhagavān mahābhijñājñānābhibhūstathāgatastasmin dharmāsane, atha tāvadeva sarvāvantaṃ
            parṣanmaṇḍalamavalokya bhikṣusaṃghamāmantrayāmāsaāścaryaprāptā bhikṣavo 'dbhutaprāptā
            ime ṣoḍaśa śrāmaṇerāḥ prajñāvanto bahubuddhakoṭīnayutaśatasahasraparyupāsitāścīrṇacaritā
            buddhajñānaparyupāsakā buddhajñānapratigrāhakā buddhājñānāvatārakā buddhajñānasaṃdarśakāḥ
            | paryupāsadhvaṃ bhikṣava etān ṣoḍaśa śrāmaṇerān punaḥ punaḥ | ye kecid bhikṣavaḥ
            (<span class="bold">Vaidya 119</span>) śrāvakayānikā vā pratyekabuddhayānikā vā bodhisattvayānikā vā eṣāṃ kulaputrāṇāṃ
            dharmadeśanāṃ na pratikṣepsyanti | na pratibādhiṣyante, sarve te kṣipramanuttarāyāḥ
            samyaksaṃbodherlābhino bhaviṣyanti, sarve ca te tathāgatajñānamanuprāpsyanti ||</p>
         
         
         <p>taiḥ khalu punarbhikṣavaḥ ṣoḍaśabhiḥ kulaputraistasya bhagavataḥ śāsane 'yaṃ saddharmapuṇḍarīko
            dharmaparyāyaḥ punaḥ punaḥ saṃprakāśito 'bhūt | taiḥ khalu punarbhikṣavaḥ ṣoḍaśabhiḥ
            śrāmaṇerairbodhisattvairmahāsattvairyāni tānyekaikena bodhisattvena mahāsattvena ṣaṣṭiṣaṣṭigaṅgānadīvālukāsamāni
            sattvakoṭīnayutaśatasahasrāṇi bodhāya samādāpitānyabhūvan, sarvāṇi ca tāni taireva
            sārdhaṃ tāsu tāsu jātiṣvanupravrajitāni | tānyeva samanupaśyantasteṣāmevāntikāddharmamaśrauṣuḥ
            | taiścatvāriṃśad buddhakoṭīsahasrāṇyārāgitāni | kecidadyāpyārāgayanti ||</p>
         
         
         <p>ārocayāmi vo bhikṣavaḥ, prativedayāmi vaḥ | ye te ṣoḍaśa rājakumārāḥ kumārabhūtā ye
            tasya bhagavataḥ śāsane śrāmaṇerā dharmabhāṇakā abhūvan, sarve te 'nuttarāṃ samyaksaṃbodhimabhisaṃbuddhāḥ
            | sarve ca ta etarhi tiṣṭhanti dhriyante yāpayanti | daśasu dikṣu nānābuddhakṣetreṣu
            bahūnāṃ śrāvakabodhisattvakoṭīnayutaśatasahasrāṇāṃ dharmaṃ deśayanti | yaduta pūrvasyāṃ
            diśi bhikṣavo 'bhiratyāṃ lokadhātāvakṣobhyo nāma tathāgato 'rhan samyaksaṃbuddho merukūṭaśca
            nāma tathāgato 'rhan samyaksaṃbuddhaḥ | pūrvadakṣiṇasyāṃ diśi bhikṣavaḥ siṃhaghoṣaśca
            nāma tathāgato 'rhan samyaksaṃbuddhaḥ siṃhadhvajaśca nāma tathāgato 'rhan samyaksaṃbuddhaḥ
            | dakṣiṇasyāṃ diśi bhikṣavaḥ ākāśapratiṣṭhitaśca nāma tathāgato 'rhan samyaksaṃbuddho
            nityaparinirvṛtaśca nāma tathāgato 'rhan samyaksaṃbuddhaḥ | dakṣiṇapaścimāyāṃ diśi
            bhikṣava indradhvajaśca nāma tathāgato 'rhan samyaksaṃbuddho brahmadhvajaśca nāma
            tathāgato 'rhan samyaksaṃbuddhaḥ |
            paścimāyāṃ diśi bhikṣavo 'mitāyuśca nāma tathāgato 'rhan samyaksaṃbuddhaḥ sarvalokadhātūpadravodvegapratyuttīrṇaśca
            nāma tathāgato 'rhan samyaksaṃbuddhaḥ | paścimottarasyāṃ diśi bhikṣavastamālapatracandanagandhābhijñaśca
            nāma tathāgato 'rhan samyaksaṃbuddho merukalpaśca nāma tathāgato 'rhan samyaksaṃbuddhaḥ
            | uttarasyāṃ diśi bhikṣavo meghasvaradīpaśca nāma tathāgato 'rhan samyaksaṃbuddho
            meghasvararājaśca nāma tathāgato 'rhan samyaksaṃbuddhaḥ | uttarapūrvasyāṃ diśi bhikṣavaḥ
            sarvalokabhayacchambhitatvavidhvaṃsanarakaraśca nāma tathāgato 'rhan samyaksaṃbuddhaḥ
            | ahaṃ ca bhikṣavaḥ śākyamunirnāma tathāgato 'rhan samyaksaṃbuddhaḥ ṣoḍaśamo madhye
            khalvasyāṃ sahāyāṃ lokadhātāvanuttarāṃ samyaksaṃbodhimabhisaṃbuddhaḥ ||</p>
         
         
         <p>ye punaste bhikṣavastadā asmākaṃ śrāmaṇerabhūtānāṃ sattvāṃ dharmaṃ śrutavantaḥ tasya
            bhagavataḥ śāsana ekaikasya bodhisattvasya mahāsattvasya bahūni gaṅgānadīvālukāsamāni
            sattvakoṭīnayutaśatasahasrāṇi yānyasmābhiḥ samādāpitānyanuttarāyāṃ samyaksaṃbodhau,
            tānyetāni bhikṣavo 'dyāpi śrāvakabhūmāvevāvasthitāni | paripācyanta evānuttarāyāṃ
            samyaksaṃbodhau | eṣaivaiṣāmānupūrvī anuttarāyāḥ samyaksaṃbodherabhisaṃbodhanāya |
            tatkasya hetoḥ? evaṃ duradhimocyaṃ hi bhikṣavastathāgatajñānam (<span class="bold">Vaidya 120</span>) | katame ca te bhikṣavaḥ sattvāḥ, ye mayā bodhisattvena tasya bhagavataḥ śāsane
            aprameyāṇyasaṃkhyeyāni gaṅgānadīvālukāsamāni sattvakoṭīnayutaśatasahasrāṇi sarvajñatādharmamanuśrāvitāni?
            yūyaṃ te bhikṣavastena kālena tena samayena sattvā abhūvan ||</p>
         
         
         <p>ye ca mama parinirvṛtasya anāgate 'dhvani śrāvakā bhaviṣyanti, bodhisattvacaryāṃ ca
            śroṣyanti, na cāvabhotsyante bodhisattvā vayamiti, kiṃcāpi te bhikṣavaḥ sarve parinirvāṇasaṃjñinaḥ
            parinirvāsyanti, api tu khalu punarbhikṣavo yadahamanyāsu lokadhātuṣvanyonyairnāmadheyairviharāmi,
            tatra te punarutpatsyante tathāgatajñānaṃ paryeṣamāṇāḥ | tatra ca te punarevaitāṃ
            kriyāṃ śroṣyanti | ekameva tathāgatānāṃ parinirvāṇam | nāstyanyad dvitīyamito bahirnirvāṇam
            | tathāgatānāmetadbhikṣava upāyakauśalyaṃ veditavyaṃ dharmadeśanābhinirhāraśca | yasmin
            bhikṣavaḥ samaye tathāgataḥ parinirvāṇakālasamayamātmanaḥ samanupaśyati, pariśuddhaṃ
            ca parṣadaṃ paśyati adhimuktisārāṃ śūnyadharmagatiṃ gatāṃ dhyānavatīṃ mahādhyānavatīm,
            atha khalu bhikṣavastathāgato 'yaṃ kāla iti viditvā sarvān bodhisattvān sarvaśrāvakāṃśca
            saṃnipātya paścādetamarthaṃ saṃśrāvayati | na bhikṣavaḥ kiṃcidasti loke dvitīyaṃ nāma
            yānaṃ parinirvāṇaṃ vā, kaḥ punarvādastṛtīyasya? upāyakauśalyaṃ khalvidaṃ bhikṣavastathāgatānāmarhatām
            - dūrapranaṣṭaṃ sattvadhātuṃ viditvā hīnābhiratān kāmapaṅkamagnān, tata eṣāṃ bhikṣavastathāgatastannirvāṇaṃ
            bhāṣate yadadhimucyante ||</p>
         
         
         <p>tadyathāpi nāma bhikṣava iha syāt pañcayojanaśatikamaṭavīkāntāram | mahāṃścātra janakāyaḥ
            pratipanno bhaved ratnadīpaṃ gamanāya | deśikaścaiṣāmeko bhaved vyaktaḥ paṇḍito nipuṇo
            medhāvī kuśalaḥ khalvaṭavīdurgāṇām | sa ca taṃ sārthamaṭavīmavakrāmayet | atha khalu
            sa mahājanakāyaḥ śrāntaḥ klānto bhītastrastaḥ evaṃ vadet - yat khalvārya deśika pariṇāyaka
            jānīyāḥ - vayaṃ hi śrāntāḥ klāntā bhītāstrastā anirvṛtāḥ | punareva pratinivartayiṣyāmaḥ
            | atidūramito 'ṭavīkāntāramiti | atha khalu bhikṣavaḥ sa deśika upāyakuśalastān puruṣān
            pratinivartitukāmān viditvā evaṃ cintayet - mā khalvime tapasvinastādṛśaṃ mahāratnadvīpaṃ
            na gaccheyuriti | sa teṣāmanukampārthamupāyakauśalyaṃ prayojayet | tasyā aṭavyā madhye
            yojanaśataṃ vā dviyojanaśataṃ vā triyojanaśataṃ vā atikramya ṛddhimayaṃ nagaramabhinirmimīyāt
            | tatastān puruṣānevaṃ vadet - mā bhavanto bhaiṣṭa, mā nivartadhvam | ayamasau mahājanapadaḥ
            | atra viśrāmyata | atra vo yāni kānicit karaṇīyāni tāni sarvāṇi kurudhvam | atra
            nirvāṇaprāptā viharadhvamatra viśrāntāḥ | yasya punaḥ kāryaṃ bhaviṣyati, sa taṃ mahāratnadvīpaṃ
            gamiṣyati ||</p>
         
         
         <p>atha khalu bhikṣavaste kāntāraprāptāḥ sattvā āścaryaprāptā adbhutaprāptā bhaveyuḥ
            - muktā vayamaṭavīkāntārāt | iha nirvāṇaprāptā vihariṣyāma iti | atha khalu bhikṣavaste
            puruṣāstadṛddhimayaṃ nagaraṃ praviśeyuḥ, āgatasaṃjñinaśca bhaveyuḥ, nistīrṇasaṃjñinaśca
            bhaveyuḥ | nirvṛtāḥ śītībhūtā sma iti manyeran | tatastān deśiko viśrāntān viditvā
            tadṛddhimayaṃ nagaramantardhāpayet | antardhāpayitvā ca tān puruṣānevaṃ vadet - āgacchantu
            bhavantaḥ sattvāḥ | abhyāsanna eṣa mahāratnadvīpaḥ | idaṃ tu mayā nagaraṃ yuṣmākaṃ
            viśrāmaṇārthamabhinirmitamiti ||</p>
         
         <span class="note"><span class="bold">Vaidya 121</span></span>
         
         
         <p>evameva bhikṣavastathāgato 'rhan samyaksaṃbuddho yuṣmākaṃ sarvasattvānāṃ ca deśikaḥ
            | atha khalu bhikṣavastathāgato 'rhan samyaksaṃbuddha evaṃ
            paśyati - mahadidaṃ kleśakāntāraṃ nirgantavyaṃ niṣkrāntavyaṃ prahātavyam | mā khalvime
            ekameva buddhajñānaṃ śrutvā draveṇaiva pratinivartayeyuḥ, naivopasaṃkrameyuḥ | bahuparikleśamidaṃ
            buddhajñānaṃ samudānayitavyamiti | tatra tathāgataḥ sattvān durbalāśayān viditvā yathā
            sa deśikastadṛddhimayaṃ nagaramabhinirmitīte teṣāṃ sattvānāṃ viśrāmaṇārtham, viśrāntānāṃ
            caiṣāmevaṃ kathayati - idaṃ khalu ṛddhimayaṃ nagaramiti, evameva bhikṣavastathāgato
            'pyarhan samyaksaṃbuddho mahopāyakauśalyena antarā dve nirvāṇabhūmī sattvānāṃ viśrāmaṇārthaṃ
            deśayati saṃprakāśayati yadidaṃ śrāvakabhūmiṃ pratyekabuddhabhūmiṃ ca | yasmiṃśca
            bhikṣavaḥ samaye te sattvāstatra sthitā bhavanti, atha khalu bhikṣavastathāgato 'pyevaṃ
            saṃśrāvayati - na khalu punarbhikṣavo yūyaṃ kṛtakṛtyāḥ kṛtakaraṇīyāḥ | api tu khalu
            punarbhikṣavo yuṣmākamabhyāsaḥ | itastathāgatajñānaṃ vyavalokayadhvaṃ bhikṣavo vyavacārayadhvam
            | yad yuṣmākaṃ nirvāṇaṃ naiva nirvāṇam, api tu khalu punarūpāyakauśalyametad bhikṣavastathāgatānāmarhatāṃ
            samyaksaṃbuddhānāṃ yat trīṇi yānāni saṃprakāśayantīti ||</p>
         
         
         <p>atha khalu bhagavānimamevārthaṃ bhūyasyā mātrayopadarśayamānastasyāṃ velāyāmimā gāthā
            abhāṣata -</p>
         
         
         <p>
            abhijñajñānābhibhu lokanāyako yadbodhimaṇḍasmi niṣaṇṇa āsīt /<br />
            daśeha so antarakalpa pūrṇān na lapsi bodhiṃ paramārthadarśī // Saddhp_7.60 //
            </p>
         
         
         <p>
            devātha nāgā asurātha guhyakā udyukta pūjārtha jinasya tasya /<br />
            puṣpāṇa varṣaṃ pramumocu tatra buddhe ca bodhiṃ naranāyake 'smin // Saddhp_7.61 //
            </p>
         
         
         <p>
            upariṃ ca khe dundubhayo vineduḥ satkārapūjārtha jinasya tasya /<br />
            suduḥkhitā cāpi jinena tatra cirabudhyamānena anuttaraṃ padam // Saddhp_7.62 //
            </p>
         
         
         <p>
            daśāna co antarakalpa atyayāt spṛśe sa bodhiṃ bhagavānanābhibhūḥ /<br />
            hṛṣṭā udagrāstada āsu sarve devā manuṣyā bhujagāsurāśca // Saddhp_7.63 //
            </p>
         
         
         <p>vīrāḥ kumārā atha tasya ṣoḍaśa putrā guṇāḍhyā naranāyakasya /
            <span class="note"><span class="bold">Vaidya 122</span></span>
            upasaṃkramī prāṇīsahasrakoṭibhiḥ puraskṛtāstaṃ dvipadendramagryam // Saddhp_7.64 //</p>
         
         
         <p>
            vanditva pādau ca vināyakasya adhyeṣiṣū dharma prakāśayasva /<br />
            asmāṃśca tarpehi imaṃ ca lokaṃ subhāṣiteneha narendrasiṃha // Saddhp_7.65 //
            </p>
         
         
         <p>
            cirasya lokasya daśaddiśe 'smin vidito 'si utpannu mahāvināyaka /<br />
            nimittasaṃcodanahetu prāṇināṃ brāhmā vimānāni prakampayantaḥ // Saddhp_7.66 //
            </p>
         
         
         <p>
            diśāya pūrvāya sahasrakoṭyaḥ kṣetrāṇa pañcāśadabhūṣi kampitāḥ /<br />
            tatrāpi ye brāhma vimāna agrāste tejavanto adhimātramāsi // Saddhp_7.67 //
            </p>
         
         
         <p>
            viditva te pūrvanimittamīdṛśamupasaṃkramī lokavināyakendram /<br />
            puṣpairihābhyokiriyāṇa nāyakamarpenti te sarva vimāna tasya // Saddhp_7.68 //
            </p>
         
         
         <p>
            adhyeṣiṣū cakrapravartanāya gāthābhigītena abhisaṃstaviṃsu /<br />
            tūṣṇīṃ ca so āsi narendrarājā na tāva kālo mama dharma bhāṣitum // Saddhp_7.69 //
            </p>
         
         
         <p>
            evaṃ diśi dakṣiṇiyāṃ pi tatra atha paścimā heṣṭima uttarasyām /<br />
            upariṣṭimāyāṃ vidiśāsu caiva āgatya brahmāṇa sahasrakoṭyaḥ // Saddhp_7.70 //
            </p>
         
         
         <p>
            puṣpebhi abhyokiriyāṇa nāyakaṃ pādau ca vanditva vināyakasya /<br />
            niryātayitvā ca vimāna sarvānabhiṣṭavitvā punarabhyayāci // Saddhp_7.71 //
            </p>
         
         <span class="note"><span class="bold">Vaidya 123</span></span>
         
         <p>
            pravartayā cakramanantacakṣuḥ sudurlabhastvaṃ bahukalpakoṭibhiḥ /<br />
            darśehi maitrībala pūrvasevitamapāvṛṇohī amṛtasya dvāram // Saddhp_7.72 //
            </p>
         
         
         <p>
            adhyeṣaṇāṃ jñātva anantacakṣuḥ prakāśate dharma bahuprakāram /<br />
            catvāri satyāni ca vistareṇa pratītya sarve imi bhāva utthitāḥ // Saddhp_7.73 //
            </p>
         
         
         <p>
            avidya ādīkariyāṇa cakṣumān prabhāṣate sa maraṇāntaduḥkham /<br />
            jātiprasūtā imi sarvadoṣā mṛtyuṃ ca mānuṣyamimeva jānatha // Saddhp_7.74 //
            </p>
         
         
         <p>
            samanantaraṃ bhāṣitu dharma tena bahuprakārā vividhā anantāḥ /<br />
            śrutvānaśītī nayutāna koṭyaḥ sattvāḥ sthitāḥ śrāvaka bhūtale laghum // Saddhp_7.75
            //
            </p>
         
         
         <p>
            kṣaṇaṃ dvitīyaṃ aparaṃ abhūṣi jinasya tasyo bahu dharma bhāṣataḥ /<br />
            viśuddhasattvā yatha gaṅgavālukāḥ kṣaṇena te śrāvakabhūta āsīt // Saddhp_7.76 //
            </p>
         
         
         <p>
            tatottarī agaṇiyu tasya āsīt saṃghastadā lokavināyakasya /<br />
            kalpāna koṭīnyayutā gaṇenta ekaika no cāntu labheya teṣām // Saddhp_7.77 //
            </p>
         
         
         <p>
            ye cāpi te ṣoḍaśa rājaputrā ye aurasā cailakabhūta sarve /<br />
            te śrāmaṇerā avaciṃsu taṃ jinaṃ prakāśayā nāyaka agradharmam // Saddhp_7.78 //
            </p>
         
         
         <p>yathā vayaṃ lokavidū bhavema yathaiva tvaṃ sarvajinānamuttama /
            <span class="note"><span class="bold">Vaidya 124</span></span>
            ime ca sattvā bhavi sarvi eva yathaiva tvaṃ vīra viśuddhacakṣuḥ // Saddhp_7.79 //</p>
         
         
         <p>
            so cā jino āṃśayu jñātva teṣāṃ kumārabhūtāna tathātmajānām /<br />
            prakāśayī uttamamagrabodhiṃ dṛṣṭāntakoṭīnayutairanekaiḥ // Saddhp_7.80 //
            </p>
         
         
         <p>
            hetūsahasrairupadarśayanto abhijñajñānaṃ ca pravartayantaḥ /<br />
            bhūtāṃ cariṃ darśayi lokanātho yathā caranto vidu bodhisattvāḥ // Saddhp_7.81 //
            </p>
         
         
         <p>
            idameva saddharmapuṇḍarīkaṃ vaipulyasūtraṃ bhagavānuvāca /<br />
            gāthāsahasrehi analpakehi yeṣāṃ pramāṇaṃ yatha gaṅgavālikāḥ // Saddhp_7.82 //
            </p>
         
         
         <p>
            so cā jino bhāṣiya sūtrametadvihāru praviśitva vilakṣayīta /<br />
            pūrṇānaśītiṃ caturaśca kalpān samāhitaikāsani lokanāthaḥ // Saddhp_7.83 //
            </p>
         
         
         <p>
            te śrāmaṇerāśca viditva nāyakaṃ vihāri āsannamaniṣkramantam /<br />
            saṃśrāvayiṃsu bahuprāṇikoṭināṃ bauddha imaṃ jñānamanāsravaṃ śivam // Saddhp_7.84 //
            </p>
         
         
         <p>
            pṛthak pṛthagāsana prajñapitvā abhāṣi teṣāmidameva sūtram /<br />
            sugatasya tasya tada śāsanasmin adhikāra kurvanti mamevarūpam // Saddhp_7.85 //
            </p>
         
         
         <p>
            gaṅgā yathā vāluka aprameyā sahasra ṣaṣṭiṃ tada śrāvayiṃsu /<br />
            ekaiku tasya sugatasya putro vineti sattvāni analpakāni // Saddhp_7.86 //
            </p>
         
         <span class="note"><span class="bold">Vaidya 125</span></span>
         
         <p>
            tasyo jinasya parinirvṛtasya caritva te paśyisu buddhakoṭyaḥ /<br />
            tehī tadā śrāvitakehi sārdhaṃ kurvanti pūjāṃ dvipadottamānām // Saddhp_7.87 //
            </p>
         
         
         <p>
            caritva caryāṃ vipulāṃ viśiṣṭāṃ buddhā ca te bodhi daśaddiśāsu /<br />
            te ṣoḍaśā tasya jinasya putrā diśāsu sarvāsu dvayo dvayo jināḥ // Saddhp_7.88 //
            </p>
         
         
         <p>
            ye cāpi saṃśrāvitakā tadāsī te śrāvakā teṣa jināna sarve /<br />
            imameva bodhiṃ upanāmayanti kramakrameṇa vividhairupāyaiḥ // Saddhp_7.89 //
            </p>
         
         
         <p>
            ahaṃ pi abhyantari teṣa āsīnmayāpi saṃśrāvita sarvi yūyam /<br />
            teno mama śrāvaka yūyamadya bodhāvupāyeniha sarvi nemi // Saddhp_7.90 //
            </p>
         
         
         <p>
            ayaṃ khu hetustada pūrva āsīdayaṃ pratyayo yena hu dharma bhāṣe /<br />
            nayāmyahaṃ yena mamāgrabodhiṃ mā bhikṣavo utrasatheha sthāne // Saddhp_7.91 //
            </p>
         
         
         <p>
            yathāṭavī ugra bhaveya dāruṇā śūnyā nirālamba nirāśrayā ca /<br />
            bahuśvāpadā caiva apāniyā ca bālāna sā bhīṣaṇikā bhaveta // Saddhp_7.92 //
            </p>
         
         
         <p>
            purūṣāṇa co tatra sahasra nekā ye prasthitāstāmaṭavīṃ bhaveyuḥ /<br />
            aṭavī ca sā śūnya bhaveta dīrghā pūrṇāni pañcāśata yojanāni // Saddhp_7.93 //
            </p>
         
         
         <p>
            puruṣaśca āḍhyaḥ smṛtimantu vyakto dhīro vinītaśca viśāradaśca /<br />
            yo deśikasteṣa bhaveta tatra aṭavīya durgāya subhairavāya // Saddhp_7.94 //
            </p>
         
         <span class="note"><span class="bold">Vaidya 126</span></span>
         
         <p>
            te cāpi khinnā bahuprāṇikoṭya uvāca taṃ deśika tasmi kāle /<br />
            khinnā vayaṃ ārya na śaknuyāma nivartanaṃ adyiha rocate naḥ // Saddhp_7.95 //
            </p>
         
         
         <p>
            kuśalaśca so pi tada paṇḍitaśca praṇāyakopāya tadā vicintayet /<br />
            dhikkaṣṭa ratnairimi sarvi bālā bhraśyanti ātmāna nivartayantaḥ // Saddhp_7.96 //
            </p>
         
         
         <p>
            yannūnahaṃ ṛddhibalena vādya nagaraṃ mahantaṃ abhinirmiṇeyam /<br />
            pratimaṇḍitaṃ veśmasahasrakoṭibhirvihāraudyānupaśobhitaṃ ca // Saddhp_7.97 //
            </p>
         
         
         <p>
            vāpī nadīyo abhinirmiṇeyam ārāmapuṣpaiḥ pratimaṇḍitaṃ ca /<br />
            prākāradvārairupaśobhitaṃ ca nārīnaraiścāpratimairupetam // Saddhp_7.98 //
            </p>
         
         
         <p>
            nirmāṇu kṛtva iti tān vadeya mā bhāyathā harṣa karotha caiva /<br />
            prāptā bhavanto nagaraṃ variṣṭhaṃ praviśya kāryāṇi kuruṣva kṣipram // Saddhp_7.99
            //
            </p>
         
         
         <p>
            udagracittā bhaṇatheha nirvṛtā nistīrṇa sarvā aṭavī aśeṣataḥ /<br />
            āśvāsanārthāya vadeti vācaṃ kathaṃ na pratyāgata sarvi asyā // Saddhp_7.100 //
            </p>
         
         
         <p>
            viśrāntarūpāṃśca viditva sarvān samānayitvā ca punarbravīti /<br />
            āgacchatha mahya śṛṇotha bhāṣato ṛddhīmayaṃ nagaramidaṃ vinirmitam // Saddhp_7.101
            //
            </p>
         
         
         <p>
            yuṣmāka khedaṃ ca mayā vitdivā nivartanaṃ mā ca bhaviṣyatīti /<br />
            upāyakauśalyamidaṃ mameti janetha vīryaṃ gamanāya dvīpam // Saddhp_7.102 //
            </p>
         
         <span class="note"><span class="bold">Vaidya 127</span></span>
         
         <p>
            emeva haṃ bhikṣava deśiko vā praṇāyakaḥ prāṇisahasrakoṭinām /<br />
            khidyanta paśyāmi tathaiva prāṇinaḥ kleśāṇḍakośaṃ na prabhonti bhettum // Saddhp_7.103
            //
            </p>
         
         
         <p>
            tato mayā cintitu eṣa artho viśrāmabhūtā imi nirvṛtīkṛtāḥ /<br />
            sarvasya duḥkhasya nirodha eṣa arhantabhūmau kṛtakṛtya yūyam // Saddhp_7.104 //
            </p>
         
         
         <p>
            samaye yadā tu sthita atra sthāne paśyāmi yūyāmarhanta tatra sarvān /<br />
            tadā ca sarvāniha saṃnipātya bhūtārthamākhyāmi yathaiṣa dharmaḥ // Saddhp_7.105 //
            </p>
         
         
         <p>
            upāyakauśalya vināyakānāṃ yad yāna deśenti trayo maharṣī /<br />
            ekaṃ hi yānaṃ na dvitīyamasti viśrāmaṇārthaṃ tu dviyāna deśitā // Saddhp_7.106 //
            </p>
         
         
         <p>
            tato vademi ahamadya bhikṣavo janetha vīryaṃ paramaṃ udāram /<br />
            sarvajñajñānena kṛtena yūyaṃ naitāvatā nirvṛti kāci bhoti // Saddhp_7.107 //
            </p>
         
         
         <p>
            sarvajñajñānaṃ tu yadā spṛśiṣyatha daśo balā ye ca jināna dharmāḥ /<br />
            dvātriṃśatīlakṣaṇarūpadhārī buddhā bhavitvāna bhavetha nirvṛtāḥ // Saddhp_7.108 //
            </p>
         
         
         <p>
            etādṛśī deśana nāyakānāṃ viśrāmahetoḥ pravadanti nirvṛtim /<br />
            viśrānta jñātvāna ca nirvṛtīye sarvajñajñāne upanenti sarvān // Saddhp_7.109 //
            </p>
         
         
         <p>ityāryasaddharmapuṇḍarīke dharmaparyāye pūrvayogaparivarto nāma saptamaḥ ||</p>
         
         
         
         
         <span class="note"><span class="bold">Vaidya 128</span></span>
         
         
         <p>Saddhp_8: pañcabhikṣuśatavyākaraṇaparivartaḥ |</p>
         
         
         <p>atha khalvāyuṣmān pūrṇo maitrāyaṇīputro bhagavato 'ntikādidamevaṃrūpamupāyakauśalyajñānadarśanaṃ
            saṃdhābhāṣitanirdeśaṃ śrutvā eṣāṃ ca mahāśrāvakāṇāṃ vyākaraṇaṃ śrutvā imāṃ ca pūrvayogapratisaṃyuktāṃ
            kathāṃ śrutvā imāṃ ca bhagavato vṛṣabhatāṃ śrutvā āścaryaprāpto 'bhūdadbhutaprāpto
            'bhūnnirāmiṣeṇa ca cittena prītiprāmodyena sphuṭo 'bhūt | mahatā ca prītiprāmodyena
            mahatā ca dharmagauraveṇa utthāyāsanād bhagavataścaraṇayoḥ praṇipatya evaṃ cittamutpāditavān
            - āścaryaṃ bhagavan, āścaryaṃ sugata | paramaduṣkaraṃ tathāgatā arhantaḥ samyaksaṃbuddhāḥ
            kurvanti, ya imaṃ nānādhātukaṃ lokamanuvartayante, bahubhiścopāyakauśalyajñānanidarśanaiḥ
            sattvānāṃ dharmaṃ deśayanti, tasmiṃstasmiṃśca sattvān vilagnānupāyakauśalyena pramocayanti
            | kimatra bhagavan asmābhiḥ śakyaṃ kartum? tathāgata evāsmākaṃ jānīte āśayaṃ pūrvayogacaryāṃ
            ca | sa bhagavataḥ pādau śirasābhivandya ekānte sthito 'bhūd bhagavantameva namaskurvan
            animiṣābhyāṃ ca netrābhyāṃ saṃprekṣamāṇaḥ ||</p>
         
         
         <p>atha khalu bhagavānāyuṣmantaḥ pūrṇasya maitrāyaṇīputrasya cittāśayamavalokya sarvāvantaṃ
            bhikṣusaṃghamāmantrayate sma - paśyatha bhikṣavo yūyamimaṃ śrāvakaṃ pūrṇaṃ maitrāyaṇīputraṃ
            yo mayāsya bhikṣusaṃghasya dharmakathikānāmagryo nirdiṣṭaḥ, bahubhiśca bhūtairguṇairabhiṣṭutaḥ,
            bahubhiśca prakārairasmin mama śāsane saddharmaparigrahāyābhiyuktaḥ | catasṛṇāṃ parṣadāṃ
            saṃharṣakaḥ samādāpakaḥ samuttejakaḥ saṃpraharṣako 'klānto dharmadeśanayā, alamasya
            dharmasyākhyātā, alamanugrahītā sabrahmacāriṇām | muktvā bhikṣavastathāgataṃ nānyaḥ
            śaktaḥ pūrṇaṃ maitrāyaṇīputramarthato vā vyañjanato vā paryādātum | tatkiṃ manyadhve
            bhikṣavo mamaivāyaṃ saddharmaparigrāhaka iti? na khalu punarbhikṣavo yuṣmābhirevaṃ
            draṣṭavyam | tatkasya hetoḥ? abhijānāmyahaṃ bhikṣavo 'tīte 'dhvani navanavatīnāṃ buddhakoṭīnām,
            yatra anenaiva teṣāṃ buddhānāṃ bhagavatāṃ śāsane saddharmaḥ parigṛhītaḥ | tadyathāpi
            nāma mama etarhi sarvatra cāgryo dharmakathikānāmabhūt, sarvatra ca śūnyatāgatiṃ gato
            'bhūt | sarvatra ca pratisaṃvidāṃ lābhī abhūt, sarvatra ca bodhisattvābhijñāsu gatiṃ
            gato 'bhūt | suviniścitadharmadeśako nirvicikitsadharmadeśakaḥ pariśuddhadharmadeśakaścābhūt
            | teṣāṃ ca buddhānāṃ bhagavatāṃ śāsane yāvadāyuṣpramāṇaṃ brahmacaryaṃ caritavān |
            sarvatra ca śrāvaka iti saṃjñāyate sma | sa khalvanenopāyena aprameyāṇāmasaṃkhyeyānāṃ
            sattvakoṭīnayutaśatasahasrāṇāmarthamakārṣīt, aprameyānasaṃkhyeyāṃśca sattvān paripācitavānanuttarāyāṃ
            samyaksaṃbodhau | sarvatra ca buddhakṛtyena sattvānāṃ pratyupasthito 'bhūt | sarvatra
            cātmano buddhakṣetraṃ pariśodhayati sma | sattvānāṃ ca paripākāyābhiyukto 'bhūt |
            eṣāmapi bhikṣavo vipaśyipramukhānāṃ saptānāṃ tathāgatānāṃ yeṣāmahaṃ saptamaḥ, eṣa
            evāgryo dharmakathikānāmabhūt ||</p>
         
         <span class="note"><span class="bold">Vaidya 129</span></span>
         
         
         <p>yadapi tadbhikṣavo bhaviṣyatyanāgate 'dhvani asmin bhadrakalpe caturbhirbuddhairūnaṃ
            buddhasahasram, teṣāmapi śāsane eṣa eva pūrṇo maitrāyaṇīputro 'gryo dharmakathikānāṃ
            bhaviṣyati, saddharmaparigrāhakaśca bhaviṣyati | evamanāgate 'dhvani aprameyāṇāmasaṃkhyeyānāṃ
            buddhānāṃ bhagavatāṃ saddharmamādhārayiṣyati, aprameyāṇāmasaṃkhyeyānāṃ sattvānāmarthaṃ
            kariṣyati, aprameyānasaṃkhyeyāṃśca sattvān paripācayiṣyatyanuttarāyāṃ samyaksaṃbodhau
            | satatasamitaṃ cābhiyukto bhaviṣyatyātmano buddhakṣetrapariśuddhaye sattvaparipācanāya
            | sa imāmevaṃrūpāṃ bodhisattvacaryāṃ paripūrya aprameyairasaṃkhyeyaiḥ kalpairanuttarāṃ
            samyaksaṃbodhimabhisaṃbhotsyate | dharmaprabhāso nāma tathāgato 'rhan samyaksaṃbuddho
            loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān | asminneva buddhakṣetra utpatsyate ||</p>
         
         
         <p>tena khalu punarbhikṣavaḥ samayena gaṅgānadīvālukopamāstrisāhasramahāsāhasralokadhātava
            ekaṃ buddhakṣetraṃ bhaviṣyati | samaṃ pāṇitalajātaṃ saptaratnamayamapagataparvataṃ
            saptaratnamayaiḥ kūṭāgāraiḥ paripūrṇaṃ bhaviṣyati | devavimānāni cākāśasthitāni bhaviṣyanti
            | devā api manuṣyān drakṣyanti, manuṣyā api devān drakṣyanti | tena khalu punarbhikṣavaḥ
            samayena idaṃ buddhakṣetramapagatapāpaṃ bhaviṣyati apagatamātṛgrāmaṃ ca | sarve ca
            te sattvā aupapādukā bhaviṣyanti brahmacāriṇo manomayairātmabhāvaiḥ svayaṃprabhā ṛddhimanto
            vaihāyasaṃgamā vīryavantaḥ smṛtimantaḥ prajñāvantaḥ suvarṇavarṇaiḥ samucchrayairdvātriṃśadbhirmahāpuruṣalakṣaṇaiḥ
            samalaṃkṛtavigrahāḥ | tena khalu punarbhikṣavaḥ samayena tasmin buddhakṣetre teṣāṃ
            sattvānāṃ dvāvāhārau bhaviṣyataḥ | katamau dvau? yaduta dharmaprītyāhāro dhyānaprītyāhāraśca
            | aprameyāṇi cāsaṃkhyeyāni bodhisattvakoṭīnayutaśatasahasrāṇi bhaviṣyanti sarveṣāṃ
            ca mahābhijñāprāptānāṃ pratisaṃvidgatiṃgatānāṃ sattvāvavādakuśalānām | gaṇanāsamatikrāntāścāsya
            śrāvakā bhaviṣyanti maharddhikā mahānubhāvā aṣṭavimokṣadhyāyinaḥ | evamaparimitaguṇasamanvāgataṃ
            tad buddhakṣetraṃ bhaviṣyati | ratnāvabhāsaśca nāma sa kalpo bhaviṣyati | suviśuddhā
            ca nāma sā lokadhāturbhaviṣyati | aprameyānasaṃkhyeyāṃścāsya kalpānāyuṣpramāṇaṃ bhaviṣyati
            | parinirvṛtasya ca tasya bhagavato dharmaprabhāsasya tathāgatasyārhataḥ samyaksaṃbuddhasya
            saddharmaścirasthāyī bhaviṣyati | ratnamayaiśca stūpaiḥ sā lokadhātuḥ sphuṭā bhaviṣyati
            | evamacintyaguṇasamanvāgataṃ bhikṣavastasya bhagavatastadbuddhakṣetraṃ bhaviṣyati
            ||</p>
         
         
         <p>idamavocadbhagavān | idaṃ vaditvā sugato hyathāparametaduvāca śāstā -</p>
         
         
         <p>
            śṛṇotha me bhikṣava etamarthaṃ yathā carī mahya sutena cīrṇā /<br />
            upāyakauśalyasuśikṣitena yathā ca cīrṇā iya bodhicaryā // Saddhp_8.1 //
            </p>
         
         
         <p>hīnādhimuktā ima sattva jñātvā udārayāne ca samuttrasanti /
            <span class="note"><span class="bold">Vaidya 130</span></span>
            tatu śrāvakā bhontimi bodhisattvāḥ pratyekabodhiṃ ca nidarśayanti // Saddhp_8.2 //</p>
         
         
         <p>
            upāyakauśalyaśatairanekaiḥ paripācayanti bahubodhisattvān /<br />
            evaṃ ca bhāṣanti vayaṃ hi śrāvakā dūre vayaṃ uttamamagrabodhiyā // Saddhp_8.3 //
            </p>
         
         
         <p>
            etāṃ cariṃ teṣvanuśikṣamāṇāḥ paripāku gacchanti hi sattvakoṭyaḥ /<br />
            hīnādhimuktāśca kusīdarūpā anupūrva te sarvi bhavanti buddhāḥ // Saddhp_8.4 //
            </p>
         
         
         <p>
            ajñānacaryāṃ ca caranti ete vayaṃ khalu śrāvaka alpakṛtyāḥ /<br />
            nirviṇṇa sarvāsu cyutopapattiṣu svakaṃ ca kṣetraṃ pariśodhayanti // Saddhp_8.5 //
            </p>
         
         
         <p>
            sarāgatāmātmani darśayanti sadoṣatāṃ cāpi samohatāṃ ca /<br />
            dṛṣṭīvilagnāṃśca viditva sattvāṃsteṣāṃ pi dṛṣṭiṃ samupāśrayanti // Saddhp_8.6 //
            </p>
         
         
         <p>
            evaṃ caranto bahu mahya śrāvakāḥ sattvānupāyena vimocayanti /<br />
            unmādu gaccheyu narā avidvasū sa caiva sarvaṃ caritaṃ prakāśayet // Saddhp_8.7 //
            </p>
         
         
         <p>
            pūrṇo ayaṃ śrāvaka mahya bhikṣavaścarito purā buddhasahasrakoṭiṣu /<br />
            teṣāṃ ca saddharma parigrahīṣīd bauddhaṃ idaṃ jñāna gaveṣamāṇaḥ // Saddhp_8.8 //
            </p>
         
         
         <p>
            sarvatra caiṣo abhu agraśrāvako bahuśrutaścitrakathī viśāradaḥ /<br />
            saṃharṣakaścā akilāsi nityaṃ sada buddhakṛtyena ca pratyupasthitaḥ // Saddhp_8.9 //
            </p>
         
         <span class="note"><span class="bold">Vaidya 131</span></span>
         
         <p>
            mahāabhijñāsu sadā gatiṃgataḥ pratisaṃvidānāṃ ca abhūṣi lābhī /<br />
            sattvāna co indriyagocarajño dharmaṃ ca deśeti sadā viśuddham // Saddhp_8.10 //
            </p>
         
         
         <p>
            saddharma śreṣṭhaṃ ca prakāśayantaḥ paripācayī sattvasahasrakoṭyaḥ /<br />
            anuttarasminniha agrayāne kṣetraṃ svakaṃ śreṣṭhu viśodhayantaḥ // Saddhp_8.11 //
            </p>
         
         
         <p>
            anāgate cāpi tathaiva adhve pūjeṣyatī buddhasahasrakoṭyaḥ /<br />
            saddharma śreṣṭhaṃ ca parigrahīṣyati svakaṃ ca kṣetraṃ pariśodhayiṣyati // Saddhp_8.12
            //
            </p>
         
         
         <p>
            deśeṣyatī dharma sadā viśārado upāyakauśalyasahasrakoṭibhiḥ /<br />
            bahūṃśca sattvān paripācayiṣyati sarvajñajñānasmi anāsravasmin // Saddhp_8.13 //
            </p>
         
         
         <p>
            so pūja kṛtvā naranāyakānāṃ saddharma śreṣṭhaṃ sada dhārayitvā /<br />
            bhaviṣyatī buddha svayaṃbhu loke dharmaprabhāso diśatāsu viśrutaḥ // Saddhp_8.14 //
            </p>
         
         
         <p>
            kṣetraṃ ca tasya suviśuddha bheṣyatī ratnāna saptāna sadā viśiṣṭam /<br />
            ratnavabhāsaśca sa kalpu bheṣyatī suviśuddha so bheṣyati lokadhātuḥ // Saddhp_8.15
            //
            </p>
         
         
         <p>
            bahubodhisattvāna sahasrakoṭyo mahāabhijñāsu sukovidānām /<br />
            yehi sphuṭo bheṣyati lokadhātuḥ suviśuddha śuddhehi maharddhikehi // Saddhp_8.16 //
            </p>
         
         
         <p>
            atha śrāvakāṇāṃ pi sahasrakoṭyaḥ saṃghastadā bheṣyati nāyakasya /<br />
            maharddhikānaṣṭavimokṣadhyāyināṃ pratisaṃvidāsū ca gatiṃgatānām // Saddhp_8.17 //
            </p>
         
         <span class="note"><span class="bold">Vaidya 132</span></span>
         
         <p>
            sarve ca sattvāstahi buddhakṣetre śuddhā bhaviṣyanti ca brahmacāriṇaḥ /<br />
            upapādukāḥ sarvi suvarṇavarṇā dvātriṃśatīlakṣaṇarūpadhāriṇaḥ // Saddhp_8.18 //
            </p>
         
         
         <p>
            āhārasaṃjñā ca na tatra bheṣyati anyatra dharme rati dhyānaprītiḥ /<br />
            na mātṛgrāmo 'pi ca tatra bheṣyati na cāpyapāyāna ca durgatībhayam // Saddhp_8.19
            //
            </p>
         
         
         <p>
            etādṛśaṃ kṣetravaraṃ bhaviṣyati pūrṇasya saṃpūrṇaguṇānvitasya /<br />
            ākīrṇa sattvehi subhadrakehi yatkiṃcimātraṃ pi idaṃ prakāśitam // Saddhp_8.20 //
            </p>
         
         
         <p>atha khalu teṣāṃ dvādaśānāṃ vaśībhūtaśatānāmetadabhavat - āścaryaprāpta sma, adbhutaprāptāḥ
            sma | sacedasmākamapi bhagavān yatheme 'nye mahāśrāvakā vyākṛtāḥ, evamasmākamapi tathāgataḥ
            pṛthak pṛthag vyākuryāt | atha khalu bhagavāṃsteṣāṃ mahāśrāvakāṇāṃ cetasaiva cetaḥparivitarkamājñāya
            āyuṣmantaṃ mahākāśyapamāmantrayate sma - imāni kāśyapa dvādaśa vaśībhūtaśatāni, yeṣāmahametarhi
            saṃmukhībhūtaḥ | sarvāṇyetānyahaṃ kāśyapa dvādaśa vaśībhūtaśatānyanantaraṃ vyākaromi
            | tatra kāśyapa kauṇḍinyo bhikṣurmahāśrāvako dvāṣaṣṭīnāṃ buddhakoṭīnayutaśatasahasrāṇāṃ
            pareṇa parataraṃ samantaprabhāso nāma tathāgato 'rhan samyaksaṃbuddho loke bhaviṣyati,
            vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca
            manuṣyāṇāṃ ca buddho bhagavān | tatra kāśyapa anenaikena nāmadheyena pañca tathāgataśatāni
            bhaviṣyanti | ataḥ pañca mahāśrāvakaśatāni sarvāṇyanantaramanuttarāṃ samyaksaṃbodhimabhisaṃbhotsyante
            | sarvāṇyeva samantaprabhāsanāmadheyāni bhaviṣyanti | tadyathā gayākāśyapo nadīkāśyapaḥ
            urubilvakāśyapaḥ kālaḥ kālodāyī aniruddho revataḥ kapphiṇo bakkulaścundaḥ svāgataḥ
            ityevaṃpramukhāni pañca vaśībhūtaśatāni ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            kauṇḍinyagotro mama śrāvako 'yaṃ tathāgato bheṣyati lokanāthaḥ /<br />
            anāgate 'dhvāni anantakalpe vineṣyate prāṇisahasrakoṭyaḥ // Saddhp_8.21 //
            </p>
         
         
         <p>samantaprabho nāma jino bhaviṣyati kṣetraṃ ca tasya pariśuddha bheṣyati /
            <span class="note"><span class="bold">Vaidya 133</span></span>
            anantakalpasmi anāgate 'dhvani dṛṣṭvāna buddhān bahavo hyanantān // Saddhp_8.22 //</p>
         
         
         <p>
            prabhāsvaro buddhabalenupeto vighuṣṭaśabdo daśasu ddiśāsu /<br />
            puraskṛtaḥ prāṇisahasrakoṭibhirdeśeṣyatī uttamamagrabodhim // Saddhp_8.23 //
            </p>
         
         
         <p>
            tatu bodhisattvā abhiyuktarūpā vimānaśreṣṭhānyabhiruhya cāpi /<br />
            viharanta tatra anucintayanti viśuddhaśīlā sada sādhuvṛttayaḥ // Saddhp_8.24 //
            </p>
         
         
         <p>
            śrutvāna dharmaṃ dvipadottamasya anyāni kṣetrāṇyapi co sadā te /<br />
            vrajanti te buddhasahasravandakāḥ pūjāṃ ca teṣāṃ vipulāṃ karonti // Saddhp_8.25 //
            </p>
         
         
         <p>
            kṣeṇena te cāpi tadāsya kṣetraṃ pratyāgamiṣyanti vināyakasya /<br />
            prabhāsanāmasya narottamasya caryābalaṃ tādṛśakaṃ bhaviṣyati // Saddhp_8.26 //
            </p>
         
         
         <p>
            ṣaṣṭiḥ sahasrā paripūrṇakalpānāyuṣpramāṇaṃ sugatasya tasya /<br />
            tataśca bhūyo dviguṇena tāyinaḥ parinirvṛtasyeha sa dharma sthāsyati // Saddhp_8.27
            //
            </p>
         
         
         <p>
            pratirūpakaścāsya bhaviṣyate punastriguṇaṃ tato ettakameva kālam /<br />
            saddharmabhraṣṭe tada tasya tāyino dukhitā bhaviṣyanti narā marū ca // Saddhp_8.28
            //
            </p>
         
         
         <p>
            jināna teṣāṃ samanāmakānāṃ samantaprabhāṇāṃ puruṣottamānām /<br />
            paripūrṇa pañcāśata nāyakānāṃ ete bhaviṣyanti paraṃparāya // Saddhp_8.29 //
            </p>
         
         <span class="note"><span class="bold">Vaidya 134</span></span>
         
         <p>
            sarveṣa etādṛśakāśca vyūhā ṛddhibalaṃ ca tatha buddhakṣetram /<br />
            gaṇaśca saddharma tathaiva īdṛśaḥ saddharmasthānaṃ ca samaṃ bhaviṣyati // Saddhp_8.30
            //
            </p>
         
         
         <p>
            sarveṣametādṛśakaṃ bhaviṣyati nāmaṃ tadā loki sadevakasmin /<br />
            yathā mayā pūrvi prakīrtitāsīt samantaprabhāsasya narottamasya // Saddhp_8.31 //
            </p>
         
         
         <p>
            paraṃparā eva tathānyamanyaṃ te vyākariṣyanti hitānukampī /<br />
            anantarāyaṃ mama adya bheṣyati yathaiva śāsāmyahu sarvalokam // Saddhp_8.32 //
            </p>
         
         
         <p>
            evaṃ khu ete tvamihādya kāśyapa dhārehi pañcāśatanūnakāni /<br />
            vaśibhūta ye cāpi mamānyaśrāvakāḥ kathayāhi cānyeṣvapi śrāvakeṣu // Saddhp_8.33 //
            </p>
         
         
         <p>atha khalu tāni pañcārhacchatāni bhagavataḥ saṃmukhamātmano vyākaraṇāni śrutvā tuṣṭā
            udagrā āttamanasa pramuditāḥ prītisaumanasyajātā yena bhagavāṃstenopasaṃkrāntāḥ |
            upasaṃkramya bhagavataḥ pādayoḥ śirobhirnipatya evamāhuḥ - atyayaṃ vayaṃ bhagavan
            deśayāmo yairasmābhirbhagavannevaṃ satatasamitaṃ cittaṃ paribhāvitam - idamasmākaṃ
            parinirvāṇam | parinirvṛtā vayamiti | yathāpīdaṃ bhagavan avyaktā akuśalā avidhijñāḥ
            | tatkasya hetoḥ? yairnāma asmābhirbhagavaṃstathāgatajñāne 'bhisaṃboddhavye evaṃrūpeṇa
            parīttena jñānena paritoṣaṃ gatāḥ sma | tadyathāpi nāma bhagavan kasyacideva puruṣasya
            kaṃcideva mitragṛhaṃ praviṣṭasya mattasya vā suptasya vā sa mitro 'narghamaṇiratnaṃ
            vastrānte badhnīyāt - asyedaṃ maṇiratnaṃ bhavatviti | atha khalu bhagavan sa puruṣa
            utthāyāsanāt prakāmet | so 'nyaṃ janapadapradeśaṃ prapadyeta | sa tatra kṛcchraprāpto
            bhavet | āhāracīvaraparyeṣṭihetoḥ kṛcchramāpadyeta | mahatā ca vyāyāmena kathaṃcit
            kaṃcidāhāraṃ pratilabheta | tena ca saṃtuṣṭo bhavedāttamanaskaḥ pramuditaḥ | atha
            khalu bhagavaṃstasya puruṣasya sa purāṇamitraḥ puruṣo yena tasya tadanargheyaṃ maṇiratnaṃ
            vastrānte baddham, sa taṃ punareva paśyet | tamevaṃ vadet - kiṃ tvaṃ bhoḥ puruṣa kṛcchramāpadyase
            āhāracīvaraparyeṣṭihetoḥ, yadā yāvad bhoḥ puruṣa mayā tava sukhavihārārthaṃ sarvakāmanivartakamanargheyaṃ
            maṇiratnaṃ vastrānte upanibaddham | niryātitaṃ te bhoḥ puruṣa mamaitanmaṇiratnam |
            tadevamupanibaddhameva bhoḥ puruṣa vastrānte maṇiratnam | na ca nāma tvaṃ bhoḥ puruṣa
            pratyavekṣase - kiṃ mama baddhaṃ yena vā baddhaṃ ko hetuḥ kiṃnidānaṃ vā (<span class="bold">Vaidya 135</span>) baddhametat? bālajātīyastvaṃ bhoḥ puruṣa yastvaṃ kṛcchreṇa āhāracīvaraṃ paryeṣamāṇastuṣṭimāpadyase
            | gaccha tvaṃ bhoḥ puruṣa etanmaṇiratnaṃ grahāya mahānagaraṃ gatvā parivartayastva
            | tena ca dhanena sarvāṇi dhanakaraṇīyāni kuruṣveti ||</p>
         
         
         <p>evameva bhagavan asmākamapi tathāgatena pūrvameva bodhisattvacaryāṃ caratā sarvajñatācittānyutpāditānyabhūvan
            | tāni ca vayaṃ bhagavan na jānīmo na budhyāmahe | te vayaṃ bhagavan arhadbhūmau nirvṛtāḥ
            sma iti saṃjānīmaḥ | vayaṃ kṛcchraṃ jīvāmaḥ, yadvayaṃ bhagavan evaṃ parīttena jñānena
            paritoṣamāpadyāmaḥ | sarvajñajñānapraṇidhānena sadā avinaṣṭena | te vayaṃ bhagavaṃstathāgatena
            saṃbodhyamānāḥ - mā yūyaṃ bhikṣava etannirvāṇaṃ manyadhvam | saṃvidyante bhikṣavo
            yuṣmākaṃ saṃtāne kuśalamūlāni yāni mayā pūrvaṃ paripācitāni | etarhi ca mamaivedamupāyakauśalyaṃ
            dharmadeśanābhilāpena yad yūyametarhi nirvāṇamiti manyadhve | evaṃ ca vayaṃ bhagavatā
            saṃbodhayitvā adyānuttarāyāṃ samyaksaṃbodhau vyākṛtāḥ ||</p>
         
         
         <p>atha khalu tāni pañca vaśībhūtaśatānyājñātakauṇḍinyapramukhāni tasyāṃ velāyamimā gāthā
            abhāṣanta -</p>
         
         
         <p>
            hṛṣṭā prahṛṣṭā sma śruṇitva etāṃ āśvāsanāmīdṛśikāmanuttarām /<br />
            yaṃ vyākṛtāḥ sma paramāgrabodhaye namo 'stu te nāyaka nantacakṣuḥ // Saddhp_8.34 //
            </p>
         
         
         <p>
            deśemahe atyayu tubhyamantike yathaiva bālā avidū ajānakāḥ /<br />
            yaṃ vai vayaṃ nirvṛtimātrakeṇa parituṣṭa āsīt sugatasya śāsane // Saddhp_8.35 //
            </p>
         
         
         <p>
            yathāpi puruṣo bhavi kaścideva praviṣṭa sa syādiha mitraśālam /<br />
            mitraṃ ca tasya dhanavantamāḍhyaṃ so tasya dadyād bahū khādyabhojyam // Saddhp_8.36
            //
            </p>
         
         
         <p>
            saṃtarpayitvāna ca bhojanena anekamūlyaṃ ratanaṃ ca dadyāt /<br />
            baddhvāntarīye vasanānti granthiṃ datvā ca tasyeha bhaveta tuṣṭaḥ // Saddhp_8.37 //
            </p>
         
         
         <p>
            so cāpi prakrāntu bhaveta bālo utthāya so 'nyaṃ nagaraṃ vrajeta /<br />
            so kṛcchraprāptaḥ kṛpaṇo gaveṣī āhāra paryeṣati khidyamānaḥ // Saddhp_8.38 //
            </p>
         
         <span class="note"><span class="bold">Vaidya 136</span></span>
         
         <p>
            paryeṣitaḥ bhojananirvṛtaḥ syād bhaktaṃ udāraṃ avicintayantaḥ /<br />
            taṃ cāpi ratnaṃ hi bhaveta vismṛtaṃ baddhvāntarīye smṛtirasya nāsti // Saddhp_8.39
            //
            </p>
         
         
         <p>
            tameva so paśyati pūrvamitro yenāsya dattaṃ ratanaṃ gṛhe sve /<br />
            tameva suṣṭhū paribhāṣayitvā darśeti ratnaṃ vasanāntarasmin // Saddhp_8.40 //
            </p>
         
         
         <p>
            dṛṣṭvā ca so paramasukhaiḥ samarpito ratnasya tasyo anubhāva īdṛśaḥ /<br />
            mahādhanī kośabalī ca so bhavet samarpitaḥ kāmaguṇehi pañcahi // Saddhp_8.41 //
            </p>
         
         
         <p>
            emeva bhagavan vayamevarūpam ajānamānā praṇidhānapūrvakam /<br />
            tathāgatenaiva idaṃ hi dattaṃ bhaveṣu pūrveṣviha dīrgharātram // Saddhp_8.42 //
            </p>
         
         
         <p>
            vayaṃ ca bhagavanniha bālabuddhayo ajānakāḥ smo sugatasya śāsane /<br />
            nirvāṇamātreṇa vayaṃ hi tuṣṭā na uttarī prārthayi nāpi cintayī // Saddhp_8.43 //
            </p>
         
         
         <p>
            vayaṃ ca saṃbodhita lokabandhunā na eṣa etādṛśa kāci nirvṛtiḥ /<br />
            jñānaṃ praṇītaṃ puruṣottamānāṃ yā nirvṛtīyaṃ paramaṃ ca saukhyam // Saddhp_8.44 //
            </p>
         
         
         <p>
            idaṃ cudāraṃ vipulaṃ bahūvidhaṃ anuttaraṃ vyākaraṇaṃ ca śrutvā /<br />
            prītā udagrā vipulā sma jātāḥ parasparaṃ vyākaraṇāya nātha // Saddhp_8.45 //
            </p>
         
         
         <p>ityāryasaddharmapuṇḍarīke dharmaparyāye pañcabhikṣuśatavyākaraṇaparivarto nāmāṣṭamaḥ
            ||</p>
         
         
         
         
         <span class="note"><span class="bold">Vaidya 137</span></span>
         
         
         <p>Saddhp_9: ānandādivyākaraṇaparivartaḥ |</p>
         
         
         <p>atha khalvāyuṣmānānandastasyāṃ velāyāmevaṃ cintayāmāsa - apyeva nāma vayamevaṃrūpaṃ
            vyākaraṇaṃ pratilabhemahi | evaṃ ca cintayitvā anuvicintya prārthayitvā utthāyāsanād
            bhagavataḥ pādayornipatya, āyuṣmāṃśca rāhulo 'pyevaṃ cintayitvā anuvicintya prārthayitvā
            bhagavataḥ pādayornipatya evaṃ vācamabhāṣata - asmākamapi tāvad bhagavan avasaro bhavatu
            | asmākamapi tāvat sugata avasaro bhavatu | asmākaṃ hi bhagavān pitā janako layanaṃ
            trāṇaṃ ca | vayaṃ hi bhagavan sadevamānuṣāsure loke 'tīva citrīkṛtāḥ - bhagavataścaite
            putraḥ bhagavataścopasthāyakāḥ bhagavataśca dharmakośaṃ dhārayantīti | tannāma bhagavan
            kṣiprameva pratirūpaṃ bhaved yad bhagavānasmākaṃ vyākuryādanuttarāyāṃ samyaksaṃbodhau
            ||</p>
         
         
         <p>anye ca dve bhikṣusahasre sātireke śaikṣāśaikṣāṇāṃ śrāvakāṇāmutthāyāsanebhya ekāṃsamuttarāsaṅgaṃ
            kṛtvā añjaliṃ pragṛhya bhagavato 'bhimukhaṃ bhagavantamullokayamāne tasthatuḥ etāmeva
            cintāmanuvicintayamāne yaduta idameva buddhajñānam - apyeva nāma vayamapi vyākaraṇaṃ
            pratilabhemahi anuttarāyāṃ samyaksaṃbodhāviti ||</p>
         
         
         <p>atha khalu bhagavānāyuṣmantamānandamāmantrayate sma - bhaviṣyasi tvamānanda anāgate
            'dhvani sāgaravaradharabuddhivikrīḍitābhijño nāma tathāgato 'rhan samyaksaṃbuddho
            vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca
            manuṣyāṇāṃ ca buddho bhagavān | dvāṣaṣṭīnāṃ buddhakoṭīnāṃ satkāraṃ kṛtvā, gurukāraṃ
            mānanāṃ pūjanāṃ ca kṛtvā, teṣāṃ buddhānāṃ bhagavatāṃ saddharmaṃ dhārayitvā, śāsanaparigrahaṃ
            ca kṛtvā anuttarāṃ samyaksaṃbodhimabhisaṃbhotsyasi | sa tvamānanda anuttarāṃ samyaksaṃbodhiṃ
            saṃbuddhaḥ samāno viṃśatigaṅgānadīvālukāsamāni bodhisattvakoṭīnayutaśatasahasrāṇi
            paripācayiṣyasyanuttarāyāṃ samyaksaṃbodhau | samṛddhaṃ ca te buddhakṣetraṃ bhaviṣyati
            vaiḍūryamayaṃ ca | anavanāmitavaijayantī ca nāma sā lokadhāturbhaviṣyati | manojñaśabdābhigarjitaśca
            nāma sa kalpo bhaviṣyati | aparimitāṃśca kalpāṃstasya bhagavataḥ sāgaravaradharabuddhivikrīḍitābhijñasya
            tathāgatasyārhataḥ samyaksaṃbuddhasya āyuṣpramāṇaṃ bhaviṣyati, yeṣāṃ kalpānāṃ na śakyaṃ
            gaṇanayā paryanto 'dhigantum | tāvadasaṃkhyeyāni tāni kalpakoṭīnayutaśatasahasrāṇi
            tasya bhagavata āyuṣpramāṇaṃ bhaviṣyati | yāvacca ānanda tasya bhagavataḥ sāgaravaradharabuddhivikrīḍitābhijñasya
            tathāgatasyārhataḥ samyaksaṃbuddhasyāyuṣpramāṇaṃ bhaviṣyati, taddviguṇaṃ parinirvṛtasya
            saddharmaḥ sthāsyati | yāvāṃstasya bhagavataḥ saddharmaḥ sthāsyati, taddviguṇaḥ saddharmapratirūpakaṃ
            sthāsyati | tasya khalu punarānanda sāgaravaradharabuddhivikrīḍitābhijñasya tathāgatasya
            daśasu dikṣu bahūni gaṅgānadīvālukāsamāni buddhakoṭīnayutaśatasahasrāṇi varṇaṃ bhāṣiṣyanti
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>ārocayāmi ahu bhikṣusaṃghe ānandabhadro mama dharmadhārakaḥ /
            <span class="note"><span class="bold">Vaidya 138</span></span>
            anāgate 'dhvāni jino bhaviṣyati pūjitva ṣaṣṭiṃ sugatāna koṭyaḥ // Saddhp_9.1 //</p>
         
         
         <p>
            nāmena so sāgarabuddhidhārī abhijñaprāpto iti tatra viśrutaḥ /<br />
            pariśuddhakṣetrasmi sudarśanīye anonatāyāṃ dhvajavaijayantyām // Saddhp_9.2 //
            </p>
         
         
         <p>
            tahi bodhisattvā yathā gaṅgavālikāstataśca bhūyo paripācayiṣyati /<br />
            maharddhikaśco sa jino bhaviṣyati daśaddiśe lokavighuṣṭaśabdaḥ // Saddhp_9.3 //
            </p>
         
         
         <p>
            amitaṃ ca tasyāyu tadā bhaviṣyati yaḥ sthāsyate lokahitānukampakaḥ /<br />
            parinirvṛtasyāpi jinasya tāyino dviguṇaṃ ca saddharmu sa tasya sthāsyati // Saddhp_9.4
            //
            </p>
         
         
         <p>
            pratirūpakaṃ taddviguṇena bhūyaḥ saṃsthāsyate tasya jinasya śāsane /<br />
            tadāpi sattvā yathā gaṅgavālikā hetuṃ janeṣyantiha buddhabodhau // Saddhp_9.5 //
            </p>
         
         
         <p>atha khalu tasyāṃ parṣadi navayānasaṃprasthitānāmaṣṭānāṃ bodhisattvasahasrāṇāmetadabhavat
            - na bodhisattvānāmapi tāvadasmābhirevamudāraṃ vyākaraṇaṃ śrutapūrvam, kaḥ punarvādaḥ
            śrāvakāṇām? kaḥ khalvatra heturbhaviṣyati, kaḥ pratyaya iti? atha khalu bhagavāṃsteṣāṃ
            bodhisattvānāṃ cetasaiva cetaḥ parivitarkamājñāya tān bodhisattvānāmantrayāmāsa -
            samamasmābhiḥ kulaputrā ekakṣaṇe ekamuhūrte mayā ca ānandena ca anuttarāyāṃ samyaksaṃbodhau
            cittamutpāditaṃ dharmagaganābhyudgatarājasya tathāgatasyārhataḥ samyaksaṃbuddhasya
            saṃmukham | tatraiṣa kulaputrā bāhuśrutye ca satatasamitamabhiyukto 'bhūt, ahaṃ ca
            vīryārambhe 'bhiyuktaḥ | tena mayā kṣiprataramanuttarā samyaksaṃbodhirabhisaṃbuddhā
            | ayaṃ punarānandabhadro buddhānāṃ bhagavatāṃ saddharmakośadhara eva bhavati sma -
            yaduta bodhisattvānāṃ pariniṣpattihetoḥ praṇidhānametatkulaputrā asya kulaputrasyeti
            ||</p>
         
         
         <p>atha khalvāyuṣmānānando bhagavato 'ntikādātmano vyākaraṇaṃ śrutvā anuttarāyāṃ samyaksaṃbodhau,
            ātmanaśca buddhakṣetraguṇavyūhān śrutvā, pūrvapraṇidhānacaryāṃ ca śrutvā, tuṣṭa udagra
            āttamanaskaḥ pramuditaḥ prītisaumanasyajāto 'bhūt | tasmiṃśca samaye bahūnāṃ buddhakoṭīnayutaśatasahasrāṇāṃ
            saddharmamanusmarati sma, ātmanaśca purvapraṇidhānam ||</p>
         
         <span class="note"><span class="bold">Vaidya 139</span></span>
         
         
         <p>atha khalvāyuṣmānānandastasyāṃ velāyāmimā gāthā abhāṣata -</p>
         
         
         <p>
            āścaryabhūtā jina aprameyā ye smārayanti mama dharmadeśanām /<br />
            parinirvṛtānāṃ hi jināna tāyināṃ samanusmarāmī yatha adya śvo vā // Saddhp_9.6 //
            </p>
         
         
         <p>
            niṣkāṅkṣaprāpto 'smi sthito 'smi bodhaye upāyakauśalya mamedamīddaśam /<br />
            paricārako 'haṃ sugatasya bhomi saddharma dhāremi ca bodhikāraṇāt // Saddhp_9.7 //
            </p>
         
         
         <p>atha khalu bhagavānāyuṣmantaṃ rāhulabhadramāmantrayate sma - bhaviṣyasi tvaṃ rāhulabhadra
            anāgate 'dhvani saptaratnapadmavikrāntagāmī nāma tathāgato 'rhan samyaksaṃbuddho vidyācaraṇasaṃpannaḥ
            sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān daśalokadhātuparamāṇurajaḥsamāṃstathāgatānarhataḥ samyaksaṃbuddhān satkṛtya
            gurukṛtya mānayitvā pūjayitvā arcayitvā | sadā teṣāṃ buddhānāṃ bhagavatāṃ jyeṣṭhaputro
            bhaviṣyasi tadyathāpi nāma mamaitarhi | tasya khalu punā rāhulabhadra bhagavataḥ saptaratnapadmavikrāntagāminastathāgatasyārhataḥ
            samyaksaṃbuddhasya evaṃrūpamevāyuṣpramāṇaṃ bhaviṣyati, evaṃ rūpaiva sarvākāraguṇasaṃpad
            bhaviṣyati tadyathāpi nāma tasya bhagavataḥ sāgaravaradharabuddhivikrīḍitābhijñasya
            tathāgatasyārhataḥ samyaksaṃbuddhasya sarvākāraguṇopetā buddhakṣetraguṇavyūhā bhaviṣyanti
            | tasyāpi rāhula sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasya
            tvameva jyeṣṭhaputro bhaviṣyasi | tataḥ paścāt pareṇānuttarāṃ samyaksaṃbodhimabhisaṃbhotsyasīti
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ayaṃ mamā rāhula jyeṣṭhaputro yo auraso āsi kumārabhāve /<br />
            bodhiṃ pi prāptasya mamaiṣa putro dharmasya dāyādyadharo maharṣiḥ // Saddhp_9.8 //
            </p>
         
         
         <p>
            anāgate 'dhve bahubuddhakoṭyo yān drakṣyase yeṣa pramāṇu nāsti /<br />
            sarveṣa teṣāṃ hi jināna putro bhaviṣyatī bodhi gaveṣamāṇaḥ // Saddhp_9.9 //
            </p>
         
         <span class="note"><span class="bold">Vaidya 140</span></span>
         
         <p>
            ajñātacaryā iya rāhulasya praṇidhānametasya ahaṃ prajānami /<br />
            karoti saṃvarṇana lokabandhuṣu ahaṃ kilā putra tathāgatasya // Saddhp_9.10 //
            </p>
         
         
         <p>
            guṇāna koṭīnayutāprameyāḥ pramāṇu yeṣāṃ na kadācidasti /<br />
            ye rāhulasyeha mamaurasatya tathā hi eṣo sthitu bodhikāraṇāt // Saddhp_9.11 //
            </p>
         
         
         <p>adrākṣītkhalu punarbhagavāṃste dve śrāvakasahasre śaikṣāśaikṣāṇāṃ śrāvakāṇāṃ bhagavantamavalokayamāne
            abhimukhaṃ prasannacitte mṛducitte mārdavacitte | atha khalu bhagavāṃstasyāṃ velāyāmāyuṣmantamānandamāmantrayate
            sma - paśyasi tvamānanda ete dve śrāvakasahasre śaikṣāśaikṣāṇāṃ śrāvakāṇām? āha -
            paśyāmi bhagavan, paśyāmi sugata | bhagavānāha - sarva evaite ānanda dve bhikṣu sahasre
            samaṃ bodhisattvacaryāṃ samudānayiṣyanti, pañcāśallokadhātuparamāṇurajaḥsamāṃśca buddhān
            bhagavataḥ satkṛtya gurukṛtya mānayitvā pūjayitvā arcayitvā apacāyitvā saddharma ca
            dhārayitvā paścime samucchraye ekakṣaṇenaikamuhūrtenaikalavenaikasaṃnipātena daśasu
            dikṣvanyonyāsu lokadhātuṣu sveṣu sveṣu buddhakṣetreṣvanuttarāṃ samyaksaṃbodhimabhisaṃbhotsyante
            | ratnaketurājā nāma tathāgatā arhantaḥ samyaksaṃbuddhā bhaviṣyanti | paripūrṇaṃ caiṣāṃ
            kalpamāyuṣpramāṇaṃ bhaviṣyati | samāścaiṣāṃ buddhakṣetraguṇavyūhā bhaviṣyanti | samaḥ
            śrāvakagaṇo bodhisattvagaṇaśca bhaviṣyati | samaṃ caiṣāṃ parinirvāṇaṃ bhaviṣyati |
            samaścaiṣāṃ saddharmaḥ sthāsyati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            dve vai sahasre ime śrāvakāṇāṃ ānanda ye te mama agrataḥ sthitāḥ /<br />
            tān vyākaromī ahamadya paṇḍitānanāgate 'dhvāni tathāgatatve // Saddhp_9.12 //
            </p>
         
         
         <p>
            ananta aupamyanidarśanehi buddhāna agryāṃ kariyāṇa pūjām /<br />
            ārāgayiṣyanti mamāgrabodhiṃ sthihitva carimasmi samucchrayasmin // Saddhp_9.13 //
            </p>
         
         
         <p>ekena nāmena daśaddiśāsu kṣaṇasmi ekasmi tathā muhūrte /
            <span class="note"><span class="bold">Vaidya 141</span></span>
            niṣadya ca drumapravarāṇa mūle buddhā bhaviṣyanti spṛśitva jñānam // Saddhp_9.14 //</p>
         
         
         <p>
            ekaṃ ca teṣāmiti nāma bheṣyati ratnasya ketūtiha loki viśrutāḥ /<br />
            samāni kṣetrāṇi varāṇi teṣāṃ samo gaṇaḥ śrāvakabodhisattvāḥ // Saddhp_9.15 //
            </p>
         
         
         <p>
            ṛddhiprabhūtā iha sarvi loke samantataste daśasu ddiśāsu /<br />
            dharmaṃ prakāśetva yadāpi nirvṛtāḥ saddharmu teṣāṃ samameva sthāsyati // Saddhp_9.16
            //
            </p>
         
         
         <p>atha khalu te śaikṣāśaikṣāḥ śrāvakā bhagavato 'ntikāt saṃmukhaṃ svāni svāni vyākaraṇāni
            śrutvā tuṣṭā udagrā āttamanaskāḥ pramuditāḥ prītisaumanasyajātā bhagavantaṃ gāthābhyāmadhyabhāṣanta
            -</p>
         
         
         <p>
            tṛptāḥ sma lokapradyota śrutvā vyākaraṇaṃ idam /<br />
            amṛtena yathā siktāḥ sukhitāḥ sama tathāgata // Saddhp_9.17 //
            </p>
         
         
         <p>
            nāsmākaṃ kāṅkṣā vimatirna bheṣyāma narottamāḥ /<br />
            adyāsmābhiḥ sukhaṃ prāptaṃ śrutvā vyākaraṇaṃ idam // Saddhp_9.18 //
            </p>
         
         
         <p>ityāryasaddharmapuṇḍarīke dharmaparyāye ānandarāhulābhyāmanyābhyāṃ ca dvābhyāṃ bhikṣusahasrābhyāṃ
            vyākaraṇaparivarto nāma navamaḥ ||</p>
         
         
         
         
         <span class="note"><span class="bold">Vaidya 142</span></span>
         
         
         <p>Saddhp_10: dharmabhāṇakaparivartaḥ |</p>
         
         
         <p>atha khalu bhagavan bhaiṣajyarājaṃ bodhisattvaṃ mahāsattvamārabhya tānyaśītiṃ bodhisattvasahasrāṇyāmantrayate
            sma - paśyasi tvaṃ bhaiṣajyarāja asyāṃ parṣadi bahudevanāgayakṣagandharvāsuragaruḍakinnaramahoragamanuṣyāmanuṣyān
            bhikṣubhikṣuṇyupāsakopāsikāḥ śrāvakayānīyān pratyekabuddhayāniyān bodhisattvayānīyāṃśca,
            yairayaṃ dharmaparyāyastathāgatasya saṃmukhaṃ śrutaḥ? āha - paśyāmi bhagavan, paśyāmi
            sugata | bhagavānāha - sarve svalvete bhaiṣajyarāja bodhisattvā mahāsattvāḥ, yairasyāṃ
            parṣadi antaśaḥ ekāpi gāthā śrutā, ekapadamapi śrutam, yairvā punarantaśa ekacittotpādenāpyanumoditamidaṃ
            sūtram | sarvā etā ahaṃ bhaiṣajyarāja catasraḥ parṣado vyākaromyanuttarāyāṃ samyaksaṃbodhau
            | ye 'pi kecid bhaiṣajyarāja tathāgatasya parinirvṛtasya imaṃ dharmaparyāyaṃ śroṣyanti,
            antaśa ekagāthāmapi śrutvā, antaśa ekenāpi cittotpādena abhyamumodayiṣyanti, tānapyahaṃ
            bhaiṣajyarāja kulaputrān va kuladuhitṛrvā vyākaromyanuttarāyāṃ samyaksaṃbodhau | paripūrṇabuddhakoṭīnayutaśatasahasraparyupāsitāvinaste
            bhaiṣajyarāja kulaputrā vā kuladuhitaro vā bhaiṣyanti | buddhakoṭīnayutaśatasahasrakṛtapraṇidhānāste
            bhaiṣajyarājakulaputrā vā kuladuhitaro vā bhaviṣyanti | sattvānāmanukampārthamasmin
            jambudvīpe manuṣyeṣu pratyājātā veditavyāḥ, ya ito dharmaparyāyādantaśa ekagāthāmapi
            dhārayiṣyanti vācayiṣyanti prakāśayiṣyanti saṃgrāhayiṣyanti likhiṣyanti, likhitvā
            cānusmariṣyanti, kālena ca kālaṃ vyavalokayiṣyanti | tasmiṃśca pustake tathāgatagauravamutpādayiṣyanti,
            śāstṛgauraveṇa satkariṣyanti gurukariṣyanti mānayiṣyanti pūjayiṣyanti | taṃ ca pustakaṃ
            puṣpadhūpagandhamālyavilepanacūrṇacīvaracchatradhvajapatākāvādyādibhirnamaskārāñjalikarmabhiśca
            pūjayiṣyanti | ye kecid bhaiṣajyarāja kulaputrā vā kuladuhitaro vā ito dharmaparyāyādantaśa
            ekagāthāmapi dhārayiṣyanti anumodayiṣyanti vā, sarvāṃstānahaṃ bhaiṣajyarāja vyākaromyanuttarāyāṃ
            samyaksaṃbodhau ||</p>
         
         
         <p>tatra bhaiṣajyarāja yaḥ kaścidanyataraḥ puruṣo vā strī vā evaṃ vadet - kīdṛśāḥ khalvapi
            te sattvā bhaviṣyantyanāgate 'dhvani tathāgatā arhantaḥ samyaksaṃbuddhā iti? tasya
            bhaiṣajyarāja puruṣasya vā striyā vā sa kulaputro vā kuladuhitā vā darśayitavyaḥ,
            ya ito dharmaparyāyādantaśaścatuṣpādikāmapi gāthāṃ dhārayitā śrāvayitā vā deśayitā
            vā sagauravo veha dharmaparyāye | ayaṃ sa kulaputro vā kuladuhitā vā, yo hyanāgate
            'dhvani tathāgato 'rhan samyaksaṃbuddho bhaviṣyati | evaṃ paśya | tatkasya hetoḥ?
            sa hi bhaiṣajyarāja kulaputro vā kuladuhitā va tathāgato veditavyaḥ sadevakena lokena
            | tasya ca tathāgatasyaivaṃ satkāraḥ kartavyaḥ, yaḥ khalvasmāddharmaparyāyādantaśa
            ekagāthāmapi dhārayet, kaḥ punarvādo ya imaṃ dharmaparyāyaṃ sakalasamāpta mudgṛhṇīyād
            dhārayedvā vācayedvā paryavāpnuyādvā prakāśayedvā likhedvā likhāpayedvā, likhitvā
            cānusmaret | tatra ca pustake satkāraṃ kuryāt gurukāraṃ kuryāt mānanāṃ pūjanāmarcanāmapacāyanāṃ
            puṣpadhūpagandhamālyavilepanacūrṇacīvaracchatradhvajapatākāvādyāñjalinamaskāraiḥ praṇāmaiḥ
            | pariniṣpannaḥ (<span class="bold">Vaidya 143</span>) sa bhaiṣajyarāja kulaputro vā kuladuhitā vā anuttarāyāṃ samyaksaṃbodhau veditavyaḥ
            | tathāgatadarśī ca veditavyaḥ | lokasya hitānukampakaḥ praṇidhānavaśenopapanno 'smin
            jambudvīpe manuṣyeṣu asya dharmaparyāyasya saṃprakāśanatāyaiḥ | yaḥ svayamudāraṃ dharmābhisaṃskāramudārāṃ
            ca buddhakṣetropapattiṃ sthāpayitvā asya dharmaparyāyasya saṃprakāśanahetormayi parinirvṛte
            sattvānāṃ hitārthamanukampārthaṃ ca ihopapanno veditavyaḥ | tathāgatadūtaḥ sa
            bhaiṣajyarāja kulaputro vā kuladuhitā vā veditavyaḥ | tathāgatakṛtyakarastathāgatasaṃpreṣitaḥ
            sa bhaiṣajyarāja kulaputro vā kuladuhitā vā saṃjñātavyaḥ, ya imaṃ dharmaparyāyaṃ tathāgatasya
            parinirvṛtasya saṃprakāśayet, antaśo rahasi cauryeṇāpi kasyacidekasattvasyāpi saṃprakāśayedācakṣīta
            vā ||</p>
         
         
         <p>yaḥ khalu punarbhaiṣajyarāja kaścideva sattvo duṣṭacittaḥ pāpacitto raudracittastathāgatasya
            saṃmukhaṃ kalpamavarṇaṃ bhāṣet, yaśca teṣāṃ tathārūpāṇāṃ dharmabhāṇakānāmasya sūtrāntasya
            dhārakāṇāṃ gṛhasthānāṃ vā pravrajitānāṃ vā ekāmapi vācamapriyāṃ saṃśrāvayed bhūtāṃ
            vā abhūtāṃ vā, ida māgāḍhataraṃ pāpakaṃ karmeti vadāmi | tatkasya hetoḥ? tathāgatabhāraṇapratimaṇḍitaḥ
            sa bhaiṣajyarāja kulaputro vā kuladuhitā vā veditavyaḥ | tathāgataṃ sa bhaiṣajyarāja
            aṃsena pariharati, ya imaṃ dharmaparyāyaṃ likhitvā pustakagataṃ kṛtvā aṃsena pariharati
            | sa yena yenaiva prakrāmet, tena tenaiva sattvairañjalīkaraṇīyaḥ satkartavyo gurukartavyo
            mānayitavyaḥ pūjayitavyo 'rcayitavyo 'pacāyitavyo divyamānuṣyakaiḥ puṣpadhūpagandhamālyavilepanacūrṇacīvaracchatradhvajapatākāvādyakhādyabhojyānnapānayānairagraprāptaiśca
            divyai ratnarāśibhiḥ | sa dharmabhāṇakaḥ satkartavyo gurukartavyo mānayitavyaḥ pūjayitavyaḥ,
            divyāśca ratnarāśayastasya dharmabhāṇakasyopanāmayitavyāḥ | tatkasya hetoḥ? apyeva
            nāma ekavāramapi imaṃ dharmaparyāyaṃ saṃśrāvayet, yaṃ śrutvā aprameyā asaṃkhyeyāḥ
            sattvāḥ kṣipramanuttarāyāṃ samyaksaṃbodhau pariniṣpadyeyuḥ ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            buddhatve sthātukāmena svayaṃbhūjñānamicchatā /<br />
            satkartavyāśca te sattvā ye dhārenti imaṃ nayam // Saddhp_10.1 //
            </p>
         
         
         <p>
            sarvajñatvaṃ ca yo icchet kathaṃ śīrghaṃ bhavediti /<br />
            sa imaṃ dhārayet sūtraṃ satkuryādvāpi dhārakam // Saddhp_10.2 //
            </p>
         
         
         <p>
            preṣito lokanāthena sattvavaineyakāraṇāt /<br />
            sattvānāmanukampārthaṃ sūtraṃ yo vācayedidam // Saddhp_10.3 //
            </p>
         
         
         <p>
            upapattiṃ śūbhāṃ tyaktvā sa dhīra iha āgataḥ /<br />
            sattvānāmanukampārthaṃ sūtraṃ yo dhārayedidam // Saddhp_10.4 //
            </p>
         
         
         <p>
            upapatti vaśā tasya yena so dṛśyate tahi /<br />
            paścime kāli bhāṣanto idaṃ sūtraṃ niruttaram // Saddhp_10.5 //
            </p>
         
         <span class="note"><span class="bold">Vaidya 144</span></span>
         
         <p>
            divyehi puṣpehi ca satkareta mānuṣyakaiścāpi hi sarvagandhaiḥ /<br />
            divyehi vastrehi ca chādayeyā ratnehi abhyokiri dharmabhāṇakam // Saddhp_10.6 //
            </p>
         
         
         <p>
            kṛtāñjalī tasya bhaveta nityaṃ yathā jinendrasya svayaṃbhuvastathā /<br />
            yaḥ paścime kāli subhairave 'smin parinirvṛtasya ida sutra dhārayet // Saddhp_10.7
            //
            </p>
         
         
         <p>
            khādyaṃ ca bhojyaṃ ca tathānnapānaṃ vihāraśayyāsanavastrakoṭyaḥ /<br />
            dadeya pūjārtha jinātmajasya apyekavāraṃ pi vadeta sūtram // Saddhp_10.8 //
            </p>
         
         
         <p>
            tathāgatānāṃ karaṇīya kurvate mayā ca so preṣita mānuṣaṃ bhavam /<br />
            yaḥ sūtrametaccarimasmi kāle likheya dhāreya śruṇeya vāpi // Saddhp_10.9 //
            </p>
         
         
         <p>
            yaścaiva sthitveha jinasya saṃmukhaṃ śrāvedavarṇaṃ paripūrṇakalpam /<br />
            praduṣṭacitto bhṛkuṭiṃ karitvā bahuṃ naro 'sau prasaveta pāpam // Saddhp_10.10 //
            </p>
         
         
         <p>
            yaścāpi sūtrāntadharāṇa teṣāṃ prakāśayantāniha sūtrametat /<br />
            avarṇamākrośa vadeya teṣāṃ bahūtaraṃ tasya vadāmi pāpam // Saddhp_10.11 //
            </p>
         
         
         <p>
            naraśca yo saṃmukha saṃstaveyā kṛtāñjalī māṃ paripūrṇakalpam /<br />
            gāthāna koṭīnayutairanekaiḥ paryeṣamāṇo imamagrabodhim // Saddhp_10.12 //
            </p>
         
         
         <p>bahuṃ khu so tatra labheta puṇyaṃ māṃ saṃstavitvāna praharṣajātaḥ /
            <span class="note"><span class="bold">Vaidya 145</span></span>
            ataśca so bahutarakaṃ labheta yo varṇa teṣāṃ pravadenmanuṣyaḥ // Saddhp_10.13 //</p>
         
         
         <p>
            aṣṭādaśa kalpasahasrakoṭyo yasteṣu pusteṣu karoti pūjām /<br />
            śabdehi rūpehi rasehi cāpi divyaiśca gandhaiśca sparśaiśca divyaiḥ // Saddhp_10.14
            //
            </p>
         
         
         <p>
            karitva pustāna tathaiva pūjāṃ aṣṭādaśa kalpasahasrakoṭyaḥ /<br />
            yadi śruṇo ekaśa eta sūtraṃ āścaryalābho 'sya bhavenmahāniti // Saddhp_10.15 //
            </p>
         
         
         <p>ārocayāmi te bhaiṣajyarāja, prativedayāmi te | bahavo hi mayā bhaiṣajyarāja dharmaparyāyā
            bhāṣitāḥ, bhāṣāmi bhāṣiṣye ca | sarveṣāṃ ca teṣāṃ bhaiṣajyarāja dharmaparyāyāṇāmayameva
            dharmaparyāyaḥ sarvalokavipratyanīkaḥ sarvalokāśraddadhanīyaḥ | tathāgatasyāpyetad
            bhaiṣajyarāja ādhyātmikadharmarahasyaṃ tathāgatabalasaṃrakṣitamapratibhinnapūrvamanācakṣitapūrvamanākhyātamidaṃ
            sthānam | bahujanapratikṣipto 'yaṃ bhaiṣajyarāja dharmaparyāyastiṣṭhato 'pi tathāgatasya,
            kaḥ punarvādaḥ parinirvṛtasya ||</p>
         
         
         <p>api tu khalu punarbhaiṣajyarāja tathāgatacīvaracchannāste kulaputrā vā kuladuhitaro
            vā veditavyāḥ | anyalokadhātusthitaiśca tathāgatairavalokitāśca adhiṣṭhitāśca | pratyātmikaṃ
            ca teṣāṃ śraddhābalaṃ bhaviṣyati, kuśalamūlabalaṃ ca praṇidhānabalaṃ ca | tathāgatavihāraikasthānanivāsinaśca
            te bhaiṣajyarāja kulaputrā vā kuladuhitaro vā bhaviṣyanti, tathāgatapāṇiparimārjitamūrdhānaśca
            te bhaviṣyanti, ya imaṃ dharmaparyāyaṃ tathāgatasya parinirvṛtasya śraddadhiṣyanti
            vācayiṣyanti likhiṣyanti satkariṣyanti gurukariṣyanti pareṣāṃ ca saṃśrāvayiṣyanti
            ||</p>
         
         
         <p>yasmin khalu punarbhaiṣajyarāja pṛthivīpradeśe 'yaṃ dharmaparyāyo bhāṣyeta vā deśyeta
            vā likhyeta vā svādhyāyeta vā saṃgāyeta vā, tasmin bhaiṣajyarāja pṛthivīpradeśe tathāgatacaityaṃ
            kārayitavyaṃ mahantaṃ ratnamayamuccaṃ pragṛhītam | na ca tasminnavaśyaṃ tathāgataśarīrāṇi
            pratiṣṭhāpayitavyāni | tatkasya hetoḥ? ekaghanameva tasmiṃstathāgataśarīramupanikṣiptaṃ
            bhavati, yasmin pṛthivīpradeśe 'yaṃ dharmaparyāyo bhāṣyeta vā deśyeta vā paṭhyeta
            vā saṃgāyeta vā likhyeta vā likhito vā pustakagatastiṣṭhet | tasmiṃśca stūpe satkāro
            gurukāro mānanā pūjanā arcanā karaṇīyā sarvapuṣpadhūpagandhamālyavilepanacūrṇacīvaracchatradhvajapatākāvaijayantībhiḥ
            | sarvagītavādyanṛtyatūryatālāvacarasaṃgītisaṃpravāditaiḥ pūjā karaṇīyā | ye ca khalu
            punarbhaiṣajyarāja sattvāstaṃ tathāgatacaityaṃ labheran vandanāya pūjanāya darśanāya
            vā, sarve te bhaiṣajyarāja abhyāsannībhūtā veditavyā anuttarāyāḥ samyaksaṃbodheḥ |
            tatkasya hetoḥ? bahavo bhaiṣajyarāja gṛhasthāḥ pravrajitāśca (<span class="bold">Vaidya 146</span>) bodhisattvacaryāṃ caranti, na ca punarimaṃ dharmaparyāyaṃ labhante darśanāya vā
            śravaṇāya vā likhanāya vā pūjanāya vā | na tāvatte bhaiṣajyarāja bodhisattvacaryāyāṃ
            kuśalā bhavanti, yāvannemaṃ dharmaparyāyaṃ śṛṇvanti | ye tvimaṃ dharmaparyāyaṃ śṛṇvanti,
            śrutvā cādhimucyanti avataranti vijānanti parigṛhṇanti, tasmin samaye te āsannasthāyino
            bhaviṣyantyanuttarāyāṃ samyaksaṃbodhau, abhyāśībhūtāḥ ||</p>
         
         
         <p>tadyathāpi nāma bhaiṣajyarāja kaścideva puruṣo bhavedudakārthī udakagaveṣī | sa udakārthamujjaṅgale
            pṛthivīpradeśe udapānaṃ khānayet | sa yāvat paśyecchuṣkaṃ pāṇḍaraṃ pāṃsuṃ nirvāhyamānam,
            tāvajjānīyāt, dūra itastāvadūdakamiti | atha pareṇa samayena sa puruṣa ārdrapaṃsumudakasaṃniśraṃ
            kardamapaṅkabhutamudakabindubhiḥ sravadbhirnirvāhyamānaṃ paśyet, tāṃśca puruṣānudapānakhānakān
            kardamapaṅkadigdhāṅgān, atha khalu punarbhaiṣajyarāja sa puruṣastatpūrvanimittaṃ dṛṣṭvā
            niṣkāṅkṣo bhavennirvicikitsaḥ - āsannamidaṃ khalūdakamiti | evameva bhaiṣajyarāja
            dūre te bodhisattvā mahāsattvā bhavantyanuttarāyāṃ samyaksaṃbodhau, yāvannemaṃ dharmaparyāyaṃ
            śṛṇvanti, nodgṛhṇanti nāvataranti nāvagāhante na cintayanti | yadā khalu punarbhaiṣajyarāja
            bodhisattvā mahāsattvā imaṃ dharmaparyāyaṃ śṛṇvanti udgṛhṇanti dhārayanti vācayanti
            avataranti svādhyāyanti cintayanti bhavayanti, tadā te 'bhyāśībhūtā bhaviṣyantyanuttarāyāṃ
            samyaksaṃbodhau | sattvānāmito bhaiṣajyarāja dharmaparyāyādanuttarā samyaksaṃbodhirājāyate
            | tatkasya hetoḥ? paramasaṃdhābhāṣitavivaraṇo hyayaṃ dharmaparyāyastathāgatairarhadbhiḥ
            samyaksaṃbuddhaiḥ | dharmanigūḍhasthānamākhyātaṃ bodhisattvānāṃ mahāsattvānāṃ pariniṣpattihetoḥ
            | yaḥ kaścid bhaiṣajyarāja bodhisattvo 'sya dharmaparyāyasyotraset saṃtraset saṃtrāsamāpadyet,
            navayānasaṃprasthitaḥ sa bhaiṣajyarāja bodhisattvo mahāsattvo veditavyaḥ | sacet punaḥ
            śrāvakayānīyo 'sya dharmaparyāyasyotraset saṃtraset saṃtrāsamāpadyeta, adhimānikaḥ
            sa bhaiṣajyarāja śrāvakayānikaḥ pudgalo veditavyaḥ ||</p>
         
         
         <p>yaḥ kaścid bhaiṣajyarāja bodhisattvo mahāsattvastathāgatasya parinirvṛtasya paścime
            kāle paścime samaye imaṃ dharmaparyāyaṃ catasṛṇāṃ parṣadāṃ saṃprakāśayet, tena bhaiṣajyarāja
            bodhisattvena mahāsattvena tathāgatalayanaṃ praviśya tathāgatacīvaraṃ prāvṛtya tathāgatasyāsane
            niṣadya ayaṃ dharmaparyāyaścatasṛṇāṃ parṣadāṃ saṃprakāśayitavyaḥ | katamaśca bhaiṣajyarāja
            tathāgatalayanam? sarvasattvamaitrīvihāraḥ svalu punarbhaiṣajyarāja tathāgatalayanam
            | tatra tena kulaputreṇa praveṣṭavyam | katamacca bhaiṣajyarāja tathāgatacīvaram?
            mahākṣāntisauratyaṃ khalu punarbhaiṣajyarāja tathāgatacīvaram | tattena kulaputreṇa
            vā kuladuhitrā vā prāvaritavyam | katamacca bhaiṣajyarāja tathāgatasya dharmāsanam?
            sarvadharmaśūnyatāpraveśaḥ khalu punarbhaiṣajyarāja tathāgatasya dharmāsanam | tatra
            tena kulaputreṇa niṣattavyam, niṣadya cāyaṃ dharmaparyāyaścatasṛṇāṃ parṣadāṃ saṃprakāśayitavyaḥ
            | anavalīnacittena bodhisattvena purastādbodhisattvagaṇasya bodhisattvayānasaṃprasthitānāṃ
            catasṛṇāṃ parṣadāṃ saṃprakāśayitavyaḥ | anyalokadhātusthitaścāhaṃ bhaiṣajyarāja tasya
            kulaputrasya nirmitaiḥ (<span class="bold">Vaidya 147</span>) parṣadaḥ samāvartayiṣyāmi | nirmitāṃśca bhikṣubhikṣuṇyupāsakopāsikāḥ saṃpreṣayiṣyāmi
            dharmaśravaṇāya | te tasya dharmabhāṇakasya bhāṣitaṃ na pratibādhiṣyanti, na pratikṣepsyanti
            | sacetkhalu punararaṇyagato bhaviṣyati, tatrāpyahamasya bahudevanāgayakṣagandharvāsuragaruḍakinnaramahoragān
            saṃpreṣayiṣyāmi dharmaśravaṇāya | anyalokadhātusthitaścāhaṃ bhaiṣajyarāja tasya kulaputrasya
            mukhamupadarśayiṣyāmi | yāni ca asya asmāddharmaparyāyāt padavyañjanāni paribhraṣṭāni
            bhaviṣyanti, tāni tasya svādhyāyataḥ pratyuccārayiṣyāmi ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            līyanāṃ sarva varjitvā śṛṇuyāt sūtramīdṛśam /<br />
            durlabho vai śravo hyasya adhimuktī pi durlabhā // Saddhp_10.16 //
            </p>
         
         
         <p>
            udakārthī yathā kaścit khānayet kūpa jaṅgale /<br />
            śuṣkaṃ ca pāṃsu paśyeta khānyamāne punaḥ punaḥ // Saddhp_10.17 //
            </p>
         
         
         <p>
            so dṛṣṭvā cintayettatra dūre vāri ito bhavet /<br />
            idaṃ nimittaṃ dūre syāt śuṣkapāṃsuritotsṛtaḥ // Saddhp_10.18 //
            </p>
         
         
         <p>
            yadā tu ārdraṃ paśyeta pāṃsuṃ snigdhaṃ punaḥ punaḥ /<br />
            niṣṭhā tasya bhavettatra nāsti dūre jalaṃ iha // Saddhp_10.19 //
            </p>
         
         
         <p>
            evameva tu te dūre buddhajñānasya tādṛśāḥ /<br />
            aśṛṇvanta idaṃ sūtramabhāvitvā punaḥ punaḥ // Saddhp_10.20 //
            </p>
         
         
         <p>
            yadā tu gambhīramidaṃ śrāvakāṇāṃ viniścayam /<br />
            sūtrarājaṃ śruṇiṣyanti cintayiṣyanti vā sakṛt // Saddhp_10.21 //
            </p>
         
         
         <p>
            te bhonti saṃnikṛṣṭā vai buddhajñānasya paṇḍitāḥ /<br />
            yathaiva cārdre pāṃsusmin āsannaṃ jalamucyate // Saddhp_10.22 //
            </p>
         
         
         <p>
            jinasya lenaṃ praviśitvā prāvaritvā mi cīvaram /<br />
            mamāsane niṣīditvā abhīto bhāṣi paṇḍitaḥ // Saddhp_10.23 //
            </p>
         
         
         <p>
            maitrībalaṃ ca layanaṃ kṣāntisauratya cīvaram /<br />
            śūnyatā cāsanaṃ mahyamatra sthitvā hi deśayet // Saddhp_10.24 //
            </p>
         
         
         <p>
            loṣṭaṃ daṇḍaṃ vātha śaktī ākrośa tarjanātha vā /<br />
            bhāṣantasya bhavettatra smaranto mama tā sahet // Saddhp_10.25 //
            </p>
         
         
         <p>
            kṣetrakoṭīsahasresu ātmabhāvo dṛḍho mama /<br />
            deśemi dharma sattvānāṃ kalpakoṭīracintiyāḥ // Saddhp_10.26 //
            </p>
         
         
         <p>
            ahaṃ pi tasya vīrasya yo mahya parinirvṛte /<br />
            idaṃ sūtraṃ prakāśeyā preṣeṣye bahu nirmitān // Saddhp_10.27 //
            </p>
         
         <span class="note"><span class="bold">Vaidya 148</span></span>
         
         <p>
            bhikṣavo bhikṣuṇīyā ca upāsakā upāsikāḥ /<br />
            tasya pūjāṃ kariṣyanti parṣadaśca samā api // Saddhp_10.28 //
            </p>
         
         
         <p>
            loṣṭaṃ daṇḍāṃstathākrośāṃstarjanāṃ paribhāṣaṇām /<br />
            ye cāpi tasya dāsyanti vāreṣyanti sma nirmitāḥ // Saddhp_10.29 //
            </p>
         
         
         <p>
            yadāpi caiko viharan svādhyāyanto bhaviṣyati /<br />
            narairvirahite deśe aṭavyāṃ parvateṣu vā // Saddhp_10.30 //
            </p>
         
         
         <p>
            tato 'sya ahaṃ darśiṣye ātmabhāva prabhāsvaram /<br />
            skhalitaṃ cāsya svādhyāyamuccāriṣye punaḥ punaḥ // Saddhp_10.31 //
            </p>
         
         
         <p>
            tahiṃ ca sya viharato ekasya vanacāriṇaḥ /<br />
            devān yakṣāṃśca preṣiṣye sahāyāṃstasya naikaśaḥ // Saddhp_10.32 //
            </p>
         
         
         <p>
            etādṛśāstasya guṇā bhavanti caturṇa parṣāṇa prakāśakasya /<br />
            eko vihāre vanakandareṣu svādhyāya kurvantu mamāhi paśyet // Saddhp_10.33 //
            </p>
         
         
         <p>
            pratibhāna tasya bhavatī asaṅgaṃ nirukti dharmāṇa bahū prajānāti /<br />
            toṣeti so prāṇisahasrakoṭyaḥ yathāpi buddhena adhiṣṭhitatvāt // Saddhp_10.34 //
            </p>
         
         
         <p>
            ye cāpi tasyāśrita bhonti sattvāste bodhisattvā laghu bhonti sarve /<br />
            tatsaṃgatiṃ cāpi niṣevamāṇāḥ paśyanti buddhāna yatha gaṅgavālikāḥ // Saddhp_10.35
            //
            </p>
         
         
         <p>ityāryasaddharmapuṇḍarīke dharmaparyāye dharmabhāṇakaparivarto nāma daśamaḥ ||</p>
         
         
         
         
         <span class="note"><span class="bold">Vaidya 149</span></span>
         
         
         <p>Saddhp_11: stūpasaṃdarśanaparivartaḥ |</p>
         
         
         <p>atha khalu bhagavataḥ purastāttataḥ pṛthivīpradeśāt parṣanmadhyāt saptaratnamayaḥ
            stūpo 'bhyudgataḥ pañcayojanaśatānyuccaistvena tadanurūpeṇa ca pariṇāhena | abhyudgamya
            vaihāyasamantarīkṣe samavātiṣṭhaccitro darśanīyaḥ pañcabhiḥ puṣpagrahaṇīyavedikāsahasraiḥ
            svabhyalaṃkṛto bahutoraṇasahasraiḥ pratimaṇḍitaḥ patākāvaijayantīsahasrābhiḥ pralambito
            ratnadāmasahasrābhiḥ pralambitaḥ paṭṭaghaṇṭāsahasraiḥ pralambitaḥ tamālapatracandanagandhaṃ
            pramuñcamānaḥ | tena ca gandhena sarvāvatīyaṃ lokadhātuḥ saṃmūrcchitābhūt | chatrāvalī
            cāsya yāvaccāturmahārājakāyikadevabhavanāni samucchritābhūt saptaratnamayī, tadyathā
            - suvarṇasya rūpyasya vaiḍūryasya musāragalvasyāśmagarbhasya lohitamukteḥ karketanasya
            | tasmiṃśca stūpe trāyastriṃśatkāyikā devaputrā divyairmāndāravamahāmāndāravaiḥ puṣpaistaṃ
            ratnastūpamavakiranti adhyavakiranti abhiprakiranti | tasmācca ratnastūpādevaṃrūpaḥ
            śabdo niścarati sma - sādhu sādhu bhagavan śākyamune | subhāṣitaste 'yaṃ saddharmapuṇḍarīko
            dharmaparyāyaḥ | evametat bhagavan, evametat sugata ||</p>
         
         
         <p>atha khalu tāścatasraḥ parṣadastaṃ mahāntaṃ ratnastūpaṃ dṛṣṭvā vaihāyasamantarīkṣe
            sthitaṃ saṃjātaharṣāḥ prītiprāmodyaprasādaprāptāḥ tasyāṃ velāyāmutthāya āsanebhyo
            'ñjaliṃ pragṛhyāvasthitāḥ ||</p>
         
         
         <p>atha khalu tasyāṃ velāyāṃ mahāpratibhāno nāma bodhisattvo mahāsattvaḥ sadevamānuṣāsuraṃ
            lokaṃ kautūhalaprāptaṃ viditvā bhagavantametadavocat - ko bhagavan hetuḥ, kaḥ pratyayaḥ,
            asyaivaṃrūpasya mahāratnastūpasya loke prādurbhāvāya? ko vā bhagavan asmānmahāratnastūpādevaṃrūpaṃ
            śabdaṃ niścārayati? evamukte bhagavān mahāpratibhānaṃ bodhisattvaṃ mahāsattvametadavocat
            - asmin mahāpratibhāna mahāratnastūpe tathāgatasyātmabhāvastiṣṭhati ekaghanaḥ | tasyaiṣa
            stūpaḥ | sa eṣa śabdaṃ niścārayati | asti mahāpratibhāna adhastāyāṃ diśi asaṃkhyeyāni
            lokadhātukoṭīnayutaśatasahasrāṇyatikramya ratnaviśuddhā nāma lokadhātuḥ | tasyāṃ prabhūtaratno
            nāma tathāgato 'rhan samyaksaṃbuddho 'bhūt | tasyaitadbhagavataḥ purvapraṇidhānamabhūt
            - ahaṃ khalu pūrvaṃ bodhisattvacaryāṃ caramāṇo na tāvanniryāto 'nuttarāyāṃ samyaksaṃbodhau,
            yāvanmayāyaṃ saddharmapuṇḍarīko dharmaparyāyo bodhisattvāvavādo na śruto 'bhūt | yadā
            tu mayā ayaṃ saddharmapuṇḍarīko dharmaparyāyaḥ śrutaḥ, tadā paścādahaṃ pariniṣpanno
            'bhūvamanuttarāyāṃ samyaksaṃbodhau | tena khalu punarmahāpratibhāna bhagavatā prabhūtaratnena
            tathāgatenārhatā samyaksaṃbuddhena parinirvāṇakālasamaye sadevakasya lokasya samārakasya
            sabrahmakasya saśramaṇabrāhmaṇikāyāḥ prajāyāḥ purastādevamārocitam - mama khalu bhikṣavaḥ
            parinirvṛtasya asya tathāgatātmabhāvavigrahasya eko mahāratnastūpaḥ kartavyaḥ | śeṣāḥ
            punaḥ stūpā mamoddiśya kartavyāḥ | tasya khalu punarmahāpratibhāna bhagavataḥ prabhūtaratnasya
            tathāgatasyārhataḥ samyaksaṃbuddhasyaitadadhiṣṭhānamabhūt - ayaṃ mama stūpo daśasu
            dikṣu sarvalokadhātuṣu yeṣu buddhakṣetreṣvayaṃ (<span class="bold">Vaidya 150</span>) saddharmapuṇḍarīko dharmaparyāyaḥ saṃprakāśyeta, teṣu teṣvayaṃ mamātmabhāvavigrahastūpaḥ
            samabhyudgacchet | taistairbuddhairbhagavadbhirasmin saddharmapuṇḍarīke dharmaparyāye
            bhāṣyamāṇe parṣanmaṇḍalasyopari vaihāyasaṃ tiṣṭhet | teṣāṃ ca buddhānāṃ bhagavatāmimaṃ
            saddharmapuṇḍarīkaṃ dharmaparyāyaṃ bhāṣamāṇānāmayaṃ mamātmabhāvavigrahastūpaḥ sādhukāraṃ
            dadyāt | tadayaṃ mahāpratibhāna tasya bhagavataḥ prabhūtaratnasya
            tathāgatasyārhataḥ samyaksaṃbuddhasya śarīrastūpaḥ | asyāṃ sahāyāṃ lokadhātau asmin
            saddharmapuṇḍarīke dharmaparyāye mayā bhāṣyamāṇe 'smāt parṣanmaṇḍalamadhyādabhyudgamya
            uparyantarīkṣe vaihāyasaṃ sthitvā sādhukāraṃ dadāti sma ||</p>
         
         
         <p>atha khalu mahāpratibhāno bodhisattvo mahāsattvo bhagavantametadavocat - paśyāma vayaṃ
            bhagavan etaṃ tathāgatavigrahaṃ bhagavato 'nubhāvena | evamukte bhagavān mahāpratibhānaṃ
            bodhisattvaṃ mahāsattvametadavocat - tasya khalu punarmahāpratibhāna bhagavataḥ prabhūtaratnasya
            tathāgatasyārhataḥ samyaksaṃbuddhasya praṇidhānaṃ gurukamabhūt | etadasya praṇidhānam
            - yadā khalvanyeṣu buddhakṣetreṣu buddhā bhagavanta imaṃ saddharmapuṇḍarīkaṃ dharmaparyāyaṃ
            bhāṣeyuḥ, tadāyaṃ mamātmabhāvavigrahastūpo 'sya saddharmapuṇḍarīkasya dharmaparyāyasya
            śravaṇāya gacchet tathāgatānāmantikam | yadā punaste buddhā bhagavanto mamātmabhāvavigrahamuddhāṭya
            darśayitukāmā bhaveyuścatasṛṇāṃ parṣadām, atha taistathāgatairdaśasu dikṣvanyonyeṣu
            buddhakṣetreṣu ya ātmabhāvanirmitāstathāgatavigrahā anyānyanāmadheyāḥ, teṣu teṣu buddhakṣetreṣu
            sattvānāṃ dharmaṃ deśayanti, tān sarvān saṃnipātya tairātmabhāvanirmitaistathāgatavigrahaiḥ
            sārdhaṃ paścādayaṃ mamātmabhāvavigrahastūpaḥ samuddhāṭya upadarśayitavyaścatasṛṇāṃ
            parṣadām | tanmayāpi mahāpratibhāna bahavastathāgatavigrahā nirmitāḥ, ye daśasu dikṣvanyonyeṣu
            buddhakṣetreṣu lokadhātusahasreṣu sattvānāṃ dharmaṃ deśayanti | te sarve khalvihānayitavyā
            bhaviṣyanti ||</p>
         
         
         <p>atha khalu mahāpratibhāno bodhisattvo mahāsattvo bhagavantametadavocat - tānapi tāvad
            bhagavaṃstathāgatātmabhāvāṃstathāgatanirmitān sarvān vandāmahai ||</p>
         
         
         <p>atha khalu bhagavāṃstasyāṃ velāyāmūrṇākośādraśmiṃ prāmuñcat, yayā raśmyā samanantarapramuktayā
            pūrvasyāṃ diśi pañcāśatsu gaṅgānadīvālukāsameṣu lokadhātukoṭīnayutaśatasahasreṣu ye
            buddhā bhagavanto viharanti sma, te sarve saṃdṛśyante sma | tāni ca buddhakṣetrāṇi
            sphaṭikamayāni saṃdṛśyante sma, ratnavṛkṣaiśca citrāṇi saṃdṛśyante sma, dūṣyapaṭṭadāmasamalaṃkṛtāni
            bahubodhisattvaśatasahasraparipūrṇāni vitānavitatāni saptaratnahemajālapraticchannāni
            | teṣu teṣu buddhā bhagavanto madhureṇa valgunā svareṇa sattvānāṃ dharmaṃ deśayamānāḥ
            saṃdṛśyante sma | bodhisattvaśatasahasraiśca paripūrṇāni tāni buddhakṣetrāṇi saṃdṛśyante
            sma | evaṃ pūrvadakṣiṇasyāṃ diśi | evaṃ dakṣiṇasyāṃ diśi | evaṃ dakṣiṇapaścimāyāṃ
            diśi | evaṃ paścimāyāṃ diśi | evaṃ paścimottarāyāṃ diśi | evamuttarāyāṃ diśi | evamuttarapūrvasyāṃ
            diśi | evamadhastāyāṃ diśi | evamūrdhvāyāṃ diśi | evaṃ samantāddaśasu dikṣu ekaikasyāṃ
            diśi bahūni gaṅgānadīvālukopamāni buddhakṣetrakoṭīnayutaśatasahasrāṇi bahuṣu gaṅgānadīvālukopameṣu
            lokadhātukoṭīnayutaśatasahasreṣu ye buddhā bhagavantastiṣṭhanti, te sarve saṃdṛśyante
            sma ||</p>
         
         <span class="note"><span class="bold">Vaidya 151</span></span>
         
         
         <p>atha khalu te daśasu dikṣu tathāgatā arhantaḥ samyaksaṃbuddhāḥ svān svān bodhisattvagaṇānāmantrayanti
            sma - gantavyaṃ khalu punaḥ kulaputrā bhaviṣyati asmābhiḥ sahāṃ lokadhātum, bhagavataḥ
            śākyamunestathāgatasyārhataḥ samyaksaṃbuddhasyāntikam, prabhūtaratnasya tathāgatasyārhataḥ
            samyaksaṃbuddhasya śarīrastūpavandanāya | atha khalu te buddhā bhagavantaḥ svaiḥ svairupasthāyakaiḥ
            sārdhamātmadvitīyā ātmatṛtīyā imāṃ sahāṃ lokadhātumāgacchanti sma | iti hi tasmin
            samaye iyaṃ sarvāvatī lokadhātū ratnavṛkṣapratimaṇḍitābhūd vaiḍūryamayī saptaratnahemajālasaṃchannā
            mahāratnagandhadhūpanadhūpitā māndāravamahāmāndāravapuṣpasaṃstīrṇā kiṅkiṇījālālaṃkṛtā
            suvarṇasūtrāṣṭāpadanibaddhā apagatagrāmanagaranigamajanapadarāṣṭrarājadhānī apagatakālaparvatā
            apagatamucilindamahāmucilindaparvatā apagatacakravālamahācakravālaparvatā apagatasumeruparvatā
            apagatatadanyamahāparvatā apagatamahāsamudrā apagatanadīmahānadīparisaṃsthitābhūt,
            apagatedavamanuṣyāsurakāyā apagatanirayatiryagyoniyamalokā | iti hi tasmin samaye
            ye 'syāṃ sahāyāṃ lokadhātau ṣaḍgatyupapannāḥ sattvāḥ, te sarve 'nyeṣu lokadhātuṣūpanikṣiptā
            abhūvan, sthāpayitvā ye tasyāṃ parṣadi saṃnipatitā abhūvan | atha khalu te buddhā
            bhagavanta upasthāyakadvitīyā upasthāyakatṛtīyā imāṃ sahāṃ lokadhātumāgacchanti sma
            | āgatāgatāśca te tathāgatā ratnavṛkṣamūle siṃhāsanamupaniśritya viharanti sma | ekaikaśca
            ratnavṛkṣaḥ pañcayojanaśatānyuccaistvenābhūt anupūrvaśākhāpatrapalāśapariṇāhaḥ puṣpaphalapratimaṇḍitaḥ
            | ekaikasmiṃśca ratnavṛkṣamūle siṃhāsanaṃ prajñaptamabhūt pañcayojanaśatānyuccaistvena
            mahāratnapratimaṇḍitam | tasminnekaikastathāgataḥ paryaṅkaṃ baddhvā niṣaṇṇo 'bhūt
            | anena paryāyeṇa sarvasyāṃ trisāhasramahāsāhasrāyāṃ lokadhātau sarvaratnavṛkṣamūleṣu
            tathāgatāḥ paryaṅkaṃ baddhvā niṣaṇṇā abhūvan ||</p>
         
         
         <p>tena khalu punaḥ samayena iyaṃ trisāhasramahāsāhasrī lokadhātustathāgataparipūrṇābhūt
            | na tāvad bhagavataḥ śākyamunestathāgatasyātmabhāvanirmitā ekasmādapi digbhāgāt sarva
            āgatā abhūvan | atha khalu punarbhagavān śākyamunistathāgato 'rhan samyaksaṃbuddhasteṣāṃ
            tathāgatavigrahāṇāmāgatāgatānāmavakāśaṃ nirmimīte sma | samantādaṣṭabhyo digbhyo viṃśatibuddhakṣetrakoṭīnayutaśatasahasrāṇi
            sarvāṇi vaiḍūryamayāni saptaratnahemajālasaṃchannāni kiṅkiṇījālālaṃkṛtāni māndāravamahāmāndāravapuṣpasaṃstīrṇāni
            divyavitānavitatāni divyapuṣpadāmābhipralambitāni divyagandhadhūpanadhūpitāni | sarvāṇi
            ca tāni viṃśatibuddhakṣetrakoṭīnayutaśatasahasrāṇyapagatagrāmanagaranigamajanapadarāṣṭrarājadhānīni
            apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni
            apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni
            parisaṃsthāpayati apagatadevamanuṣyāsurakāyāni apagatanirayatiryagyoniyamalokāni |
            tāni ca sarvāṇi bahubuddhakṣetrāṇi ekameva buddhakṣetramekameva pṛthivīpradeśaṃ parisaṃsthāpayāmāsa
            samaṃ ramaṇīyaṃ saptaratnamayaiśca (<span class="bold">Vaidya 152</span>) vṛkṣaiścitritam | teṣāṃ ca ratnavṛkṣāṇāṃ pañcayojanaśatānyārohapariṇāho 'nupūrvaśākhāpatrapuṣpaphalopetaḥ
            | sarvasmiṃśca ratnavṛkṣamūle pañcayojanaśatānyārohapariṇāhaṃ divyaratnamayaṃ vicitraṃ
            darśanīyaṃ siṃhāsanaṃ prajñaptamabhūt | teṣu ratnavṛkṣamūleṣvāgatāgatāstathāgatāḥ
            siṃhāsaneṣu paryaṅkaṃ baddhvā niṣīdante sma | anena paryāyeṇa punaraparāṇi viṃśatilokadhātukoṭīnayutaśatasahasrāṇyekaikasyāṃ
            diśi śākyamunistathāgataḥ pariśodhayati sma teṣāṃ tathāgatānāmāgatānāmavakāśārtham
            | tānyapi viṃśatilokadhātukoṭīnayutaśatasahasrāṇyaikaikasyāṃ diśi apagatagrāmanagaranigamajanapadarāṣṭrarājadhānīni
            apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni
            apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni
            parisaṃsthāpayati apagatadevamanuṣyāsurakāyāni apagatanirayatiryagyoniyamalokāni |
            te ca sarvasattvā anyeṣu lokadhātuṣūpanikṣiptāḥ | tānyapi buddhakṣetrāṇi vaiḍūryamayāni
            saptaratnahemajālapraticchannāni kiṅkiṇījālālaṃkṛtāni māndāravamahāmāndāravapuṣpasaṃstīrṇāni
            divyavitānavitatāni divyapuṣpadāmābhipralambitāni divyagandhadhūpanadhūpitāni ratnavṛkṣopaśobhitāni
            | sarve ca te ratnavṛkṣāḥ pañcayojanaśatapramāṇāḥ | pañcayojanapramāṇāni ca siṃhāsanānyabhinirmitāni
            | tataste tathāgatā niṣīdante sma pṛthak pṛthak siṃhāsaneṣu ratnavṛkṣamūleṣu paryaṅkaṃ
            baddhvā ||</p>
         
         
         <p>tena khalu punaḥ samayena bhagavatā śākyamuninā ye nirmitāstathāgatāḥ pūrvasyāṃ diśi
            sattvānāṃ dharmaṃ deśayanti sma gaṅgānadīvālukopameṣu buddhakṣetrakoṭīnayutaśatasahasreṣu,
            te sarve samāgatā daśabhyo digbhyaḥ | te cāgatā aṣṭāsu dikṣu niṣaṇṇā abhūvan | tena
            khalu punaḥ samayenaikaikasyāṃ diśi triṃśallokadhātukoṭīśatasahasrāṇyaṣṭabhyo digbhyaḥ
            samantāttaistathāgatairākrāntā abhūvan | atha khalu te tathāgatāḥ sveṣu sveṣu siṃhāsaneṣūpaviṣṭāḥ
            svān svānupasthāyakān saṃpreṣayanti sma bhagavataḥ śākyamunerantikam | ratnapuṣpapuṭān
            datvā evaṃ vadanti sma - gacchata yūyaṃ gṛdhrakūṭaṃ parvatam | gatvā ca punastasmiṃstaṃ
            bhagavantaṃ śākyamuniṃ tathāgatamarhantaṃ samyaksaṃbuddhaṃ vanditvā asmadvacanādalpābādhatāṃ
            mandaglānatāṃ ca balaṃ ca sparśavihāratāṃ ca paripṛcchadhvaṃ sārdhaṃ bodhisattvagaṇena
            śrāvakagaṇena | anena ca ratnarāśinā abhyavakiradhvam, evaṃ ca vadadhvam - dadāti
            khalu punarbhagavāṃstathāgataśchandamasya mahāratnastūpasya samuddhāṭane | evaṃ te
            tathāgatāḥ sarve svān svānupasthāyakān saṃpreṣayāmāsuḥ ||</p>
         
         
         <p>atha khalu bhagavān śākyamunistathāgatastasyāṃ velāyāṃ svānnirmitānaśeṣataḥ samāgatān
            viditvā, pṛthakpṛthak siṃhāsaneṣu niṣaṇṇāṃśca viditvā, tāṃścopasthāyakāṃsteṣāṃ tathāgatānāmarhatāṃ
            samyaksaṃbuddhānāmāgatān viditvā, chandaṃ ca taistathāgatairarhadbhiḥ samyaksaṃbuddhairārocitaṃ
            viditvā, tasyāṃ velāyāṃ svakāddharmāsanādutthāya vaihāyasamantarīkṣe 'tiṣṭhat | tāśca
            sarvāścatasraḥ pariṣadaḥ utthāyāsanebhyo 'ñjalīḥ parigṛhya bhagavato mukhamullokayantyastasthuḥ
            | atha khalu bhagavāṃstaṃ (<span class="bold">Vaidya 153</span>) mahāntaṃ ratnastūpaṃ vaihāyasaṃ sthitaṃ dakṣiṇayā hastāṅgulyā madhye samuddhāṭayati
            sma | samuddhāṭya ca dve bhittī pravisārayati sma | tadyathāpi nāma mahānagaradvāreṣu
            mahākapāṭasaṃpuṭāvargalavimuktau pravisāryete, evameva bhagavāṃstaṃ mahāntaṃ ratnastūpaṃ
            vaihāyasaṃ sthitaṃ dakṣiṇayā hastāṅgulyā madhye samuddhāṭya apāvṛṇoti sma | samanantaravivṛtasya
            khalu punastasya mahāratnastūpasya, atha khalu bhagavān prabhūtaratnastathāgato 'rhan
            samyaksaṃbuddhaḥ siṃhāsanopaviṣṭaḥ paryaṅkaṃ baddvā pariśuṣkagātraḥ saṃghaṭitakāyo
            yathā samādhisamāpannastathā saṃdṛśyate sma | evaṃ ca vācamabhāṣata - sādhu sādhu
            bhagavan śākyamune | subhāṣitaste 'yaṃ saddharmapuṇḍarīko dharmaparyāyaḥ | sādhu khalu
            punastvaṃ bhagavan śākyamune yastvamimaṃ saddharmapuṇḍarīkaṃ dharmaparyāyaṃ parṣanmadhye
            bhāṣase | asyaivāhaṃ bhagavan saddharmapuṇḍarīkasya dharmaparyāyasya śravaṇāyehāgataḥ
            ||</p>
         
         
         <p>atha khalu tāścatasraḥ parṣadastaṃ bhagavantaṃ prabhūtaratnaṃ tathāgatamarhantaṃ samyaksaṃbuddhaṃ
            bahukalpakoṭīnayutaśatasahasraparinirvṛtaṃ tathā bhāṣamāṇaṃ dṛṣṭvā āścaryaprāptā adbhutaprāptā
            abhūvan | tasyāṃ velāyāṃ taṃ bhagavantaṃ prabhūtaratnaṃ tathāgatamarhantaṃ samyaksaṃbuddha
            taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ divyamānuṣyakai
            ratnarāśibhirabhyavakiranti sma | atha khalu bhagavān prabhūtaratnastathāgato 'rhan
            samyaksaṃbuddho bhagavataḥ śākyamunestathāgatasyārhataḥ samyaksaṃbuddhasya tasminneva
            siṃhāsane 'rdhāsanamadāsīt, tasyaiva mahāratnastūpābhyantare, evaṃ ca vadati - ihaiva
            bhagavān śākyamunistathāgato niṣīdatu | atha khalu bhagavān śākyamunistathāgatastasminnardhāsane
            niṣasāda tenaiva tathāgatena sārdham | ubhau ca tau tathāgatau tasya mahāratnastūpasya
            madhye siṃhāsanopaviṣṭau vaihāyasamantarīkṣasthau saṃdṛśyete ||</p>
         
         
         <p>atha khalu tāsāṃ catasṛṇāṃ parṣadāmetadabhavat - dūrasthā vayamābhyāṃ tathāgatābhyām
            | yannūnaṃ vayamapi tathāgatānubhāvena vaihāyasamabhyudgacchema iti | atha khalu bhagavān
            śākyamunistathāgatastāsāṃ catasṛṇāṃ parṣadāṃ cetasaiva cetaḥparivitarkamājñāya tasyāṃ
            velāyāmṛddhibalena tāścatasraḥ parṣado vaihāyasamuparyantarīkṣe pratiṣṭhāpayati sma
            | atha khalu bhagavān śākyamunistathāgatastasyāṃ velāyāṃ tāścatasraḥ parṣada āmantrayate
            sma - ko bhikṣavo yuṣmākamutsahate tasyāṃ sahāyāṃ lokadhātau imaṃ saddharmapuṇḍarīkaṃ
            dharmaparyāyaṃ saṃprakāśayitum? ayaṃ sa kālaḥ, ayaṃ sa samayaḥ | saṃmukhībhūtastathāgataḥ
            | parinirvāyitukābho bhikṣavastathāgata imaṃ saddharmapuṇḍarīkaṃ dharmaparyāyamupanikṣipya
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ayamāgato nirvṛtako maharṣī ratanāmayaṃ stūpa praviśya nāyakaḥ /<br />
            śravaṇārtha dharmasya imasya bhikṣavaḥ ko dharmahetorna janeta vīryam // Saddhp_11.1
            //
            </p>
         
         <span class="note"><span class="bold">Vaidya 154</span></span>
         
         <p>
            bahukalpakoṭīparinirvṛto 'pi so nāma adyāpi śṛṇoti dharmam /<br />
            tahiṃ tahiṃ gacchati dharmahetoḥ sudurlabho dharma yamevarūpaḥ // Saddhp_11.2 //
            </p>
         
         
         <p>
            praṇidhānametasya vināyakasya niṣevitaṃ pūrvabhave yadāsīt /<br />
            parinirvṛto 'pī imu sarvalokaṃ paryeṣatī sarvadaśaddiśāsu // Saddhp_11.3 //
            </p>
         
         
         <p>
            ime ca sarve mama ātmabhāvāḥ sahasrakoṭyo yatha gaṅgavālikāḥ /<br />
            te dharmakṛtyasya kṛtena āgatāḥ parinirvṛtaṃ ca imu draṣṭu nātham // Saddhp_11.4 //
            </p>
         
         
         <p>
            choritva kṣetrāṇi svakasvakāni tatha śrāvakāntara marutaśca sarvān /<br />
            saddharmasaṃrakṣaṇahetu sarve kathaṃ ciraṃ tiṣṭhiya dharmanetrī // Saddhp_11.5 //
            </p>
         
         
         <p>
            eteṣu buddhāna niṣīdanārthaṃ bahulokadhātūna sahasrakoṭyaḥ /<br />
            saṃkrāmitā me tatha sarvasattvā ṛddhībalena pariśodhitāśca // Saddhp_11.6 //
            </p>
         
         
         <p>
            etādṛśī utsukatā iyaṃ me kathaṃ prakāśediya dharmanetrī /<br />
            ime ca buddhā sthita aprameyā drumāṇa mūle yatha padmarāśiḥ // Saddhp_11.7 //
            </p>
         
         
         <p>
            drumamūlakoṭīya analpakāyo siṃhāsanasthehi vināyakehi /<br />
            śobhanti tiṣṭhanti ca nityakālaṃ hutāśaneneva yathāndhakāram // Saddhp_11.8 //
            </p>
         
         
         <p>gandho manojño daśasū diśāsu pravāyate lokavināyakānām /
            <span class="note"><span class="bold">Vaidya 155</span></span>
            yenā ime mūrcchita sarvasattvā vāte pravāte iha nityakālam // Saddhp_11.9 //</p>
         
         
         <p>
            mayi nirvṛte yo etaṃ dharmaparyāyu dhārayet /<br />
            kṣipraṃ vyāharatāṃ vācaṃ lokanāthāna saṃmukham // Saddhp_11.10 //
            </p>
         
         
         <p>
            parinirvṛto hi saṃbuddhaḥ prabhūtaratano muniḥ /<br />
            siṃhanādaṃ śruṇe tasya vyavasāyaṃ karoti yaḥ // Saddhp_11.11 //
            </p>
         
         
         <p>
            ahaṃ dvitīyo bahavo ime ca ye koṭiyo āgata nāyakānām /<br />
            vyavasāya śroṣyāmi jinasya putrāt yo utsaheddharmamimaṃ prakāśitum // Saddhp_11.12
            //
            </p>
         
         
         <p>
            ahaṃ ca tena bhavi pūjitaḥ sadā prabhūtaratnaśca jinaḥ svayaṃbhūḥ /<br />
            yo gacchate diśavidiśāsu nityaṃ śravaṇāya dharmaṃ imamevarūpam // Saddhp_11.13 //
            </p>
         
         
         <p>
            ime ca ye āgata lokanāthā vicitritā yairiya śobhitā bhūḥ /<br />
            teṣāṃ pi pūjā vipula analpakā kṛtā bhavetsūtraprakāśanena // Saddhp_11.14 //
            </p>
         
         
         <p>
            ahaṃ ca dṛṣṭo iha āsanasmin bhagavāṃśca yo 'yaṃ sthitu stūpamadhye /<br />
            ime ca anye bahulokanāthā ye āgatāḥ kṣetraśatairanekaiḥ // Saddhp_11.15 //
            </p>
         
         
         <p>
            cintetha kulaputrāho sarvasatvānukampayā /<br />
            suduṣkaramidaṃ sthānamutsahanti vināyakāḥ // Saddhp_11.16 //
            </p>
         
         
         <p>
            bahusūtrasahasrāṇi yathā gaṅgāya vālikāḥ /<br />
            tāni kaścitprakāśeta na tadbhavati duṣkaram // Saddhp_11.17 //
            </p>
         
         
         <p>
            sumeruṃ yaśca hastena adhyālambitva muṣṭinā /<br />
            kṣipeta kṣetrakoṭīyo na tadbhavati duṣkaram // Saddhp_11.18 //
            </p>
         
         
         <p>
            yaśca imāṃ trisāhasrīṃ pādāṅguṣṭhena kampayet /<br />
            kṣipeta kṣetrakoṭīyo na tadbhavati duṣkaram // Saddhp_11.19 //
            </p>
         
         <span class="note"><span class="bold">Vaidya 156</span></span>
         
         <p>
            bhavāgre yaśca tiṣṭhitvā dharmaṃ bhāṣennaro iha /<br />
            anyasūtrasahasrāṇi na tadbhavati duṣkaram // Saddhp_11.20 //
            </p>
         
         
         <p>
            nirvṛtasmiṃstu lokendre paścātkāle sudāruṇe /<br />
            ya idaṃ dhārayet sūtraṃ bhāṣedvā tatsuduṣkaram // Saddhp_11.21 //
            </p>
         
         
         <p>
            ākāśadhātuṃ yaḥ sarvāmekamuṣṭiṃ tu nikṣipet /<br />
            prakṣipitvā ca gaccheta na tadbhavati duṣkaram // Saddhp_11.22 //
            </p>
         
         
         <p>
            yastu īdṛśakaṃ sūtraṃ nirvṛtasmiṃstadā mayi /<br />
            paścātkāle likheccāpi idaṃ bhavati duṣkaram // Saddhp_11.23 //
            </p>
         
         
         <p>
            pṛthivīdhātuṃ ca yaḥ sarvaṃ nakhāgre saṃpraveśayet /<br />
            prakṣipitvā ca gaccheta brahmalokaṃ pi āruhet // Saddhp_11.24 //
            </p>
         
         
         <p>
            na duṣkaraṃ hi so kuryānna ca vīryasya tattakam /<br />
            taṃ duṣkaraṃ karitvāna sarvalokasyihāgrataḥ // Saddhp_11.25 //
            </p>
         
         
         <p>
            ato 'pi duṣkarataraṃ nirvṛtasya tadā mama /<br />
            paścātkāle idaṃ sūtraṃ vadeyā yo muhūrtakam // Saddhp_11.26 //
            </p>
         
         
         <p>
            na duṣkaramidaṃ loke kalpadāhasmi yo naraḥ /<br />
            madhye gacchedadahyantastṛṇabhāraṃ vaheta ca // Saddhp_11.27 //
            </p>
         
         
         <p>
            ato 'pi duṣkarataraṃ nirvṛtasya tadā mama /<br />
            dhārayitvā idaṃ sūtramekasattvaṃ pi śrāvayet // Saddhp_11.28 //
            </p>
         
         
         <p>
            dharmaskandhasahasrāṇi caturaśīti dhārayet /<br />
            sopadeśān yathāproktān deśayet prāṇikoṭinām // Saddhp_11.29 //
            </p>
         
         
         <p>
            na hyetaṃ duṣkaraṃ bhoti tasmin kālasmi bhikṣuṇām /<br />
            vinayecchrāvakān mahyaṃ pañcābhijñāsu sthāpayet // Saddhp_11.30 //
            </p>
         
         
         <p>
            tasyedaṃ duṣkarataraṃ idaṃ sūtraṃ ca dhārayet /<br />
            śraddadhedadhimucyedvā bhāṣedvāpi punaḥ punaḥ // Saddhp_11.31 //
            </p>
         
         
         <p>
            koṭīsahasrān bahavaḥ arhattve yo 'pi sthāpayet /<br />
            ṣaḍabhijñān mahābhāgān yathā gaṅgāya vālikāḥ // Saddhp_11.32 //
            </p>
         
         
         <p>
            ato bahutaraṃ karma karoti sa narottamaḥ /<br />
            nirvṛtasya hi yo mahyaṃ sūtraṃ dhārayate varam // Saddhp_11.33 //
            </p>
         
         
         <p>
            lokadhātusahasreṣu bahu me dharma bhāṣitāḥ /<br />
            adyāpi cāhaṃ bhāṣāmi buddhajñānasya kāraṇāt // Saddhp_11.34 //
            </p>
         
         <span class="note"><span class="bold">Vaidya 157</span></span>
         
         <p>
            idaṃ tu sarvasūtreṣu sūtramagraṃ pravucyate /<br />
            dhāreti yo idaṃ sūtraṃ sa dhāre jinavigraham // Saddhp_11.35 //
            </p>
         
         
         <p>
            bhāṣadhvaṃ kulaputrāho saṃmukhaṃ vastathāgataḥ /<br />
            ya utsahati vaḥ kaścit paścātkālasmi dhāraṇam // Saddhp_11.36 //
            </p>
         
         
         <p>
            mahatpriyaṃ kṛtaṃ bhoti lokanāthāna sarvaśaḥ /<br />
            durādhāramidaṃ sutraṃ dhārayedyo muhūrtakam // Saddhp_11.37 //
            </p>
         
         
         <p>
            saṃvarṇitaśca so bhoti lokanāthehi sarvadā /<br />
            śūraḥ śauṭīryavāṃścāpi kṣiprābhijñaśca bodhaye // Saddhp_11.38 //
            </p>
         
         
         <p>
            dhurāvāhaśca so bhoti lokanāthāna aurasaḥ /<br />
            dāntabhūmimanuprāptaḥ sūtraṃ dhāreti yo idam // Saddhp_11.39 //
            </p>
         
         
         <p>
            cakṣubhūtaśca so bhoti loke sāmaramānuṣe /<br />
            idaṃ sutraṃ prakāśitvā nirvṛte naranāyake // Saddhp_11.40 //
            </p>
         
         
         <p>
            vandanīyaśca so bhoti sarvasattvāna paṇḍitaḥ /<br />
            paścime kāli yo bhāṣet sūtramekaṃ muhūrtakam // Saddhp_11.41 //
            </p>
         
         
         <p>atha khalu bhagavān kṛtsnaṃ bodhisattvagaṇaṃ sasurāsuraṃ ca lokamāmantraya etadavocat
            - bhūtapūrvaṃ bhikṣavo 'tīte 'dhvani ahamaprameyāsaṃkhyeyān kalpān saddharmapuṇḍarīkaṃ
            sūtraṃ paryeṣitavānakhinno 'viśrāntaḥ | pūrvaṃ ca ahamanekān kalpānanekāni kalpaśatasahasrāṇi
            rājābhūvamanuttarāyāṃ samyaksaṃbodhau kṛtapraṇidhānaḥ | na ca me cittavyāvṛttirabhūt
            | ṣaṇṇāṃ ca pāramitānāṃ paripūryā udyukto 'bhūvamaprameyadānapradaḥ suvarṇamaṇimuktāvaidūryaśaṅkhaśilāpravālajātarūparajatāśmagarbham
            usāragalvalohitamuktāgrāmanagaranigamajanapadarāṣṭrarājadhānībhāryāputraduhitṛdāsīdāsakarmakarapauruṣeyahastyaśvarathaṃ
            yāvadātmaśarīraparityāgī karacaraṇaśirottamāṅgapratyaṅgajīvitadātā | na ca me kadācidāgrahacittamutpannam
            | tena ca samayena ayaṃ loko dīrghāyurabhat | anekavarṣaśatasahasrajīvitena ca ahaṃ
            kālena dharmārthaṃ rājyaṃ kāritavān, na viṣayārtham | so 'haṃ jyeṣṭhaṃ kumāraṃ rājye
            'bhiṣicya caturdiśaṃ jyeṣṭhadharmagaveṣaṇāya udyukto 'bhūvam | evaṃ ghaṇṭayā ghoṣāpayitavān
            - yo me jyeṣṭhaṃ dharmamanupradāsyati, arthaṃ cākhyāsyati, tasyāhaṃ dāso bhūyāsam
            | tena ca kālena ṛṣirabhūt | sa māmetadavocat - asti mahārāja saddharmapuṇḍarīkaṃ
            nāma sutraṃ jyeṣṭhadharmanirdeśakam | tadyadi dāsyamabhyupagacchasi, tataste 'haṃ
            taṃ dharmaṃ śrāvayiṣyāmi | so 'haṃ śrutvā tasyarṣervacanaṃ hṛṣṭastuṣṭa udagra āttamanāḥ
            prītisaumanasyajāto yena sa ṛṣistenopeyivān | upetyāvocat - yatte dāsena karma karaṇīyaṃ
            tatkaromi | so 'haṃ tasyarṣerdāsabhāvamabhyupetya tṛṇakāṣṭhapānīyakandamūlaphalādīni
            preṣyakarmāṇi kṛtavān, yāvad dvārādhyakṣo 'pyahamāsam | divasaṃ caivaṃvidhaṃ karma
            kṛtvā rātrau śayānasya mañcake pādān dhārayāmi | na ca me kāyaklamo na cetasi klamo
            'bhūt | evaṃ ca me kurvataḥ paripūrṇaṃ varṣāsahasraṃ gatam ||</p>
         
         <span class="note"><span class="bold">Vaidya 158</span></span>
         
         
         <p>atha khalu bhagavāṃstasyāṃ velāyāmetamevārthaṃ paridyotayannimā gāthā abhāṣata -</p>
         
         
         <p>
            kalpānatītān samanusmarāmi yadāhamāsaṃ dhārmiko dharmarājā /<br />
            rājyaṃ came dharmahetoḥ kṛtaṃ tanna ca kāmahetorjyeṣṭhadharmahetoḥ // Saddhp_11.42
            //
            </p>
         
         
         <p>
            caturdiśaṃ me kṛta ghoṣaṇo 'yaṃ dharmaṃ vadedyastasya dāsyaṃ vrajeyam /<br />
            āsīdṛṣistena kālena dhīmān sūtrasya saddharmanāmnaḥ pravaktāḥ // Saddhp_11.43 //
            </p>
         
         
         <p>
            sa māmavocadyadi te dharmakāṅkṣā upehi dāsyaṃ dharmamataḥ pravakṣye /<br />
            tuṣṭaścāhaṃ vacanaṃ taṃ niśāmya karmākaroddāsayogyaṃ tadā yam // Saddhp_11.44 //
            </p>
         
         
         <p>
            na kāyacittaklamatho spṛśenmāṃ saddharmahetordāsamāgatasya /<br />
            praṇidhistadā me bhavi sattvahetornātmānamuddiśya na kāmahetoḥ // Saddhp_11.45 //
            </p>
         
         
         <p>
            sa rāja āsīttadā abdhavīryo ananyakarmāṇi daśaddiśāsu /<br />
            paripūrṇa kalpāna sahasrakhinno yāvatsūtraṃ labdhavān dharmanāmam // Saddhp_11.46
            //
            </p>
         
         
         <p>tatkiṃ manyadhve bhikṣavaḥ anyaḥ sa tena kālena tena samayena rājābhūt? na khalu punarevaṃ
            draṣṭavyam | tatkasya hetoḥ? ahaṃ sa tena kālena tena samayena rājābhūvam | syātkhalu
            punarbhikṣavo 'nyaḥ sa tena kālena tena samayenarṣirabhūt? na khalu punarevaṃ draṣṭavyam
            | ayameva sa tena kālena tena samayena devadatto bhikṣurṛṣirabhut | devadatto hi bhikṣavo
            mama kalyāṇamitram | devadattameva cāgamya mayā ṣaṭū pāramitāḥ paripūritāḥ, mahāmaitrī
            mahākaruṇā mahāmuditā mahopekṣā | dvātriṃśanmahāpuruṣalakṣaṇāni aśītyanuvyañjanāni
            suvarṇavarṇacchavitā daśa balāni catvāri vaiśāradyāni catvāri saṃgrahavastūni aṣṭādaśāveṇikabuddhadharmā
            maharddhibalatā daśadiksattvanistāraṇatā, sarvametaddevadattamāgasya | ārocayāmi vo
            bhikṣavaḥ, prativedayāmi - eṣa devadatto bhikṣuranāgate 'dhvani aprameyaiḥ kalpairasaṃkhyeyairdevarājo
            nāma tathāgato 'rhan samyaksaṃbuddho (<span class="bold">Vaidya 159</span>) bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca bhagavān devasopānāyāṃ lokadhātau | devarājasya khalu punarbhikṣavastathāgatasya
            viṃśatyantarakalpānāyuṣpramāṇaṃ bhaviṣyati | vistareṇa ca dharmaṃ deśayiṣyati | gaṅgānadīvālukāsamāśca
            sattvāḥ sarvakleśaprahāṇādarhattvaṃ sākṣātkariṣyanti | aneke ca sattvāḥ pratyekabodhau
            cittamutpādayiṣyanti | gaṅgānadīvālukāsamāśca sattvā anuttarāyāṃ samyaksaṃbodhau cittamutpādayiṣyanti,
            avaivartikakṣāntipratilabdhāśca bhaviṣyanti | devarājasya khalu punarbhikṣavastathāgatasya
            parinirvṛtasya viṃśatyantarakalpān saddharmaḥ sthāsyati | na ca śarīraṃ dhātubhedena
            bhetsyate | ekaghanaṃ cāsya śarīraṃ bhaviṣyati saptaratnastūpaṃ praviṣṭam | sa ca
            stūpaḥ ṣaṣṭiyojanaśatānyuccaistvena bhaviṣyati, catvāriṃśadyojanānyāyāmena | sarve
            ca tatra devamanuṣyāḥ pūjāṃ kariṣyanti puṣpadhūpagandhamālyavilepanacūrṇacīvaracchatradhvajapatākābhirgāthābhiḥ
            | tena cābhiṣṭoṣyanti | ye ca taṃ stūpaṃ pradakṣiṇaṃ kariṣyanti praṇāmaṃ vā, teṣāṃ
            kecidagraphalamarhattvaṃ sākṣātkariṣyanti kecit pratyekabodhimanuprāpsyante acintyācāścāprameyā
            devamanuṣyā anuttarāyāṃ samyaksaṃbodhau
            cittānyutpādya avinivartanīyā bhaviṣyanti ||</p>
         
         
         <p>atha khalu bhagavān punareva bhikṣusaṃghamāmantrayate sma - yaḥ kaścit bhikṣavo 'nāgate
            'dhvani kulaputro vā kuladuhitā vā imaṃ saddharmapuṇḍarīkaṃ sūtraparivartaṃ śroṣyati,
            śrutvā ca na kāṅkṣiṣyati na vicikitsiṣyati, viśuddhacittaścādhimokṣyate, tena tisṛṇāṃ
            durgatīnāṃ dvāraṃ pithitaṃ bhaviṣyati ḥ narakatiryagyoniyamalokopapattiṣu na patiṣyati
            | daśadigbuddhakṣetropapannaścedameva sūtraṃ janmani janmani śroṣyati | devamanuṣyalokopapannasya
            cāsya viśiṣṭasthānaprāptirbhaviṣyati | yasmiṃśca buddhakṣetra upapatsyate, tasminnaupapāduke
            saptaratnamaye padme upapatsyate tathāgatasya saṃmukham ||</p>
         
         
         <p>atha khalu tasyāṃ velāyāmadhastāddiśaḥ prabhūtaratnasya tathāgatasya buddhakṣetrādāgataḥ
            prajñākūṭo nāma bodhisattvaḥ | sa taṃ prabhūtaratnaṃ tathāgatametadavocat - gacchāmo
            bhagavan svakaṃ buddhakṣetram | atha khalu bhagavān śākyamunistathāgataḥ prajñākūṭaṃ
            bodhisattvametadavocat - muhūrtaṃ tāvat kulaputra āgamayasva yāvanmadīyena bodhisattvena
            mañjuśriyā kumārabhūtena sārdhaṃ kaṃcideva dharmaviniścayaṃ kṛtvā paścāt svakaṃ buddhakṣetraṃ
            gamiṣyasi | atha khalu tasyāṃ velāyāṃ mañjuśrīḥ kumārabhūtaḥ sahasrapatre padme śakaṭacakrapramāṇamātre
            niṣaṇṇo 'nekabodhisattvaparivṛtaḥ puraskṛtaḥ samudramadhyāt sāgaranāgarājabhavanādabhyudgamya
            upari vaihāyasaṃ khagapathena gṛdhrakūṭe parvate bhagavato 'ntikamupasaṃkrāntaḥ |
            atha mañjuśrīḥ kumārabhūtaḥ padmādavatīrya bhagavataḥ śākyamuneḥ prabhūtaratnasya
            ca tathāgatasya pādau śirasābhivanditvā yena prajñākūṭo bodhisattvastenopasaṃkrāntaḥ
            | upasaṃkramya prajñākūṭena bodhisattvena sārdhaṃ saṃmukhaṃ saṃmodanīṃ saṃrañjanīṃ
            vividhāṃ kathāmupasaṃgṛhya ekānte nyaṣīdat | atha khalu prajñākūṭo bodhisattvo mañjuśriyaṃ
            kumārabhūtametadavocat - samudramadhyagatena tvayā mañjuśrīḥ kiyān sattvadhāturvinītaḥ?
            mañjuśrīrāha - anekānyaprameyāṇyasaṃkhyeyāni sattvāni vinītāni | tāvadaprameyāṇyasaṃkhyeyāni
            yāvadvācā na śakyaṃ vijñāpayituṃ cittena vā cintayitum (<span class="bold">Vaidya 160</span>) | muhūrtaṃ tāvat kulaputra āgamayasva yāvat pūrvanimittaṃ drakṣyasi | samanantarabhāṣitā
            ceyaṃ mañjuśriyā kumārabhūtena vāk, tasyāṃ velāyāmanekāni padmasahasrāṇi samudramadhyādabhyudgatāni
            upari vaihāyasam | teṣu ca padmeṣvanekāni bodhisattvasahasrāṇi saṃniṣaṇṇāni | atha
            te bodhisattvāstenaiva khagapathena yena gṛdhrakūṭaḥ parvatastenopasaṃkrāntāḥ | upasaṃkramya
            tataścopari vaihāyasaṃ sthitāḥ saṃdṛśyante sma | sarve ca te mañjuśriyā kumārabhūtena
            vinītā anuttarāyāṃ samyaksaṃbodhau | tatra ye bodhisattvā mahāyānasaṃprasthitāḥ pūrvamabhūvan,
            te mahāyānaguṇān ṣaṭ pāramitāḥ saṃvarṇayanti | ye śrāvakapūrvā bodhisattvāste śrāvakayānameva
            saṃvarṇayanti | sarve ca te sarvadharmān śūnyāniti
            saṃjānanti sma, mahāyānagūṇāṃśca | atha khalu mañjuśrīḥ kumārabhūtaḥ prajñākūṭaṃ bodhisattvametadavocat
            - sarvo 'yaṃ kulaputra mayā samudramadhyagatena sattvavinayaḥ kṛtaḥ | sa cāyaṃ saṃdṛśyate
            | atha khalu prajñākūṭo bodhisattvo mañjuśriyaṃ kumārabhūtaṃ gāthābhigītena paripṛcchati
            -</p>
         
         
         <p>
            mahābhadra prajñayā sūranāman asaṃkhyeyā ye vinītāstvayādya /<br />
            sattvā amī kasya cāyaṃ prabhāvastadbūhi pṛṣṭo naradeva tvametat // Saddhp_11.47 //
            </p>
         
         
         <p>
            kaṃ vā dharmaṃ deśitavānasi tvaṃ kiṃ vā sūtraṃ bodhimārgopadeśam /<br />
            yacchrutvāmī bodhaye jātacittāḥ sarvajñatve niścitaṃ labdhagādhāḥ // Saddhp_11.48
            //
            </p>
         
         
         <p>mañjuśrīrāha - samudramadhye saddharmapuṇḍarīkaṃ sūtraṃ bhāṣitavān, na cānyat | prajñākūṭa
            āha - idaṃ sūtraṃ gambhīraṃ sūkṣmaṃ durdṛśam, na cānena sutreṇa kiṃcidanyat sūtraṃ
            samamasti | asti kaścit sattvo ya idaṃ sūtraratnaṃ satkuryādavaboddhumanuttarāṃ samyaksaṃbodhimabhisaṃboddhum?
            mañjuśrīrāha - asti kulaputra sāgarasya nāgarājño duhitā aṣṭavarṣā jātyā mahāprajñā
            tīkṣṇendriyā jñānapūrvaṃgamena kāyavāṅmanaskarmaṇā samanvāgatā sarvatathāgatabhāṣitavyañjanārthodgrahaṇe
            dhāraṇīpratilabdhā sarvadharmasattvasamādhānasamādhisahasraikakṣaṇapratilābhinī |
            bodhicittāvinivartinī vistīrṇapraṇidhānā sarvasattveṣvātmapremānugatā guṇotpādane
            ca samarthā | na ca tebhyaḥ parihīyate | smitamukhī paramayā śubhavarṇapuṣkalatayā
            samanvāgatā maitracittā karuṇāṃ ca vācaṃ bhāṣate | sā samyaksaṃbodhimabhisaṃboddhuṃ
            samarthāṃ | prajñākūṭo bodhisattva āha - dṛṣṭo mayā bhagavān śākyamunistathāgato bodhāya
            ghaṭamāno bodhisattvabhūto 'nekāni puṇyāni kṛtavān | anekāni ca kalpasahasrāṇi na
            kadācid vīryaṃ sraṃsitavān | trisāhasramahāsāhasrāyāṃ lokadhātau nāsti kaścidantaśaḥ
            sarṣapamātro 'pi pṛthivīpradeśaḥ yatrānena śarīraṃ na nikṣiptaṃ sattvahitahetoḥ |
            paścād bodhimabhisaṃbuddha | ka evaṃ śraddadhyāt, yadanayā śakyaṃ muhūrtena anuttarāṃ
            samyaksaṃbodhimabhisaṃboddhum?(<span class="bold">Vaidya 161</span>)</p>
         
         
         <p>atha khalu tasyāṃ velāyāṃ sāgaranāgarājaduhitā agrataḥ sthitā saṃdṛśyate sma | sā
            bhagavataḥ pādau śirasābhivandya ekānte 'sthāt |
            tasyāṃ velāyāmimā gāthā abhāṣata -</p>
         
         
         <p>
            puṇyaṃ puṇyaṃ gabhīraṃ ca diśaḥ sphurati sarvaśaḥ /<br />
            sūkṣmaṃ śarīraṃ dvātriṃśallakṣaṇaiḥ samalaṃkṛtam // Saddhp_11.49 //
            </p>
         
         
         <p>
            anuvyajanayuktaṃ ca sarvasattvanamaskṛtam /<br />
            sarvasattvābhigamyaṃ ca antarāpaṇavadyathā // Saddhp_11.50 //
            </p>
         
         
         <p>
            yathecchayā me saṃbodhiḥ sākṣī me 'tra tathāgataḥ /<br />
            vistīrṇaṃ deśayiṣyāmi dharmaṃ duḥkhapramocanam // Saddhp_11.51 //
            </p>
         
         
         <p>atha khalu tasyāṃ velāyāmāyuṣmān śāriputrastāṃ sāgaranāgarājaduhitarametadavocat -
            kevalaṃ kulaputri bodhāya cittamutpannam | avivartyāprameyaprajñā cāsi | samyaksaṃbuddhatvaṃ
            tu durlabham | asti kulaputri strī na ca vīryaṃ sraṃsayati, anekāni ca kalpaśatānyanekāni
            ca kalpasahasrāṇi puṇyāni karoti, ṣaṭ pāramitāḥ paripūrayati, na cādyāpi buddhatvaṃ
            prāpnoti | kiṃ kāraṇam? pañca sthānāni strī adyāpi na prāpnoti | katamāni pañca? prathamaṃ
            brahmasthānaṃ dvitīyaṃ śakrasthānaṃ tṛtīyaṃ mahārājasthānaṃ caturthaṃ cakravartisthānaṃ
            pañcamamavaivartikabodhisattvasthānam ||</p>
         
         
         <p>atha khalu tasyāṃ velāyāṃ sāgaranāgarājaduhitureko maṇirasti, yaḥ kṛtsnāṃ mahāsāhasrāṃ
            lokadhātuṃ mūlyaṃ kṣamate | sa ca maṇistayā sāgaranāgarājaduhitrā bhagavate dattaḥ
            | sa bhagavatā ca anukampāmupādāya pratigṛhītaḥ | atha sāgaranāgarājaduhitā prajñākūṭaṃ
            bodhisattvaṃ sthaviraṃ ca śāriputrametadavocat - yo 'yaṃ maṇirmayā bhagavato dattaḥ,
            sa ca bhagavatā śīrghraṃ pratigṛhīto veti? sthavira āha - tvayā ca śīghraṃ datto bhagavatā
            ca śīghraṃ pratigṛhītaḥ | sāgaranāgarājaduhitā āha - yadyahaṃ bhadanta śāriputra maharddhikī
            syām, śīghrataraṃ samyaksaṃbodhimabhisaṃbudhyeyam | na cāsya maṇeḥ pratigrāhakaḥ syāt
            ||</p>
         
         
         <p>atha tasyāṃ velāyāṃ sāgaranāgarājaduhitā sarvalokapratyakṣaṃ sthavirasya ca śāriputrasya
            pratyakṣaṃ tat strīndriyamantarhitaṃ puruṣendriyaṃ ca prādurbhūtaṃ bodhisattvabhūtaṃ
            cātmānaṃ saṃdarśayati | tasyāṃ velāyāṃ dakṣiṇāṃ diśaṃ prakrāntaḥ | atha dakṣiṇasyāṃ
            diśi vimalā nāma lokadhātuḥ | tatra saptaratnamaye bodhivṛkṣamūle niṣaṇṇamabhisaṃbuddhamātmānaṃ
            saṃdarśayati sma, dvātriṃśallakṣaṇadharaṃ sarvānuvyajanarūpaṃ prabhayā ca daśadiśaṃ
            sphuritvā dharmadeśanāṃ kurvāṇam | ye ca sahāyāṃ lokadhātau sattvāḥ, te sarve taṃ
            tathāgataṃ paśyanti sma, sarvaiśca devanāgayakṣagandharvāsuragaruḍakinnaramanuṣyāmanuṣyairnamasyamānaṃ
            dharmadeśanāṃ ca kurvantam | ye ca sattvāstasya tathāgatasya dharmadeśanāṃ śṛṇvanti,
            sarve te 'vinivartanīyā bhavantyanuttarāyāṃ samyaksaṃbodhau | sā ca vimalā lokadhātuḥ,
            iyaṃ ca sahā lokadhātuḥ ṣaḍvikāraṃ prākampat | bhagavataśca śākyamuneḥ parṣanmaṇḍalānāṃ
            trayāṇāṃ prāṇisahasrāṇāmanutpattikadharmakṣāntipratilābho 'bhūt | trayāṇāṃ ca prāṇiśatasahasrāṇāmanuttarāyāṃ
            samyaksaṃbodhau vyākaraṇapratilābho 'bhūt | atha prajñākūṭo bodhisattvo mahāsattvaḥ
            sthaviraśca śāriputrastūṣṇīmabhūtām ||</p>
         
         
         <p>ityāryasaddharmapuṇḍarīke dharmaparyāye stūpasaṃdarśanaparivarto nāmaikādaśamaḥ ||</p>
         
         
         
         
         <span class="note"><span class="bold">Vaidya 162</span></span>
         
         
         <p>Saddhp_12: utsāhaparivartaḥ |</p>
         
         
         <p>atha khalu bhaiṣajyarājo bodhisattvo mahāsattvo mahāpratibhānaśca bodhisattvo mahāsattvo
            viṃśatibodhisattvaśatasahasraparivāro bhagavataḥ saṃmukhamimāṃ vācamabhāṣetām - alpotsuko
            bhagavān bhavatvasminnarthe | vayamimaṃ bhagavan dharmaparyāyaṃ tathāgatasya parinirvṛtasya
            sattvānāṃ deśayiṣyāmaḥ saṃprakāśayiṣyāmaḥ | kiṃcāpi bhagavan śaṭhakāḥ sattvāstasmin
            kāle bhaviṣyanti, parīttakuśalamūlā adhimānikā lābhasatkārasaṃniśritā akuśalamūlapratipannā
            durdamā adhimuktivirahitā anadhimuktibahulāḥ, api tu khalu punarvayaṃ bhagavan kṣāntibalamupadarśayitvā
            tasmin kāle idaṃ sūtramuddekṣyāmo dhārayiṣyāmo deśayiṣyāmo likhiṣyāmaḥ satkariṣyāmo
            gurukariṣyāmo mānayiṣyāmaḥ pūjayiṣyāmaḥ | kāyajīvitaṃ ca vayaṃ bhagavan utsṛjya idaṃ
            sūtraṃ prakāśayiṣyāmaḥ | alpotsuko bhagavān bhavatviti ||</p>
         
         
         <p>atha khalu tasyāṃ parṣadi śaikṣāśaikṣāṇāṃ bhikṣūṇāṃ pañcamātrāṇi bhikṣuśatāni bhagavanta
            metadūcuḥ - vayamapi bhagavan utsahāmahe imaṃ dharmaparyāyaṃ saṃprakāśayitum, api
            tu khalu punarbhagavan anyāsu lokadhātuṣviti | atha khalu yāvantaste bhagavataḥ śrāvakāḥ
            śaikṣāśaikṣā bhagavatā vyākṛtā anuttarāyāṃ samyaksaṃbodhau, aṣṭau bhikṣusahasrāṇi,
            sarvāṇi tāni yena bhagavāṃstenāñjaliṃ praṇamayya bhagavantametadūcuḥ - alpotsuko bhagavān
            bhavatu | vayamapīmaṃ dharmaparyāyaṃ saṃprakāśayiṣyāmastathāgatasya parinirvṛtasya
            paścime kāle paścime samaye api tvanyāsu lokadhātuṣu | tatkasya hetoḥ? asyāṃ bhagavan
            sahāyāṃ lokadhātau adhimānikāḥ sattvā alpakuśalamūlā nityaṃ vyāpannacittāḥ śaṭhā vaṅkajātīyāḥ
            ||</p>
         
         
         <p>atha khalu mahāprajāpatī gautamī bhagavato mātṛbhaginī ṣaḍbhirbhikṣuṇīsahasraiḥ sārdhaṃ
            śaikṣāśaikṣābhirbhikṣuṇībhiḥ utthāyāsanād yena bhagavāṃstenāñjaliṃ praṇamayya bhagavantamullokayantī
            sthitābhūt | atha khalu bhagavāṃstasyāṃ velāyāṃ mahāprajāpatīṃ gautamīmāmantrayāmāsa
            - kiṃ tvaṃ gautami durmanasvinī sthitā tathāgataṃ vyavalokayasi? nāhaṃ parikīrtitā
            vyākṛtā ca anuttarāyāṃ samyaksaṃbodhau | api tu khalu punargautami sarvaparṣadvayākaraṇena
            vyākṛtāsi | api tu khalu punastvaṃ gautami ita upādāya aṣṭātriṃśatāṃ buddhakoṭīniyutaśatasahasrāṇāmantike
            satkāraṃ gurukāraṃ mānanāṃ pūjanāmarcanāmapacāyanāṃ kṛtvā bodhisattvā mahāsattvo dharmabhāṇako
            bhaviṣyasi | imānyapi ṣaḍ bhikṣuṇīsahasrāṇi śaikṣāśaikṣāṇāṃ bhikṣuṇīnāṃ tvayaiva sārdhaṃ
            teṣāṃ tathāgatānāmarhatāṃ samyaksaṃbuddhānāmantike bodhisattvā dharmabhāṇakā bhaviṣyanti
            | tataḥ pareṇa paratareṇa bodhisattvacaryāṃ paripūrya sarvasattvapriyadarśano nāma
            tathāgato 'rhan samyaksaṃbuddho loke bhaviṣyasi vidyācaraṇasaṃpannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavān | sa ca gautami
            sarvasattvapriyadarśanastathāgato 'rhan samyaksaṃbuddhastāni ṣaḍ bodhisattvasahasrāṇi
            paraṃparāvyākaraṇena vyākariṣyatyanuttarāyāṃ samyaksaṃbodhau ||</p>
         
         <span class="note"><span class="bold">Vaidya 163</span></span>
         
         
         <p>atha khalu rāhulamāturyaśodharāyā bhikṣuṇyā etadabhavat - na me bhagavatā nāmadheyaṃ
            parikīrtitam | atha khalu bhagavān yaśodharāyā bhikṣuṇyāścetasaiva cetaḥparivitarkamājñāya
            yaśodharāṃ bhikṣuṇīmetadavocat - ārocayāmi te yaśodhare, prativedayāmi te | tvamapi
            daśānāṃ buddhakoṭīsahasrāṇāmantike satkāraṃ gurukāraṃ mānanāṃ pūjanāmarcanāmapacāyanāṃ
            kṛtvā bodhisattvo dharmabhāṇako bhaviṣyasi | bodhisattvacaryāṃ ca anupūrveṇa paripūrya
            raśmiśatasahasraparipūrṇadhvajo nāma tathāgato 'rhan samyaksaṃbuddho loke bhaviṣyasi
            vidhācaraṇasaṃpannaḥ sugatolokavidanuttaraḥ puruṣadamyasārathiḥ śāstā devānāṃ ca manuṣyāṇāṃ
            ca buddho bhagavān bhadrāyāṃ lokadhātau | aparimitaṃ ca tasya bhagavato raśmiśatasahasraparipūrṇadhvajasya
            tathāgatasyārhataḥ samyaksaṃbuddhasyāyuṣpramāṇaṃ bhaviṣyati ||</p>
         
         
         <p>atha khalu mahāprajāpatī gautamī bhikṣuṇī ṣaḍbhikṣuṇīsahasraparivārā yaśodharā ca
            bhikṣuṇī caturbhikṣuṇīsahasraparivārā bhagavato 'ntikāt svakaṃ vyākaraṇaṃ śrutvā anuttarāyāṃ
            samyaksaṃbodhau āścaryaprāptā adbhutaprāptāśca tasyāṃ velāyāmimāṃ gāthāmabhāṣanta
            -</p>
         
         
         <p>
            bhagavan vinetāsi vināyako 'si śāstāsi lokasya sadevakasya /<br />
            āśvāsadātā naradevapūjito vayaṃ pi saṃtoṣita adya nātha // Saddhp_12.1 //
            </p>
         
         
         <p>atha khalu tā bhikṣuṇyaḥ imāṃ gāthāṃ bhāṣitvā bhagavantametadūcuḥ - vayamapi bhagavan
            samutsahāmahe imaṃ dharmaparyāyaṃ saṃprakāśayituṃ paścime kāle paścime samaye, api
            tvanyāsu lokadhātuṣviti ||</p>
         
         
         <p>atha khalu bhagavān yena tānyaśītibodhisattvakoṭīnayutaśatasahasrāṇi dhāraṇīpratilabdhānāṃ
            bodhisattvānāmavaivartikadharmacakrapravartakānāṃ tenāvalokayāmāsa | atha khalu te
            bodhisattvā mahāsattvāḥ samanantarāvalokitā bhagavatā utthāyāsanebhyo yena bhagavāṃstenāñjaliṃ
            praṇāmyaivaṃ cintayāmāsuḥ - asmākaṃ bhagavān adhyeṣati asya dharmaparyāyasya saṃprakāśanatāyai
            | te khalvevamanuvicintya saṃprakampitāḥ parasparamūcuḥ - kathaṃ vayaṃ kulaputrāḥ
            kariṣyāmo yad bhagavānadhyeṣati asya dharmaparyāyasyānāgate 'dhvani saṃprakāśanatāyai?
            atha khalu te kulaputrā bhagavato gauraveṇa ātmanaśca purvacaryāpraṇidhānena bhagavato
            'bhimukhaṃ siṃhanādaṃ nadante sma - vayaṃ bhagavan anāgate 'dhvani imaṃ dharmaparyāyaṃ
            tathāgate parinirvṛte daśasu dikṣu gatvā sarvasattvāṃllekhayiṣyāmaḥ pāṭhayiṣyāmaścintāpayiṣyāmaḥ
            prakāśayiṣyāmo bhagavata evānubhāvena | bhagavāṃśca asmākamanyalokadhātusthito rakṣāvaraṇaguptiṃ
            kariṣyati ||</p>
         
         
         <p>atha khalu te bodhisattvā mahāsattvāḥ samasaṃgītyā bhagavantamābhirgāthābhiradhyabhāṣanta
            -(<span class="bold">Vaidya 164</span>)</p>
         
         
         <p>
            alpotsukastvaṃ bhagavan bhavasva vayaṃ tadā te parinirvṛtasya /<br />
            svaṃ paścime kāli subhairavasmin prakāśayiṣyāmida sūtramuttamam // Saddhp_12.2 //
            </p>
         
         
         <p>
            ākrośāṃstarjanāṃścaiva daṇḍa-udgūraṇāni ca /<br />
            bālānāṃ saṃsahiṣyāmo 'dhivāsiṣyāma nāyaka // Saddhp_12.3 //
            </p>
         
         
         <p>
            durbuddhinaśca vaṅkāśca śaṭhā bālādhimāninaḥ /<br />
            aprāpte prāptasaṃjñī ca ghore kālasmi paścime // Saddhp_12.4 //
            </p>
         
         
         <p>
            araṇyavṛttakāścaiva kanthāṃ prāvariyāṇa ca /<br />
            saṃlekhavṛtticāri sma evaṃ vakṣyanti durmatī // Saddhp_12.5 //
            </p>
         
         
         <p>
            raseṣu gṛddha saktāśca gṛhīṇāṃ dharma deśayī /<br />
            satkṛtāśca bhaviṣyanti ṣaḍabhijñā yathā tathā // Saddhp_12.6 //
            </p>
         
         
         <p>
            raudracittāśca duṣṭāśca gṛhavittavicintakāḥ /<br />
            araṇyaguptiṃ praviśitvā asmākaṃ parivādakāḥ // Saddhp_12.7 //
            </p>
         
         
         <p>
            asmākaṃ caiva vakṣyanti lābhasatkāraniśritāḥ /<br />
            tīrthikā batime bhikṣū svāni kāvyāni deśayuḥ // Saddhp_12.8 //
            </p>
         
         
         <p>
            svayaṃ sūtrāṇi granthitvā lābhasatkārahetavaḥ /<br />
            parṣāya madhye bhāṣante asmākamanukuṭṭakāḥ // Saddhp_12.9 //
            </p>
         
         
         <p>
            rājeṣu rājaputreṣu rājāmātyeṣu vā tathā /<br />
            viprāṇāṃ gṛhapatīnāṃ ca anyeṣāṃ cāpi bhikṣuṇām // Saddhp_12.10 //
            </p>
         
         
         <p>
            vakṣyantyavarṇamasmākaṃ tīrthyavādaṃ ca kārayī /<br />
            sarvaṃ vayaṃ kṣamiṣyāmo gauraveṇa maharṣiṇām // Saddhp_12.11 //
            </p>
         
         
         <p>
            ye cāsmān kutsayiṣyanti tasmin kālasmi durmatī /<br />
            ime buddhā bhaviṣyanti kṣamiṣyāmatha sarvaśaḥ // Saddhp_12.12 //
            </p>
         
         
         <p>
            kalpasaṃkṣobhamīṣmasmin dāruṇasmi mahābhaye /<br />
            yakṣarūpā bahu bhikṣū asmākaṃ paribhāṣakāḥ // Saddhp_12.13 //
            </p>
         
         
         <p>
            gauraveṇeha lokendre utsahāma suduṣkaram /<br />
            kṣāntīya kakṣyāṃ bandhitvā sūtrametaṃ prakāśaye // Saddhp_12.14 //
            </p>
         
         
         <p>
            anarthikāḥ sma kāyena jīvitena ca nāyaka /<br />
            arthikāśca sma bodhīya tava nikṣepadhārakāḥ // Saddhp_12.15 //
            </p>
         
         <span class="note"><span class="bold">Vaidya 165</span></span>
         
         <p>
            bhagavāneva jānīte yādṛśāḥ pāpabhikṣavaḥ /<br />
            paścime kāli bheṣyanti saṃdhābhāṣyamajānakāḥ // Saddhp_12.16 //
            </p>
         
         
         <p>
            bhṛkuṭī sarva soḍhavyā aprajñaptiḥ punaḥ punaḥ /<br />
            niṣkāsanaṃ vihārebhyo bandhakuṭṭī bahūvidhā // Saddhp_12.17 //
            </p>
         
         
         <p>
            ājñaptiṃ lokanāthasya smarantā kāli paścime /<br />
            bhāṣiṣyāma idaṃ sūtraṃ parṣanmadhye viśāradāḥ // Saddhp_12.18 //
            </p>
         
         
         <p>
            nagareṣvatha grāmeṣu ye bheṣyanti ihārthikāḥ /<br />
            gatvā gatvāsya dāsyāmo nikṣepaṃ tava nāyaka // Saddhp_12.19 //
            </p>
         
         
         <p>
            preṣaṇaṃ tava lokendra kariṣyāmo mahāmune /<br />
            alpotsuko bhava tvaṃ hi śāntiprāpto sunirvṛtaḥ // Saddhp_12.20 //
            </p>
         
         
         <p>
            sarve ca lokapradyotā āgatā ye diśo daśa /<br />
            satyāṃ vācaṃ prabhāṣāmo adhimuktiṃ vijānasi // Saddhp_12.21 //
            </p>
         
         
         <p>ityāryasaddharmapuṇḍarīke dharmaparyāye utsāhaparivarto nāma dvādaśamaḥ ||</p>
         
         
         
         
         <span class="note"><span class="bold">Vaidya 166</span></span>
         
         
         <p>Saddhp_13: sukhavihāraparivartaḥ |</p>
         
         
         <p>atha khalu mañjuśrīḥ kumārabhūto bhagavantametadavocata - duṣkaraṃ bhagavan paramaduṣkaramebhirbodhisattvairmahāsattvairutsoḍhaṃ
            bhagavato gauraveṇa | kathaṃ bhagavan ebhirbodhisattvairmahāsattvairayaṃ dharmaparyāyaḥ
            paścime kāle paścime samaye saṃprakāśayitavyaḥ? evamukte bhagavān mañjuśriyaṃ kumārabhūtametadavocat
            - caturṣu mañjuśrīrdharmeṣu pratiṣṭhitena bodhisattvena mahāsattvena ayaṃ dharmaparyāyaḥ
            paścime kāle paścime samaye saṃprakāśayitavyaḥ | katameṣu caturṣu? iha mañjuśrīrbodhisattvena
            mahāsattvena ācāragocarapratiṣṭhitena ayaṃ dharmaparyāyaṃ paścime kāle paścime samaye
            saṃprakāśayitavyaḥ | kathaṃ ca mañjuśrīrbodhisattvo mahāsattva ācāragocarapratiṣṭhito
            bhavati? yadā ca mañjuśrīrbodhisattvo mahāsattvaḥ kṣānto bhavati, dānto dāntabhūmimanuprāpto
            'nutrastāsaṃtrastamanā anabhyasūyakaḥ, yadā ca mañjuśrīrbodhisattvo mahāsattvo na
            kasmiṃściddharme carati, yathābhūtaṃ ca dharmāṇāṃ svalakṣaṇaṃ vyavalokayati |
            yā khalveṣu dharmeṣvavicāraṇā avikalpanā, ayamucyate mañjuśrīrbodhisattvasya mahāsattvasyācāraḥ
            | katamaśca mañjuśrīrbodhisattvasya mahāsattvasya gocaraḥ? yadā ca mañjuśrīrbodhisattvo
            mahāsattvo na rājānaṃ saṃsevate, na rājaputrān na rājamahāmātrān na rājapuruṣān saṃsevate
            na bhajate na paryupāste nopasaṃkrāmati, nānyatīrthyāścarakaparivrājakājīvakanirgranthān
            na kāvyaśāstraprasṛtān sattvān saṃsevate, na bhajate na paryupāste, na ca lokāyatamantradhārakān
            na lokāyatikān sevate na bhajate na paryupāste, na ca taiḥ sārdhaṃ saṃstavaṃ karoti
            | na cāṇḍalān na mauṣṭikān na saukarikān na kaukkuṭikān na mṛgalubdhakān na māṃsikān
            na naṭanṛttakān na jhallān na mallān | anyāni pareṣāṃ ratikrīḍāsthānāni tāni nopasaṃkrāmati
            | na ca taiḥ sārdhaṃ saṃstavaṃ karoti | anyatropasaṃkrāntānāṃ kālena kālaṃ dharmaṃ
            bhāṣate, taṃ cāniśrito bhāṣate | śrāvakayānīyāṃśca bhikṣubhikṣuṇyupāsakopāsikā na
            sevate na bhajate na paryupāste, na ca taiḥ sārdhaṃ saṃstavaṃ karoti | na ca taiḥ
            saha samavadhānagocaro bhavati caṃkrame vā vihāre vā | anyatropasaṃkrāntānāṃ caiṣāṃ
            kālena kālaṃ dharmaṃ bhāṣate, taṃ cāniśrito bhāṣate | ayaṃ mañjuśrīrbodhisattvasya
            mahāsattvasya gocaraḥ ||</p>
         
         
         <p>punaraparaṃ mañjuśrīrbodhisattvo mahāsattvo na mātṛgrāmasya anyatarānyataramanunayanimittamudgṛhya
            abhīkṣṇaṃ dharmaṃ deśayati, na ca mātṛgrāmasya abhīkṣṇaṃ darśanakāmo bhavati | na
            ca kulānyupasaṃkramati, na ca dārikāṃ vā kanyāṃ vā vadhukāṃ vā abhīkṣṇamābhāṣitavyāṃ
            manyate, na pratisaṃmodayati | na ca paṇḍakasya dharmaṃ deśayati, na ca tena sārdhaṃ
            saṃstavaṃ karoti, na ca pratisaṃmodayati | na caikākī bhikṣārthamantargṛhaṃ praviśati
            anyatra tathāgatānusmṛtiṃ bhāvayamānaḥ | sacetpunarmātṛgrāmasya dharmaṃ deśayati,
            sa nāntaśo dharmasaṃrāgeṇāpi dharmaṃ (<span class="bold">Vaidya 167</span>) deśayati, kaḥ punarvādaḥ strīsaṃrāgeṇa | nāntaśo dantāvalīmapyupadarśayati, kaḥ
            punarvāda audārikamukhavikāram | na ca śrāmaṇeraṃ na ca śrāmaṇerīṃ na bhikṣuṃ na bhikṣuṇīṃ
            na kumārakaṃ na kumārikāṃ sātīyati, na ca taiḥ sārdhaṃ saṃstavaṃ karoti, na ca saṃlāpaṃ
            karoti | sa ca pratisaṃlayanaguruko bhavati, abhīkṣṇaṃ ca pratisaṃlayanaṃ sevate |
            ayamucyate mañjuśrīrbodhisattvasya mahāsattvasya prathamo gocaraḥ ||</p>
         
         
         <p>punaraparaṃ mañjuśrīrbodhisattvo mahāsattvaḥ sarvadharmān śūnyān vyavalokayati, yathāvat
            pratiṣṭhitān dharmān aviparītasthāyino yathābhūtasthitānacalānakampyānavivartyānaparivartān
            sadā yathābhūtasthitānākāśasvabhāvānniruktivyavahāravivarjitānajātānabhutān anasaṃbhūtān
            asaṃskṛtān asaṃtānān asattābhilāpapravyāhṛtānasaṅgasthānasthitān saṃjñāviparyāsaprādurbhūtān
            | evaṃ hi mañjuśrīrbodhisattvo mahāsattvo 'bhīkṣṇaṃ sarvadharmān vyavalokayan viharati
            anena vihāreṇa viharan bodhisattvo mahāsattvo gocare sthito bhavati | ayaṃ mañjuśrīrbodhisattvasya
            dvitīyo gocaraḥ ||</p>
         
         
         <p>atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā
            gāthā abhāṣata -</p>
         
         
         <p>
            yo bodhisattva iccheyā paścātkāle sudāruṇe /<br />
            idaṃ sūtraṃ prakāśetuṃ anolīno viśāradaḥ // Saddhp_13.1 //
            </p>
         
         
         <p>
            ācāragocaraṃ rakṣedasaṃsṛṣṭaḥ śucirbhavet /<br />
            varjayetsaṃstavaṃ nityaṃ rājaputrehi rājabhiḥ // Saddhp_13.2 //
            </p>
         
         
         <p>
            ye cāpiṃ rājapuruṣāḥ kuryāttehi na saṃstavam /<br />
            caṇḍālamuṣṭikaiḥ śauṇḍaistīrthikaiścāpi sarvaśaḥ // Saddhp_13.3 //
            </p>
         
         
         <p>
            adhimānīnna seveta vinaye cāgame sthitān /<br />
            arhantasaṃmatān bhikṣūn duḥśīlāṃścaiva varjayet // Saddhp_13.4 //
            </p>
         
         
         <p>
            bhikṣuṇīṃ varjayennityaṃ hāsyasaṃlāpagocarām /<br />
            upāsikāśca varjeta prākaṭā yā avasthitāḥ // Saddhp_13.5 //
            </p>
         
         
         <p>
            yā nirvṛtiṃ gaveṣanti dṛṣṭe dharme upāsikāḥ /<br />
            varjayet saṃstavaṃ tābhiḥ ācāro ayamucyate // Saddhp_13.6 //
            </p>
         
         
         <p>
            yaścainamupasaṃkramya dharmaṃ pṛcche 'grabodhaye /<br />
            tasya bhāṣet sadā dhīro anolīno aniśritaḥ // Saddhp_13.7 //
            </p>
         
         <span class="note"><span class="bold">Vaidya 168</span></span>
         
         <p>
            strīpaṇḍakāśca ye sattvāḥ saṃstavaṃ tairvivarjayet /<br />
            kuleṣu cāpi vadhukāṃ kumāryaśca vivarjayet // Saddhp_13.8 //
            </p>
         
         
         <p>
            na tā saṃmodayejjātu kauśalyaṃ hāsa pṛcchitum /<br />
            saṃstavaṃ tehi varjeta saukaraurabhrikaiḥ saha // Saddhp_13.9 //
            </p>
         
         
         <p>
            ye cāpi vividhān prāṇīn hiṃseyurbhogakāraṇāt /<br />
            māṃsaṃ sūnāya vikrenti saṃstavaṃ tairvivarjayet // Saddhp_13.10 //
            </p>
         
         
         <p>
            strīpoṣakāśca ye sattvā varjayettehi saṃstavam /<br />
            naṭebhirjhallamallebhirye cānye tādṛśā janāḥ // Saddhp_13.11 //
            </p>
         
         
         <p>
            vāramukhyā na seveta ye cānye bhogavṛttinaḥ /<br />
            pratisaṃmodanaṃ tebhiḥ sarvaśaḥ parivarjayet // Saddhp_13.12 //
            </p>
         
         
         <p>
            yadā ca dharmaṃ deśeyā mātṛgrāmasya paṇḍitaḥ /<br />
            na caikaḥ praviśettatra nāpi hāsyasthito bhavet // Saddhp_13.13 //
            </p>
         
         
         <p>
            yadāpi praviśed grāmaṃ bhojanārthī punaḥ punaḥ /<br />
            dvitīyaṃ bhikṣu mārgeta buddhaṃ vā samanusmaret // Saddhp_13.14 //
            </p>
         
         
         <p>
            ācāragocaro hyeṣa prathamo me nidarśitaḥ /<br />
            viharanti yena saprajñā dhārentā sūtramīdṛśam // Saddhp_13.15 //
            </p>
         
         
         <p>
            yadā na carate dharmaṃ hīnautkṛṣṭamadhyame /<br />
            saṃskṛtāsaṃskṛte cāpi bhūtābhūte ca sarvaśaḥ // Saddhp_13.16 //
            </p>
         
         
         <p>
            strīti nācarate dhīro puruṣeti na kalpayet /<br />
            sarvadharma ajātatvād gaveṣanto na paśyati // Saddhp_13.17 //
            </p>
         
         
         <p>
            ācāro hi ayaṃ ukto bodhisattvāna sarvaśaḥ /<br />
            gocaro yādṛśasteṣāṃ taṃ śṛṇotha prakāśataḥ // Saddhp_13.18 //
            </p>
         
         
         <p>
            asantakā dharma ime prakāśitā aprādubhūtāśca ajāta sarve /<br />
            śūnyā nirīhā sthita nityakālaṃ ayaṃ gocaro ucyati paṇḍitānām // Saddhp_13.19 //
            </p>
         
         
         <p>viparītasaṃjñīhi ime vikalpitā asantasantā hi abhūtabhūtataḥ /
            <span class="note"><span class="bold">Vaidya 169</span></span>
            anutthitāścāpi ajātadharmā jātātha bhūtā viparītakalpitāḥ // Saddhp_13.20 //</p>
         
         
         <p>
            ekāgracitto hi samāhitaḥ sadā sumerukūṭo yatha susthitaśca /<br />
            evaṃ sthitaścāpi hi tān nirīkṣedākāśabhūtānima sarvadharmān // Saddhp_13.21 //
            </p>
         
         
         <p>
            sadāpi ākāśasamānasārakān aniñjitān manyanavarjitāṃśca /<br />
            sthitā hi dharmā iti nityakālaṃ ayu gocaro ucyati paṇḍitānām // Saddhp_13.22 //
            </p>
         
         
         <p>
            īryāpathaṃ yo mama rakṣamāṇo bhaveta bhikṣū mama nirvṛtasya /<br />
            prakāśayet sūtramidaṃ hi loke na cāpi saṃlīyana tasya kācit // Saddhp_13.23 //
            </p>
         
         
         <p>
            kālena vā cintayamānu paṇḍitaḥ praviśya lenaṃ tatha ghaṭṭayitvā /<br />
            vipaśya dharmaṃ imu sarva yoniśo utthāya deśeta alīnacittaḥ // Saddhp_13.24 //
            </p>
         
         
         <p>
            rājāna tasyeha karonti rakṣāṃ ye rājaputrāśca śṛṇonti dharmam /<br />
            anye 'pi co gṛhapati brāhmaṇāśca parivārya sarve 'sya sthitā bhavanti // Saddhp_13.25
            //
            </p>
         
         
         <p>punaraparaṃ mañjuśrirbodhisattvo mahāsattvastathāgatasya parinirvṛtasya paścime kāle
            paścime samaye saddharmavipralope vartamāne imaṃ dharmaparyāyaṃ saṃprakāśayitukāmaḥ
            sukhasthito bhavati | sa sukhasthitaśca dharmaṃ bhāṣate kāyagataṃ vā pustakagataṃ
            vā | pareṣāṃ ca deśayamāno nādhimātramupālambhajātīyo bhavati, na cānyān dharmabhāṇakān
            bhikṣūn parivadati, na cāvarṇaṃ bhāṣate, na cāvarṇaṃ niścārayati, na cānyeṣāṃ śrāvakayānīyānāṃ
            bhikṣūṇāṃ nāma gṛhītvā avarṇa bhāṣate, na cāvarṇaṃ cārayati, na ca teṣāmantike pratyarthikasaṃjñī
            bhavati | tatkasya hetoḥ? yathāpīdaṃ sukhasthānavasthitatvāt | sa āgatāgatānāṃ dhārmaśrāvaṇikānāmanuparigrāhikayā
            anabhyasūyayā (<span class="bold">Vaidya 170</span>) dharmaṃ deśayati | avivadamāno na ca praśnaṃ pṛṣṭaḥ śrāvakayānena visarjayati |
            api tu khalu punastathā visarjayati, yathā buddhajñānamabhisaṃbudhyate ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            sukhasthito bhoti sadā vicakṣaṇaḥ sukhaṃ niṣaṇṇastatha dharmu bhāṣate /<br />
            udāra prajñapta karitva āsanaṃ caukṣe manojñe pṛthivīpradeśe // Saddhp_13.26 //
            </p>
         
         
         <p>
            caukṣaṃ cāsau cīvara prāvaritvā suraktaraṅgaṃ supraśastaraṅgaiḥ /<br />
            āsevakāṃ kṛṣṇa tathādaditvā mahāpramāṇaṃ ca nivāsayitvā // Saddhp_13.27 //
            </p>
         
         
         <p>
            sapādapīṭhasmi niṣadya āsane vicitradūṣyehi susaṃstṛtasmin /<br />
            sudhautapādaśca upāruhitvā snigdhena śīrṣeṇa mukhena cāpi // Saddhp_13.28 //
            </p>
         
         
         <p>
            dharmāsane cātra niṣīdiyāna ekāgrasattveṣu samāgateṣu /<br />
            upasaṃhareccitrakathā bahūśca bhikṣūṇa co bhikṣūṇikāna caiva // Saddhp_13.29 //
            </p>
         
         
         <p>
            upāsakānāṃ ca upāsikānāṃ rājñāṃ tathā rājasutāna caiva /<br />
            vicitritārthāṃ madhurāṃ katheyā anabhyasūyantu sadā sa paṇḍitaḥ // Saddhp_13.30 //
            </p>
         
         
         <p>
            pṛṣṭo 'pi cāsau tada praśna tehi anulomamarthaṃ punarnirdiśeta /<br />
            tathā ca deśeya tamarthajātaṃ yatha śrutva bodhīya bhaveyu lābhinaḥ // Saddhp_13.31
            //
            </p>
         
         
         <p>kilāsitāṃ cāpi vivarjayitvā na cāpi utpādayi khedasaṃjñām /
            <span class="note"><span class="bold">Vaidya 171</span></span>
            aratiṃ ca sarvāṃ vijaheta paṇḍito maitrībalaṃ cā pariṣāya bhāvayet // Saddhp_13.32
            //</p>
         
         
         <p>
            bhāṣecca rātriṃdivamagradharmaṃ dṛṣṭāntakoṭīnayutaiḥ sa paṇḍitaḥ /<br />
            saṃharṣayetparṣa tathaiva toṣayenna cāpi kiṃcittatu jātu prārthayet // Saddhp_13.33
            //
            </p>
         
         
         <p>
            khādyaṃ ca bhojyaṃ ca tathānnapānaṃ vastrāṇi śayyāsana cīvaraṃ vā /<br />
            gilānabhaiṣajya na cintayeta na vijñapeyā pariṣāya kiṃcit // Saddhp_13.34 //
            </p>
         
         
         <p>
            anyatra cinteya sadā vicakṣaṇo bhaveya buddho 'hamime ca sattvāḥ /<br />
            etanmamo sarvasukhopadhānaṃ yaṃ dharma śrāvemi hitāya loke // Saddhp_13.35 //
            </p>
         
         
         <p>
            yaścāpi bhikṣū mama nirvṛtasya anīrṣuko eta prakāśayeyā /<br />
            na tasya duḥkhaṃ na ca antarāyo śokopayāsā na bhavetkadācit // Saddhp_13.36 //
            </p>
         
         
         <p>
            na tasya saṃtrāsana kaści kuryānna tāḍanāṃ nāpi avarṇa bhāṣet /<br />
            na cāpi nipkāsana jātu tasya tathā hi so kṣāntibale pratiṣṭhitaḥ // Saddhp_13.37 //
            </p>
         
         
         <p>
            sukhasthitasyo tada paṇḍitasya evaṃ sthitasyo yatha bhāṣitaṃ mayā /<br />
            guṇāna koṭīśata bhontyaneke na śakyate kalpaśate hi vaktum // Saddhp_13.38 //
            </p>
         
         
         <p>punaraparaṃ mañjuśrīrbodhisattvo mahāsattvastathāgatasya parinirvṛtasya saddharmakṣayāntakāle
            vartamāne idaṃ sūtraṃ dhārayamāṇo bodhisattvo mahāsattvo 'nīrṣuko bhavatyaśaṭho 'māyāvī,
            na cānyeṣāṃ bodhisattvayānīyānāṃ pudgalānāmavarṇaṃ bhāṣate, nāpavadati nāvasādayati
            | na cānyeṣāṃ bhikṣubhikṣuṇyupāsakopāsikānāṃ śrāvakayānīyānāṃ vā pratyekabuddhayānīyānāṃ
            vā bodhisattvayānīyānāṃ vā kaukṛtyamupasaṃharati - dūre yūyaṃ kulaputrā anuttarāyāḥ
            samyaksaṃbodheḥ, na tasyāṃ yūyaṃ (<span class="bold">Vaidya 172</span>) sadṛśyadhve | atyantapramādavihāriṇo yūyam | na yūyaṃ pratibalāstaṃ jñānamabhisaṃboddhum
            | ityevaṃ na kasyacid bodhisattvayānīyasya kaukṛtyamupasaṃharati | na ca dharmavivādābhirato
            bhavati, na ca dharmavivādaṃ karoti, sarvasattvānāṃ cāntike maitrībalaṃ na vijahāti
            | sarvatathāgatānāṃ cāntike pitṛsaṃjñāmutpādayati, sarvabodhisattvānāṃ cāntike śāstṛsaṃjñāmutpādayati
            | ye ca daśasu dikṣu loke bodhisattvā mahāsattvāḥ, tānabhīkṣṇamadhyāśayena gauraveṇa
            ca namaskurute | dharmaṃ ca deśayamāno 'nūnamanadhikaṃ dharmaṃ deśayati samena dharmapremṇā,
            na ca kasyacidantaśo dharmapremṇāpyadhikataramanugrahaṃ karoti imaṃ dharmaparyāyaṃ
            saṃprakāśayamānaḥ ||</p>
         
         
         <p>anena mañjuśrīstṛtīyena dharmeṇa samanvāgato bodhisattvo mahāsattvastathāgatasya parinirvṛtasya
            saddharmaparikṣayāntakāle vartamāne imaṃ dharmaparyāyaṃ saṃprakāśayamānaḥ sukhasparśaṃ
            viharati, aviheṭhitaścemaṃ dharmaparyāyaṃ saṃprakāśayati | bhavanti cāsya
            dharmasaṃgītyāṃ sahāyakāḥ | utpatsyante cāsya dhārmaśrāvaṇikāḥ, ye 'syemaṃ dharmaparyāyaṃ
            śroṣyanti śraddhāsyanti, pattīyiṣyanti dhārayiṣyanti paryavāpsyanti likhiṣyanti likhāpayiṣyanti,
            pustakagataṃ ca kṛtvā satkariṣyanti gurukariṣyanti mānayiṣyanti pūjayiṣyanti ||</p>
         
         
         <p>idamavocad bhagavān | idaṃ vaditvā sugato hyathāparametaduvāca śāstā -</p>
         
         
         <p>
            śāṭhyaṃ ca mānaṃ tatha kūṭanāṃ ca aśeṣato ujjhiya dharmabhāṇakaḥ /<br />
            īrṣyāṃ na kuryāttatha jātu paṇḍito ya icchate sūtramidaṃ prakāśitum // Saddhp_13.39
            //
            </p>
         
         
         <p>
            avarṇa jātū na vadeya kasyaciddṛṣṭīvivādaṃ ca na jātu kuryāt /<br />
            kaukṛtyasthānaṃ ca na jātu kuryānna lapsyase jñānamanuttara tvam // Saddhp_13.40 //
            </p>
         
         
         <p>
            sadā ca so ārjavu mardāvaśca kṣāntaśca bhotī sugatasya putraḥ /<br />
            dharmaṃ prakāśetuḥ punaḥ punaścimaṃ na tasya khedo bhavatī kadācit // Saddhp_13.41
            //
            </p>
         
         
         <p>
            ye bodhisattvā daśasū diśāsu sattvānukampāya caranti loke /<br />
            te sarvi śāstāra bhavanti mahyaṃ gurugauravaṃ teṣu janeta paṇḍitaḥ // Saddhp_13.42
            //
            </p>
         
         <span class="note"><span class="bold">Vaidya 173</span></span>
         
         <p>
            smaritva buddhāna dvipadānamuttamān jineṣu nityaṃ pitṛsaṃjña kuryāt /<br />
            adhimānasaṃjñāṃ ca vihāya sarvāṃ na tasya bhotī tada antarāyaḥ // Saddhp_13.43 //
            </p>
         
         
         <p>
            śruṇitva dharmaṃ imamevarūpaṃ sa rakṣitavyastada paṇḍitena /<br />
            sukhaṃ vihārāya samāhitaśca surakṣito bhoti ca prāṇikoṭibhiḥ // Saddhp_13.44 //
            </p>
         
         
         <p>punaraparaṃ mañjuśrīrbodhisattvo mahāsattvastathāgatasya parinirvṛtasya saddharmapratikṣayāntakāle
            vartamāne imaṃ dharmaparyāyaṃ dhārayitukāmastena bhikṣuṇā gṛhasthapravrajitānāmantikād
            dūreṇa dūraṃ vihartavyam, maitrīvihāreṇa ca vihartavyam | ye ca sattvā bodhāya saṃprasthitā
            bhavanti, teṣāṃ sarveṣāmantike spṛhotpādayitavyā | evaṃ cānena cittamutpādayitavyam
            | mahāduṣprajñajātīyā bateme sattvāḥ, ye tathāgatasyopāyakauśalyaṃ saṃdhābhāṣitaṃ
            na śṛṇvanti na jānanti na budhyante na pṛcchanti na śraddadhanti nādhimucyante | kiṃcāpyete
            sattvā imaṃ dharmaparyāyaṃ nāvataranti, na budhyante, api tu khalu punarahametāmanuttarāṃ
            samyaksaṃbodhimabhisaṃbudhya yo yasmin sthito bhaviṣyati, taṃ tasminneva ṛddhibalenāvarjayiṣyāmi
            pattīyāpayiṣyāmi avatārayiṣyāmi paripācayiṣyāmi ||</p>
         
         
         <p>anenāpi mañjuśrīścaturthena dharmeṇa samanvāgato bodhisattvo mahāsattvastathāgatasya
            parinirvṛtasya imaṃ dharmaparyāyaṃ saṃprakāśayamāno 'vyābādho bhavati, satkṛto gurukṛto
            mānitaḥ pūjito bhikṣubhikṣuṇyupāsakopāsikānāṃ rājñā rajaputrāṇāṃ rājāmātyānāṃ rājamahāmātrāṇāṃ
            naigamajānapadānāṃ brāhmaṇagṛhapatīnām | antarīkṣāvacarāścāsya devatāḥ śrāddhāḥ pṛṣṭhato
            'nubaddhā bhaviṣyanti dharmaśravaṇāya | devaputrāścāsya sadānubaddhā bhaviṣyantyārakṣāyai
            grāmagatasya vā vihāragatasya vā | upasaṃkramiṣyanti rātriṃdivaṃ dharmaṃ paripṛcchakāḥ
            | tasya ca vyākaraṇenaṃ tuṣṭā udagrā āttamanaskā bhaviṣyanti | tatkasya hetoḥ? sarvabuddhādhiṣṭhito
            'yaṃ mañjuśrīrdharmaparyāyaḥ | atītānāgatapratyutpannairmañjuśrīstathāgatairarhadbhiḥ
            samyaksaṃbuddhairayaṃ dharmaparyāyo nityādhiṣṭhitaḥ | durlabho 'sya mañjuśrīrdharmaparyāyasya
            bahuṣu lokadhātuṣu śabdo vā ghoṣo vā nāmaśravo vā ||</p>
         
         
         <p>tadyathāpi nāma mañjuśrī rājā bhavati balacakravartī, balena taṃ svakaṃ rājyaṃ nirjināti
            | tato 'sya pratyarthikāḥ pratyamitrāḥ pratirājānastena sārdhaṃ vigrahamāpannā bhavanti
            | atha tasya rājño balacakravartino vividhā yodhā bhavanti | te taiḥ śatrubhiḥ sārdhaṃ
            yudhyante | atha sa rājā tān yodhān yudhyamānān dṛṣṭvā teṣāṃ yodhānāṃ prīto bhavatyāttamanaskaḥ
            | sa prīta āttamanāḥ samānasteṣāṃ yodhānāṃ vividhāni dānāni dadāti | tadyathā grāmaṃ
            vā grāmakṣetrāṇi (<span class="bold">Vaidya 174</span>) vā dadāti, nagaraṃ nagarakṣetrāṇi vā dadāti, vastrāṇi dadāti, veṣṭanāni hastābharaṇāni
            pādābharaṇāni kaṇṭhābharaṇāni karṇābharaṇāni sauvarṇasūtrāṇi hārārdhahārāṇi hiraṇyasuvarṇamaṇimuktāvaiḍūryaśaṅkhaśilāpravālānyapi
            dadāti, hastyaśvarathapattidāsīdāsānapi dadāti, yānāni śibikāśca dadāti | na punaḥ
            kasyaciccūḍāmaṇiṃ dadāti | tatkasya hetoḥ? eka eva hi sa cūḍāmaṇī rājño mūrdhasthāyī
            | yadā punarmañjuśrī rājā tamapi cūḍāmaṇiṃ dadāti, tadā sa sarvo rājñaścaturaṅgabalakāya
            āścaryaprāpto bhavatyadbhutaprāptaḥ | evameva mañjuśrīstathāgato 'pyarhan samyaksaṃbuddho
            dharmasvāmī dharmarājā svena bāhubalanirjitena puṇyabalanirjitena traidhātuke dharmeṇa
            dharmarājyaṃ kārayati | tasya māraḥ pāpīyāṃstraidhātukamākrāmati | atha khalu tathāgatasyāpi
            āryā yodhā māreṇa sārdhaṃ yudhyante | atha khalu mañjuśrīstathāgato 'pyarhan samyaksaṃbuddho
            dharmasvāmī dharmarājā teṣāmāryāṇāṃ yodhānāṃ yudhyatāṃ dṛṣṭvā vividhāni sūtraśatasahasrāṇi
            bhāṣate sma catasṛṇāṃ parṣadāṃ saṃharṣaṇārtham | nirvāṇanagaraṃ caiṣāṃ mahādharmanagaraṃ
            dadāti | nirvṛtyā cainān pralobhayati sma | na punarimamevaṃrūpaṃ dharmaparyāyaṃ bhāṣate
            sma | tatra mañjuśrīryathā sa rājā balacakravartī teṣāṃ yodhānāṃ yudhyatāṃ mahatā
            puruṣakāreṇa vismāpitaḥ samānaḥ paścāttaṃ sarvasvabhūtaṃ paścimaṃ cūḍāmaṇiṃ dadāti
            sarvalokāśraddheyaṃ vismayabhūtam | yathā mañjuśrīstasya rājñaḥ sa cūḍāmaṇiścirarakṣito
            mūrdhasthāyī, evameva mañjuśrīstathāgato 'rhan samyaksaṃbuddhastraidhātuke dharmarājo
            dharmeṇa rājyaṃ kārayamāṇo yasmin samaye
            paśyati śrāvakāṃśca bodhisattvāṃśca skandhamāreṇa vā kleśamāreṇa vā sārdhaṃ yudhyamānān,
            taiśca sārdhaṃ yudhyamānairyadā rāgadveṣamohakṣayaḥ sarvatraidhātukānniḥsaraṇaṃ sarvamāranirghātanaṃ
            mahāpuruṣakāraḥ kṛto bhavati, tadā tathāgato 'rhan samyaksaṃbuddho 'pyārāgitaḥ samānasteṣāmāryḥṇḥṃ
            yodhḥnḥmimamevaṃrūpaṃ sarvalokavipratyanīkaṃ sarvalokḥśraddheyamabhḥṣitapūrvamanirdiṣṭapūrvaṃ
            dharmaparyḥyaṃ bhḥṣate sma | sarveṣḥṃ sarvajñatḥhḥrakaṃ mahḥcūḍḥmaṇiprakhyaṃ tathḥgataḥ
            śrḥvakebhyo 'nuprayacchati sma | eṣḥ hi mañjuśrīstathḥgatḥnḥṃ paramḥ dharmadeśanḥ,
            ayaṃ paścimastathḥgatḥnḥṃ dharmaparyḥyaḥ | sarveṣḥṃ dharmaparyḥyḥṇḥmayaṃ dharmaparyḥyaḥ
            sarvagambhīraḥ sarvalokavipratyanīkaḥ, yo 'yaṃ mañjuśrīstathḥgatena adya tenaiva rḥjñḥ
            balacakravartinḥ ciraparirakṣitaścūḍḥmaṇiravamucya yodhebhyo dattaḥ | evameva mañjuśrīstathḥgato
            'pīmaṃ dharmaguhyaṃ cirḥnurakṣitaṃ sarvadharmaparyḥyḥṇḥṃ mūrdhasthḥyi tathḥgatavijñeyam
            | tadidaṃ tathḥgatenḥdya saṃprakḥśitamiti ||</p>
         
         
         <p>atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā
            gāthā abhāṣata -</p>
         
         
         <p>
            maitrībalaṃ co sada darśayantaḥ kṛpāyamāṇaḥ sada sarvasattvān /<br />
            prakāśayeddharmamimevarūpaṃ sūtraṃ viśiṣṭaṃ sugatehi varṇitam // Saddhp_13.45 //
            </p>
         
         <span class="note"><span class="bold">Vaidya 175</span></span>
         
         <p>
            gṛhastha ye pravrajitāśca ye syuratha bodhisattvāstada kāli paścime /<br />
            sarveṣu maitrībala so hi darśayī mā haiva kṣepsyanti śruṇitva dharmam // Saddhp_13.46
            //
            </p>
         
         
         <p>
            ahaṃ tu bodhimanuprāpuṇitvā yadā sthito bheṣyi tathāgatatve /<br />
            tato upāneṣyi upāyi sthitvā saṃśrāvayiṣye imamagrabodhim // Saddhp_13.47 //
            </p>
         
         
         <p>
            yathāpi rājā balacakravartī yodhāna dadyādvividhaṃ hiraṇyam /<br />
            hastīṃśca aśvāṃśca rathān padātīn nagarāṇi grāmāṃśca dadāti tuṣṭaḥ // Saddhp_13.48
            //
            </p>
         
         
         <p>
            keṣāṃci hastābharaṇāni prīto dadāti rūpyaṃ ca suvarṇasūtram /<br />
            muktāmaṇiṃ śaṅkhaśilāpravālaṃ vividhāṃśca dāsān sa dadāti prītaḥ // Saddhp_13.49 //
            </p>
         
         
         <p>
            yadā tu so uttamasāṃhasena vismāpito kenaci tatra bhoti /<br />
            vijñāya āścaryamidaṃ kṛtaṃ ti mukuṭaṃ sa muñcitva maṇiṃ dadāti // Saddhp_13.50 //
            </p>
         
         
         <p>
            tathaiva buddho ahu dharmarājā kṣāntībalaḥ prajñaprabhūtakośaḥ /<br />
            dharmeṇa śāsāmimu sarvalokaṃ hitānukampī karūṇāyamānaḥ // Saddhp_13.51 //
            </p>
         
         
         <p>
            sattvāṃśca dṛṣṭvātha vihanyamānān bhāṣāmi sūtrāntasahasrakoṭyaḥ /<br />
            parākramaṃ jāniya teṣa prāṇināṃ ye śuddhasattvā iha kleśaghātinaḥ // Saddhp_13.52
            //
            </p>
         
         
         <p>atha dharmarājāpi mahābhiṣaṭkaḥ paryāyakoṭīśata bhāṣamāṇaḥ /
            <span class="note"><span class="bold">Vaidya 176</span></span>
            jñātvā ca sattvān balavantu jñānī cūḍāmaṇiṃ vā ima sūtra deśayī // Saddhp_13.53 //</p>
         
         
         <p>
            imu paścimu loki vadāmi sūtraṃ sūtrāṇa sarveṣa mamāgrabhūtam /<br />
            saṃrakṣitaṃ me na ca jātu proktaṃ taṃ śrāvayāmyadya śṛṇotha sarve // Saddhp_13.54
            //
            </p>
         
         
         <p>
            catvāri dharmā imi evarūpāḥ mayi nirvṛte ye ca niṣevitavyāḥ /<br />
            ye cārthikā uttamamagrabodhau vyāpāraṇaṃ ye ca karonti mahyam // Saddhp_13.55 //
            </p>
         
         
         <p>
            na tasya śoko na pi cāntarāyo daurvarṇikaṃ nāpi gilānakatvam /<br />
            na ca cchavī kṛṣṇika tasya bhoti na cāpi hīne nagarasmi vāsaḥ // Saddhp_13.56 //
            </p>
         
         
         <p>
            priyadarśano 'sau satataṃ maharṣī  tathāgato vā yatha pūjya bhoti /<br />
            upasthāyakāstasya bhavanti nityaṃ ye devaputrā daharā bhavanti // Saddhp_13.57 //
            </p>
         
         
         <p>
            na tasya śastraṃ na viṣaṃ kadācit kāye krame nāpi ca daṇḍaloṣṭam /<br />
            saṃmīlitaṃ tasya mukhaṃ bhaveya yo tasya ākrośamapī vadeyā // Saddhp_13.58 //
            </p>
         
         
         <p>
            so bandhubhūto bhavatīha prāṇināmālokajāto vicarantu medinīm /<br />
            timiraṃ haranto bahuprāṇakoṭināṃ yo sūtradhāre imu nirvṛte mayi // Saddhp_13.59 //
            </p>
         
         
         <p>
            supinasmi so paśyati bhadrarūpaṃ bhikṣūṃśca so paśyati bhikṣuṇīśca /<br />
            sihāsanasthaṃ ca tathātmabhāvaṃ dharmaṃ prakāśentu bahuprakāram // Saddhp_13.60 //
            </p>
         
         <span class="note"><span class="bold">Vaidya 177</span></span>
         
         <p>
            devāṃśca yakṣān yatha gaṅgāvālikā asurāṃśca nāgāṃśca bahuprakārān /<br />
            teṣāṃ ca so bhāṣati agradharmaṃ supinasmi sarveṣa kṛtāñjalīnām // Saddhp_13.61 //
            </p>
         
         
         <p>
            tathāgataṃ so supinasmi paśyati deśenta dharmaṃ bahuprāṇikoṭinām /<br />
            raśmīsahasrāṇi pramuñcamānaṃ valgusvaraṃ kāñcanavarṇanātham // Saddhp_13.62 //
            </p>
         
         
         <p>
            so cā tahī bhoti kṛtāñjalisthito abhiṣṭuvanto dvipaduttamaṃ munim /<br />
            so cā jino bhāṣati agradharmaṃ caturṇa parṣāṇa mahābhiṣaṭūkaḥ // Saddhp_13.63 //
            </p>
         
         
         <p>
            so ca prahṛṣṭo bhavatī śruṇitvā prāmodyajātaśca karoti pūjām /<br />
            supine ca so dhāraṇi prāpuṇoti avivartiyaṃ jñāna spṛśitva kṣipram // Saddhp_13.64
            //
            </p>
         
         
         <p>
            jñātvā ca so āśayu lokanāthastaṃ vyākarotī puruṣarṣabhatve /<br />
            kulaputra tvaṃ pīha anuttaraṃ śivaṃ spṛśiṣyasi jñānamanāgate 'dhvani // Saddhp_13.65
            //
            </p>
         
         
         <p>
            tavāpi kṣetraṃ vipulaṃ bhaviṣyati parṣāśca catvāri yathaiva mahyam /<br />
            śroṣyanti dharmaṃ vipulaṃ anāsravaṃ sagauravā bhūtva kṛtāñjalī ca // Saddhp_13.66
            //
            </p>
         
         
         <p>
            punaśca so paśyati ātmabhāvaṃ bhāventa dharmaṃ girikandareṣu /<br />
            bhāvitva dharmaṃ ca spṛśitva dharmatāṃ samādhi so labdhu jinaṃ ca paśyati // Saddhp_13.67
            //
            </p>
         
         
         <p>suvarṇavarṇaṃ śatapuṇyalakṣaṇaṃ supinasmi dṛṣṭvā ca śṛṇoti dharmam /
            <span class="note"><span class="bold">Vaidya 178</span></span>
            śrutvā ca taṃ parṣadi saṃprakāśayī supino khu tasyo ayamevarūpaḥ // Saddhp_13.68 //</p>
         
         
         <p>
            svapne 'pi sarvaṃ prajahitva rājyamantaḥpuraṃ jñātigaṇaṃ tathaiva /<br />
            abhiniṣkramī sarva jahitva kāmānupasaṃkramī yena ca bodhimaṇḍam // Saddhp_13.69 //
            </p>
         
         
         <p>
            siṃhāsane tatra niṣīdiyāno drumasya mūle tahi bodhiarthikaḥ /<br />
            divasāna saptāna tathātyayena anuprāpsyate jñānu tathāgatānām // Saddhp_13.70 //
            </p>
         
         
         <p>
            bodhiṃ ca prāptastatu vyutthahitvā pravartayī cakramanāsravaṃ hi /<br />
            caturṇa parṣāṇa sa dharma deśayī acintiyā kalpasahasrakoṭyaḥ // Saddhp_13.71 //
            </p>
         
         
         <p>
            prakāśayitvā tahi dharma nāsravaṃ nirvāpayitvā bahu prāṇikoṭyaḥ /<br />
            nirvāyatī hetukṣaye va dīpaḥ supino ayaṃ so bhavatevarūpaḥ // Saddhp_13.72 //
            </p>
         
         
         <p>
            bahu ānuśaṃsāśca anantakāśca ye mañjughoṣā sada tasya bhonti /<br />
            yo paścime kāli iamamagradharmaṃ sūtraṃ prakāśeya mayā sudeśitam // Saddhp_13.73 //
            </p>
         
         
         <p>ityāryasaddharmapuṇḍarīke dharmaparyāye sukhavihāraparivarto nāma trayodaśamaḥ ||</p>
         
         
         
         
         <span class="note"><span class="bold">Vaidya 179</span></span>
         
         
         <p>Saddhp_14: bodhisattvapṛthivīvirasamudgamaparivartaḥ |</p>
         
         
         <p>atha khalu anyalokadhātvāgatānāṃ bodhisattvānāṃ mahāsattvānāmaṣṭau gaṅgānadīvālukāsamā
            bodhisattvā mahāsattvāstasmin samaye tataḥ parṣanmaṇḍalādabhyutthitā abhūvan | te
            'ñjaliṃ pragṛhya bhagavato 'bhimukhā bhagavantaṃ namasyamānā bhagavantametadūcuḥ -
            saced bhagavānasmākamanujānīyāt, vayamapi bhagavan imaṃ dharmaparyāyaṃ tathāgatasya
            parinirvṛtasya tasyāṃ sahāyāṃ lokadhātau saṃprakāśeyama vācayema lekhayema pūjayema,
            asmiṃśca dharmaparyāye yogamāpadyemahi | tatsādhu bhagavānasmākamapīmaṃ dharmaparyāyamanujānātu
            | atha khalu bhagavāṃstān bodhisattvānetadavocat - alaṃ kulaputrāḥ | kiṃ yuṣmākamanena
            kṛtyena? santi kulaputrā iha mamaivāsyāṃ sahāyāṃ lokadhātau ṣaṣṭigaṅgānadīvālukāsamāni
            bodhisattvasahasrāṇi ekasya bodhisattvasya parivāraḥ | evaṃrūpāṇāṃ ca bodhisattvānāṃ
            ṣaṣṭyeva gaṅgānadīvālukāsamāni bodhisattvasahasrāṇi, yeṣāmekaikasya bodhisattvasya
            iyāneva parivāraḥ ye mama parinirvṛtasya paścime kāle paścime samaye imaṃ dharmaparyāyaṃ
            dhārayiṣyanti vācayiṣyanti saṃprakāśayiṣyanti ||</p>
         
         
         <p>samanantarabhāṣitā ceyaṃ bhagavatā vāk, atheyaṃ sahā lokadhātuḥ samantāt sphuṭitā
            visphuṭitā abhūt | tebhyaśca sphoṭāntarebhyo bahūni bodhisattvakoṭīnayutaśatasahasrāṇyuttiṣṭhante
            sma suvarṇavarṇaiḥ kāyairdvātriṃśadbhirmahāpuruṣalakṣaṇaiḥ samanvāgatāḥ, ye 'syāṃ
            mahāpṛthivyāmadha ākāśadhātau viharanti sma | imāmeva sahāṃ lokadhātuṃ niśritya te
            khalvimamevaṃrūpaṃ bhagavataḥ śabdaṃ śrutvā pṛthivyā adhaṃ samutthitāḥ, yeṣāmekaiko
            bodhisattvaḥ ṣaṣṭigaṅgānadīvālukopamabodhisattvaparivāro gaṇī mahāgaṇī gaṇācaryaḥ
            | tādṛśānāṃ bodhisattvānāṃ mahāsattvānāṃ gaṇīnāṃ mahāgaṇīnāṃ gaṇācāryāṇāṃ ṣaṣṭigaṅgānadīvālukopamāni
            bodhisattvakoṭīnayutaśatasahasrāṇi, ye itaḥ sahāyā lokadhātordharaṇīvivarebhyaḥ samunmajjante
            sma | kaḥ punarvādaḥ pañcāśadgaṅgānadīvālukopamabodhisattvaparivārāṇāṃ bodhisattvānāṃ
            mahāsattvānām? kaḥ punarvādaścatvāriṃśadgaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? kaḥ punarvādastriṃśadgaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? kaḥ punarvādo viṃśatibodhisattvaparivārāṇāṃ bodhisattvānāṃ
            mahāsattvānām? kaḥ punarvādo daśagaṅgānadīvālukopamabodhisattvaparivārāṇāṃ bodhisattvānāṃ
            mahāsattvānām? kaḥ punarvādaḥ pañcacatustridvigaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? kaḥ punarvāda ekagaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? kaḥ punarvādo 'rdhagaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? kaḥ punarvādaścaturbhāga-ṣaḍbhāgāṣṭabhāga-daśabhāga-viṃśatibhāga-triṃśadbhāga-catvāriṃśadbhāga-pañcāśadbhāgaśatabhāgasahasrabhāgaśatasahasrabhāgakoṭībhāgakoṭīśatabhāgakoṭīsahasrabhāgakoṭīśatasahasrabhāgakoṭīnayutaśatasahasrabhāgagaṅgānadīvālukopamabodhisattvaparivārāṇāṃ
            bodhisattvānāṃ mahāsattvānām? (<span class="bold">Vaidya 180</span>) kaḥ punarvādo bahubodhisattvakoṭīnayutaśatasahasraparivārāṇāṃ bodhisattvānāṃ mahāsattvānām?
            kaḥ punarvādaḥ koṭīparivārāṇāṃ bodhisattvānāṃ mahāsattvānām? kaḥ punarvādaḥ śatasahasraparivārāṇāṃ
            bodhisattvānāṃ mahāsattvānām? kaḥ punarvādaḥ sahasraparivārāṇāṃ bodhisattvānāṃ mahāsattvānām?
            kaḥ punarvādaḥ pañcaśataparivārāṇāṃ bodhisattvānāṃ mahāsattvānām? kaḥ punarvādaścatuḥśatatriśatadviśataparivārāṇāṃ
            bodhisattvānāṃ mahāsattvānām? kaḥ punarvādaḥ ekaśataparivārāṇāṃ bodhisattvānāṃ mahāsattvānām?
            kaḥ punarvādaḥ pañcāśadbodhisattvaparivārāṇāṃ bodhisattvānāṃ mahāsattvānām? peyālam
            | kaḥ punarvādaścatvāriṃśatriṃśadviṃśatidaśapañcacatustridvibodhisattvaparivārāṇāṃ
            bodhisattvānāṃ mahāsattvānām? kaḥ punarvāda ātmadvitīyānāṃ bodhisattvānāṃ mahāsattvānām?
            kaḥ punarvādo 'parivārāṇāmekavihāriṇāṃ bodhisattvānāṃ mahāsattvānām? na teṣāṃ saṃkhyā
            vā gaṇanā vā upamā vā upaniṣadvā upalabhyate, ya iha sahāyāṃ lokadhātau dharaṇīvivarebhyo
            bodhisattvā mahāsattvāḥ samunmajjante sma | te ca unmajjyonmajjya yena sa mahāratnastūpo
            vaihāyasamantarīkṣe sthitaḥ, yasmin sa bhagavān prabhūtaratnastathāgato 'rhan samyaksaṃbuddhaḥ
            parinirvṛtaḥ, bhagavatā śākyamuninā tathāgatenārhatā samyaksaṃbuddhena sārdhaṃ siṃhāsane
            niṣaṇṇaḥ, tenopasaṃkrāmanti sma | upasaṃkramya ca ubhayayostathāgatayorarhatoḥ samyaksaṃbuddhayoḥ
            pādau śirobhirvanditvā sarvāṃśca tān bhagavataḥ śākyamunestathāgatasyātmīyān nirmitāṃstathāgatavigrahān
            ye te samantato daśasu dikṣvanyonyāsu lokadhātuṣu saṃnipatitāḥ, nānāratnavṛkṣamūleṣu
            siṃhāsanopaviṣṭāḥ, tān sarvānabhivandya namaskṛtya ca anekaśatasahasrakṛtvastāṃstathāgatānarhataḥ
            samyaksaṃbuddhān pradakṣiṇīkṛtya nānāprakārairbodhisattvastavairabhiṣṭutya ekānte
            tasthuḥ | añjaliṃ pragṛhya bhagavantaṃ śākyamuniṃ tathāgatamarhantaṃ samyaksaṃbuddhaṃ
            bhagavantaṃ ca prabhūtaratnaṃ tathāgatamarhantaṃ samyaksaṃbuddhamabhisaṃmukhaṃ namaskurvanti
            sma ||</p>
         
         
         <p>tena khalu punaḥ samayena teṣāṃ bodhisattvānāṃ mahāsattvānāṃ pṛthivīvivarebhya unmajjatāṃ
            tathāgatāṃśca vandamānānāṃ nānāprakārairbodhisattvastavairabhiṣṭuvatāṃ paripūrṇāḥ
            pañcāśadantarakalpā gacchanti sma | tāṃśca pañcāśadantarakalpān sa bhagavān śākyamunistathāgato
            'rhan samyaksaṃbuddhastūṣṇīmabhūt | tāścatasraḥ parṣadastāneva pañcāśadantakalpāṃstūṣṇīṃbhāvenāvasthitā
            abhūvan | atha khalu bhagavāṃstathārūpamṛddhyabhisaṃskāramakarot, yathārūpeṇa ṛddhyabhisaṃskāreṇābhisaṃskṛtena
            tāścatasraḥ parṣadastamevaikaṃ paścādbhaktaṃ saṃjānante sma | imāṃ ca sahāṃ lokadhātuṃ
            śatasahasrākāśaparigṛhītāṃ bodhisattvaparipūrṇāmadrākṣuḥ | tasya khalu punarmahato
            bodhisattvagaṇasya mahato bodhisattvarāśeścatvāro bodhisattvā mahāsattvāḥ, ye pramukhā
            abhūvan, tadyathā viśiṣṭacāritraśca nāma bodhisattvo mahāsattvaḥ, anantacāritraśca
            nāma bodhisattvo mahāsattvaḥ, viśuddhacāritraśca nāma bodhisattvo mahāsattvaḥ, supratiṣṭhitacāritraśca
            nāma bodhisattvo mahāsattvaḥ | ime catvāro bodhisattvā mahāsattvāstasya mahato bodhisattvagaṇasya
            mahato bodhisattvarāśeḥ pramukhā abhūvan | atha khalu catvāro bodhisattvā mahāsattvāstasya
            mahato (<span class="bold">Vaidya 181</span>) bodhisattvagaṇasya mahato bodhisattvarāśeragrataḥ sthitvā bhagavato 'bhimukhamañjaliṃ
            pragṛhya bhagavantametadūcuḥ - kaccid bhagavato 'lpābādhatā mandaglānatā sukhasaṃsparśavihāratā
            ca? kaccid bhagavan sattvāḥ svākārāḥ suvijñāpakāḥ suvineyāḥ suviśodhakāḥ? mā haiva
            bhagavataḥ khedamutpādayanti ||</p>
         
         
         <p>atha khalu te catvāro bodhisattvā mahāsattvā bhagavantāmābhyāṃ gāthābhyāmadhyabhāṣanta
            -</p>
         
         
         <p>
            kaccit sukhaṃ viharasi lokanātha prabhaṃkara /<br />
            ābādhavipramukto 'si sparśaḥ kāye tavānagha // Saddhp_14.1 //
            </p>
         
         
         <p>
            svākārāścaiva te sattvāḥ suvineyāḥ suśodhakāḥ /<br />
            mā haiva khedaṃ janayanti lokanāthasya bhāṣataḥ // Saddhp_14.2 //
            </p>
         
         
         <p>atha khalu bhagavāṃstasya mahato bodhisattvagaṇasya mahato bodhisattvarāśeḥ pramukhāṃścaturo
            bodhisattvān mahāsattvānetadavocat - evametat kulaputrāḥ, evametat | sukhasaṃsparśavihāro
            'smi alpābādho mandaglānaḥ | svākārāśca mamaiva te sattvāḥ suvijñāpakāḥ suvineyāḥ
            suviśodhakāḥ | na ca me khedaṃ janayanti viśodhyamānāḥ | tatkasya hetoḥ? mamaiva hyete
            kulaputrāḥ sattvāḥ paurvakeṣu samyaksaṃbuddheṣu kṛtaparikarmāṇaḥ | darśanādeva hi
            kulaputrāḥ śravaṇācca mamādhimucyante, buddhajñānamavataranti avagāhante | yatra ye
            'pi śrāvakabhūmau vā pratekabuddhabhūmau vā kṛtaparicaryā abhuvan, te 'pi mayaiva
            etarhi buddhadharmajñānamavatāritāḥ saṃśrāvitāśca paramārtham ||</p>
         
         
         <p>atha khalu te bodhisattvā mahāsattvāstasyāṃ velāyāmime gāthe abhāṣanta -</p>
         
         
         <p>
            sādhu sādhu mahāvīra anumodāmahe vayam /<br />
            svākārā yena te sattvāḥ suvineyāḥ suśodhakāḥ // Saddhp_14.3 //
            </p>
         
         
         <p>
            ye cedaṃ jñāna gambhīraṃ śṛṇvanti tava nāyaka /<br />
            śrutvā ca adhimucyante uttaranti ca nāyaka // Saddhp_14.4 //
            </p>
         
         
         <p>evamukte bhagavāṃstasya mahato bodhisattvagaṇasya mahato bodhisattvarāśeḥ pramukhebhyaścaturbhyo
            bodhisattvebhyo mahāsattvebhyaḥ sādhukāramadāt - sādhu sādhu kulaputrāḥ, ye yūyaṃ
            tathāgatamabhinandatha iti ||</p>
         
         
         <p>tena khalu punaḥ samayena maitreyasya bodhisattvasya mahāsattvasya anyeṣāṃ cāṣṭānāṃ
            gaṅgānadīvālukopamānāṃ bodhisattvakoṭīnayutaśatasahasrāṇāmetadabhavat - adṛṣṭapūrvo
            'yamasmābhirmahābodhisattvagaṇo mahābodhisattvarāśiḥ | aśrutapūrvaśca yo 'yaṃ pṛthivīvivarebhyaḥ
            samunmajya bhagavataḥ purataḥ sthitvā bhagavantaṃ satkurvanti gurukurvanti mānayanti
            pūjayanti bhagavantaṃ ca pratisaṃmodante | kutaḥ khalvime bodhisattvā mahāsattvā āgatā
            iti?(<span class="bold">Vaidya 182</span>)</p>
         
         
         <p>atha khalu maitreyo bodhisattvo mahāsattva ātmanā vicikitsāṃ kathaṃkathāṃ viditvā
            teṣāṃ gaṅgānadīvālukopamānāṃ bodhisattvakoṭīnayutaśatasahasrāṇāṃ cetasaiva cetaḥ parivitarkamājñāya
            tasyāṃ velāyāmañjaliṃ pragṛhya bhagavantaṃ gāthābhigītenaitamevārthaṃ paripṛcchanti
            sma -</p>
         
         
         <p>
            bahusahasrā nayutāḥ koṭīyo ca anantakāḥ /<br />
            apūrvā bodhisattvānāmakhyāhi dvipadottama // Saddhp_14.5 //
            </p>
         
         
         <p>
            kuto ime kathaṃ vāpi āgacchanti maharddhikāḥ /<br />
            mahātmabhāvā rūpeṇa kuta eteṣa āgamaḥ // Saddhp_14.6 //
            </p>
         
         
         <p>
            dhṛtimantāścime sarve smṛtimanto maharṣayaḥ /<br />
            priyadarśanāśca rūpeṇa kuta eteṣa āgamaḥ // Saddhp_14.7 //
            </p>
         
         
         <p>
            ekaikasya ca lokendra bodhisattvasya vijñinaḥ /<br />
            aprameyaḥ parivāro yathā gaṅgāya vālikāḥ // Saddhp_14.8 //
            </p>
         
         
         <p>
            gaṅgāvālikasamā ṣaṣṭi paripūrṇā yaśasvinaḥ /<br />
            parivāro bodhisattvasya sarve bodhāya prasthitāḥ // Saddhp_14.9 //
            </p>
         
         
         <p>
            evaṃrūpāṇa vīrāṇāṃ parṣavantāna tāyinām /<br />
            ṣaṣṭireva pramāṇena gaṅgāvālikayā ime // Saddhp_14.10 //
            </p>
         
         
         <p>
            ato bahutarāścānye parivārairanantakaiḥ /<br />
            pañcāśatīya gaṅgāya catvāriṃśacca triṃśati // Saddhp_14.11 //
            </p>
         
         
         <p>
            samo viṃśati gaṅgāyā parivāraḥ samantataḥ /<br />
            ato bahutarāścānye yeṣāṃ daśa ca pañca ca // Saddhp_14.12 //
            </p>
         
         
         <p>
            ekaikasya parīvāro buddhaputrasya tāyinaḥ /<br />
            kuto 'yamīdṛśī parṣadāgatādya vināyaka // Saddhp_14.13 //
            </p>
         
         
         <p>
            catvāri trīṇi dve cāpi gaṅgāvālikayā samāḥ /<br />
            ekaikasya parīvārā ye 'nuśikṣā sahāyakāḥ // Saddhp_14.14 //
            </p>
         
         
         <p>
            ato bahutarāścānye gaṇanā yeṣvanantikā /<br />
            kalpakoṭīsahasreṣu upametuṃ na śaknuyāt // Saddhp_14.15 //
            </p>
         
         
         <p>
            ardhagaṅgā tribhāgaśca daśaviṃśatibhāgikaḥ /<br />
            parivāro 'tha vīrāṇāṃ bodhisattvāna tāyinām // Saddhp_14.16 //
            </p>
         
         
         <p>
            ato bahutarāścānye pramāṇaiṣāṃ na vidyate /<br />
            ekaikaṃ gaṇayantena kalpakoṭīśatairapi // Saddhp_14.17 //
            </p>
         
         <span class="note"><span class="bold">Vaidya 183</span></span>
         
         <p>
            ato bahutarāścānye parivārairanantakaiḥ /<br />
            koṭī koṭī ca koṭī ca ardhakoṭī tathaiva ca // Saddhp_14.18 //
            </p>
         
         
         <p>
            gaṇanāvyativṛttāśca anye bhūyo maharṣiṇām /<br />
            bodhisattvā mahāprajñāḥ sthitāḥ sarve sagauravāḥ // Saddhp_14.19 //
            </p>
         
         
         <p>
            parivārasahasraṃ ca śatapañcāśadeva ca /<br />
            gaṇanā nāsti eteṣāṃ kalpakoṭīśatairapi // Saddhp_14.20 //
            </p>
         
         
         <p>
            viṃśatiddaśa pañcātha catvāri trīṇi dve tathā /<br />
            parivāro 'tha vīrāṇāṃ gaṇanaiṣāṃ na vidyate // Saddhp_14.21 //
            </p>
         
         
         <p>
            carantyekātmakā ye ca śāntiṃ vindanti caikakāḥ /<br />
            gaṇanā teṣa naivāsti ye ihādya samāgatāḥ // Saddhp_14.22 //
            </p>
         
         
         <p>
            gaṅgāvālikāsamān kalpān gaṇayeta yadī naraḥ /<br />
            śalākāṃ gṛhya hastena paryantaṃ naiva so labhet // Saddhp_14.23 //
            </p>
         
         
         <p>
            mahātmanāṃ ca sarveṣāṃ vīryantāna tāyinām /<br />
            bodhisattvāna vīrāṇāṃ kuta eteṣa saṃbhavaḥ // Saddhp_14.24 //
            </p>
         
         
         <p>
            kenaiṣāṃ deśito dharmaḥ kena bodhīya sthāpitāḥ /<br />
            rocanti śāsanaṃ kasya kasya śāsanadhārakāḥ // Saddhp_14.25 //
            </p>
         
         
         <p>
            bhittvā hi pṛthivīṃ sarvāṃ samantena caturdiśam /<br />
            unmajjanti mahāprajñā ṛddhimantā vicakṣaṇāḥ // Saddhp_14.26 //
            </p>
         
         
         <p>
            jarjarā lokadhātveyaṃ samantena kṛtā mune /<br />
            unmajjamānairetairhi bodhisattvairviśāradaiḥ // Saddhp_14.27 //
            </p>
         
         
         <p>
            na hyete jātu asmābhirdṛṣṭapūrvāḥ kadācana /<br />
            ākhyāhi no tasya nāma lokadhātorvināyaka // Saddhp_14.28 //
            </p>
         
         
         <p>
            daśādiśā hi asmābhirañcitāyo punaḥ punaḥ /<br />
            na ca dṛṣṭā ime 'smābhirbodhisattvāḥ kadācana // Saddhp_14.29 //
            </p>
         
         
         <p>
            dṛṣṭo na jāturasmābhireko 'pi tanayastava /<br />
            ime 'dya sahasā dṛṣṭā ākhyāhi caritaṃ mune // Saddhp_14.30 //
            </p>
         
         
         <p>
            bodhisattvasahasrāṇi śatāni nayutāni ca /<br />
            sarve kautūhalaprāptāḥ paśyanti dvipadottamam // Saddhp_14.31 //
            </p>
         
         
         <p>
            vyākuruṣva mahāvīra aprameya niropadhe /<br />
            kuta enti ime śūrā bodhisattvā viśāradaḥ // Saddhp_14.32 //
            </p>
         
         <span class="note"><span class="bold">Vaidya 184</span></span>
         
         
         <p>tena khalu punaḥ samayena ye te tathāgatā arhantaḥ samyaksaṃbuddhā anyebhyo lokadhātukoṭīnayutaśatasahasrebhyo
            'bhyāgatā bhagavataḥ śākyamunestathāgatasya nirmitāḥ, ye 'nyeṣu lokadhātuṣu sattvānāṃ
            dharmaṃ deśayanti sma, ye bhagavataḥ śākyamunestathāgatasyārhataḥ samyaksaṃbuddhasya
            samantādaṣṭabhyo digbhyo ratnavṛkṣamūleṣu mahāratnasiṃhāsaneṣūpaviṣṭāḥ paryaṅkabaddhāḥ,
            teṣāṃ tathāgatānāmarhatāṃ samyaksaṃbuddhānāṃ ye svakasvakā upasthāyakāḥ, te 'pi taṃ
            mahāntaṃ bodhisattvagaṇaṃ bodhisattvarāśiṃ dṛṣṭvā samantāt pṛthivīvivarebhya unmajjantamākāśadhātupratiṣṭhitam,
            te 'pyāścaryaprāptāstān svān svāṃstathāgatānetadūcuḥ - kuto bhagavan iyanto bodhisattvā
            mahāsattvā āgacchantyaprameyā asaṃkhyeyāḥ? evamuktāste tathāgatā arhantaḥ samyaksaṃbuddhāstān
            svān svānupasthāyakānetadūcuḥ - āgamayadhvaṃ yūyaṃ kulaputrā muhūrtam | eṣa maitreyo
            nāma bodhisattvo mahāsattvo bhagavataḥ śākyamuneranantaraṃ vyākṛto 'nuttarāyāṃ samyaksaṃbodhau,
            sa etaṃ bhagavantaṃ śākyamuniṃ tathāgatamarhantaṃ samyaksaṃbuddhametamarthaṃ paripṛcchati
            | eṣa ca bhagavān śākyamunistathāgato 'rhan samyaksaṃbuddho vyākariṣyati | tato yūyaṃ
            śroṣyatheti ||</p>
         
         
         <p>atha khalu bhagavān maitreyaṃ bodhisattvaṃ mahāsattvamāmantrayate sma - sādhu sādhu
            ajita | udārametadajita sthānaṃ yattvaṃ māṃ paripṛcchasi | atha khalu bhagavān sarvāvantaṃ
            bodhisattvagaṇamāmantrayate sma - tena hi kulaputrāḥ sarva eva prayatā bhavadhvam
            | susaṃnaddhā dṛḍhasthāmāśca bhavadhvam, sarvaścāyaṃ bodhisattvagaṇaḥ | tathāgatajñānadarśanaṃ
            kulaputrāstathāgato 'rhan samyaksaṃbuddhaḥ sāṃprataṃ saṃprakāśayati, tathāgatavṛṣabhitaṃ
            tathāgatakarma tathāgatavikrīḍitaṃ tathāgatavijṛmbhitaṃ tathāgataparākramamiti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            prayatā bhavadhvaṃ kulaputra sarva imāṃ pramuñcāmi girāmananyathām /<br />
            mā khū viṣādaṃ kurutheha paṇḍitā acintiyaṃ jñānu tathāgatānām // Saddhp_14.33 //
            </p>
         
         
         <p>
            dhṛtimanta bhūtvā smṛtimanta sarve samāhitāḥ sarviḥ sthitā bhavadhvam /<br />
            apūrvadharmo śruṇitavyu adya āścaryabhūto hi tathāgatānām // Saddhp_14.34 //
            </p>
         
         
         <p>
            vicikitsa mā jātu kurudhva sarve ahaṃ hi yuṣmān parisaṃsthapemi /<br />
            ananyathāvādirahaṃ vināyako jñānaṃ ca me yasya na kāci saṃkhyā // Saddhp_14.35 //
            </p>
         
         
         <p>gambhīra dharmāḥ sugatena buddhā atarkiyā yeṣa premāṇu nāsti /
            <span class="note"><span class="bold">Vaidya 185</span></span>
            tānadya haṃ dharma prakāśayiṣye śṛṇotha me yādṛśakā yathā ca te // Saddhp_14.36 //</p>
         
         
         <p>atha khalu bhagavānimā gāthā bhāṣitvā tasyāṃ velāyāṃ maitrayaṃ bodhisattvaṃ mahāsattvamāmantrayate
            sma - ārocayāmi te ajita, prativedayāmi | ya ime ajita bodhisattvā aprameyā asaṃkhyeyā
            acintyā atulyā agaṇanīyāḥ, ye yuṣmābhiradṛṣṭapūrvāḥ, ya etarhi pṛthivīvirebhyo niṣkrāntāḥ,
            mayaite ajita sarve bodhisattvā mahāsattvā asyāṃ sahāyāṃ lokadhātāvanuttarāṃ samyaksaṃbodhimabhisaṃbudhya
            samādāpitāḥ samuttejitāḥ saṃpraharṣitāḥ, anuttarāyāṃ samyaksaṃbodhau pariṇāmitāḥ |
            mayā caite kulaputrā asmin bodhisattvadharme paripācitāḥ pratiṣṭhāpitā niveśitāḥ parisaṃsthāpitā
            avatāritāḥ paribodhitāḥ pariśodhitāḥ | ete ca ajita bodhisattvā mahāsattvā asyāṃ sahāyāṃ
            lokadhātau adhastādākāśadhātuparigrahe prativasanti | svādhyāyoddeśacintāyoniśomanasikārapravṛttā
            ete kulaputrā asaṃgaṇikārāmā asaṃsargābhiratā anikṣiptadhurā ārabdhavīryāḥ | ete ajita
            kulaputrā vivekārāmā vivekābhiratāḥ | naite kulaputrā devamanuṣyānupaniśrāya viharanti
            asaṃsargacaryābhiratāḥ | ete kulaputrā dharmārāmābhiratā buddhajñāne 'bhiyuktāḥ ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ye bodhisattvā ime aprameyā acintiyā yeṣa pramāṇu nāsti /<br />
            ṛddhīya prajñāya śrutenupetā bahukalpakoṭīcaritāśca jñāne // Saddhp_14.37 //
            </p>
         
         
         <p>
            paripācitāḥ sarvi mayaiti bodhaye mamaiva kṣetrasmi vasanti caite /<br />
            paripācitāḥ sarvi mayaiva ete mamaiva putrāścimi bodhisattvāḥ // Saddhp_14.38 //
            </p>
         
         
         <p>
            sarve ti āraṇyadhutābhiyuktāḥ saṃsargabhūmiṃ sada varjayanti /<br />
            asaṅgacārī ca mamaiti putrā mamottamāṃ caryanuśikṣamāṇāḥ // Saddhp_14.39 //
            </p>
         
         
         <p>
            vasanti ākāśaparigrahe 'smin kṣetrasya heṣṭhā paricāri vīrāḥ /<br />
            samudānayantā imamagrabodhiṃ udyukta rātriṃdivamapramattāḥ // Saddhp_14.40 //
            </p>
         
         <span class="note"><span class="bold">Vaidya 186</span></span>
         
         <p>
            ārabdhavīryāḥ smṛtimanta sarve prajñābalasmin sthita aprameye /<br />
            viśāradā dharmu kathenti caite prabhāsvarā putra mamaiti sarve // Saddhp_14.41 //
            </p>
         
         
         <p>
            mayā ca prāpya imamagrabodhiṃ nagare gayāyāṃ drumamūli tatra /<br />
            anuttaraṃ vartiya dharmacakraṃ paripācitāḥ sarvi ihāgrabodhau // Saddhp_14.42 //
            </p>
         
         
         <p>
            anāsravā bhūta iyaṃ mi vācā śruṇitva sarve mama śraddadhadhvam /<br />
            evaṃ ciraṃ prāpta mayāgrabodhi paripācitāścaiti mayaiva sarve // Saddhp_14.43 //
            </p>
         
         
         <p>atha khalu maitreyo bodhisattvo mahāsattvastāni ca saṃbahulāni bodhisattvakoṭīnayutaśatasahasrāṇyāścaryaprāptānyabhūvan,
            adbhutaprāptāni vismayaprāptāni - kathaṃ nāma bhagavatā anena kṣaṇavihāreṇa alpena
            kālāntareṇa amī etāvanto bodhisattvā mahāsattvā asaṃkhyeyāḥ samādāpitāḥ, paripācitāśca
            anuttarāyāṃ samyaksaṃbodhau | atha khalu maitreyo bodhisattvo mahāsattvo bhagavantametadavocat
            - kathamidānīṃ bhagavaṃstathāgatena kumārabhūtena kapilavastunaḥ śākyanagarānniṣkasya
            gayānagarānnātidūre bodhimaṇḍavarāgragatena anuttarā samyaksaṃbodhirabhisaṃbuddhā?
            tasyādya bhagavan kālasya sātiriṃkāṇi catvāriṃśadvarṣāṇi | tatkathaṃ bhagavaṃstathāgatena
            iyatā kālāntareṇedamaparimitaṃ tathāgatakṛtyaṃ kṛtam, tathāgatena tathāgatavṛṣabhitā
            tathāgataparākramaḥ kṛtaḥ, yo 'yaṃ bodhisattvagaṇo bodhisattvarāśiriyatā bhagavan
            kālāntareṇa anuttarāyāṃ samyaksaṃbodhau samādāpitaḥ paripācitaśca? asya bhagavan bodhisattvagaṇasya
            bodhisattvarāśergaṇyamānasya kalpakoṭīnayutaśatasahasrairapyanto nopalabhyate | evamaprameyā
            bhagavan ime bodhisattvā mahāsattvāḥ, evamasaṃkhyeyāściracaritabrahmacaryā bahubuddhaśatasahasrāvaropitakuśalamūlā
            bahukalpaśatasahasrapariniṣpannāḥ ||</p>
         
         
         <p>tadyathāpi nāma bhagavan kaścideva puruṣo navo daharaḥ śiśuḥ kṛṣṇakeśaḥ prathamena
            vayasā samanvāgataḥ pañcaviṃśativarṣo jātyā bhavet | sa varṣaśatikān putrānādarśayet,
            evaṃ ca vadet - ete kulaputrā mama putrā iti | te ca varṣaśatikāḥ puruṣā evaṃ ca vadeyuḥ
            - eṣo 'smākaṃ pitā janaka iti | tasya ca puruṣasya bhagavaṃstadvacanamaśraddheyaṃ
            bhavellokasya duḥśraddheyam | evameva bhagavānacirābhisaṃbuddho 'nuttarāṃ samyaksaṃbodhim,
            ime ca bodhisattvā mahāsattvā bahvaprameyā
            bahukalpakoṭīnayutaśatasahasracīrṇacaritabrahmacaryāḥ, dīrgharātraṃ hi kṛtaniścayāḥ,
            buddhajñāne samādhimukhaśatasahasrasamāpadyanavyutthānakuśalāḥ mahābhijñāparikarmaniryātāḥ
            mahābhijñākṛtaparikarmāṇaḥ (<span class="bold">Vaidya 187</span>) paṇḍitā buddhabhūmau, saṃgītakuśalāstathāgatadharmāṇām, āścaryādbhutā lokasya mahāvīryabalasthāmaprāptāḥ
            | tāṃśca bhagavānevaṃ vadati - mayaite ādita eva samādāpitāḥ samuttejitāḥ paripācitāḥ,
            pariṇāmitāśca asyāṃ bodhisattvabhūmāviti | anuttarāṃ samyaksaṃbodhimabhisaṃbuddhena
            mayaiṣa sarvavīryaparākramaḥ kṛta iti | kiṃcāpi vayaṃ bhagavaṃstathāgatasya vacanaṃ
            śraddhayāgamiṣyāmaḥ - ananyathāvādī tathāgata iti | tathāgata evaitamarthaṃ jānīyāt
            | navayānasaṃprasthitāḥ khalu punarbhagavan bodhisattvā mahāsattvā vicikitsāmāpadyante
            | atra sthāne parinirvṛte tathāgate imaṃ dharmaparyāyaṃ śrutvā na pattīyiṣyanti na
            śraddhāsyanti nādhimokṣyanti | tataste bhagavan dharmavyasanasaṃvartanīyena karmābhisaṃskāreṇa
            samanvāgatā bhaviṣyanti | tatsādhu bhagavan etamevārtha deśaya, yadvayaṃ niḥsaṃśayā
            asmin dharme bhavema, anāgate 'dhvani bodhisattvayānīyāḥ kulaputrā vā kuladuhitaro
            vā śrutvā na vicikitsāmāpadyeranniti ||</p>
         
         
         <p>atha khalu maitreyo bodhisattvo mahāsattvastasyāṃ velāyāṃ bhagavantamābhirgāthābhiradhyabhāṣata
            -</p>
         
         
         <p>
            yadāsi jāto kapilāhvayasmin śākyādhivāse abhiniṣkramitvā /<br />
            prāpto 'si bodhiṃ nagare gayāhvaye kālo 'yamalpo 'tra tu lokanātha // Saddhp_14.44
            //
            </p>
         
         
         <p>
            ime ca te ārya viśāradā bahū ye kalpakoṭīcaritā mahāgaṇī /<br />
            ṛddhībale ca sthita aprakampitāḥ suśikṣitāḥ prajñabale gatiṃgatāḥ // Saddhp_14.45
            //
            </p>
         
         
         <p>
            anūpaliptāḥ padumaṃ va vāriṇā bhittvā mahīṃ ye iha adya āgatāḥ /<br />
            kṛtāñjalī sarvi sthitāḥ sagauravāḥ smṛtimanta lokādhipatisya putrāḥ // Saddhp_14.46
            //
            </p>
         
         
         <p>
            kathaṃ imaṃ adbhutamīdṛśaṃ te taṃ śraddadhiṣyantimi bodhisattvāḥ /<br />
            vicikitsanirghātanahetu bhāṣa taṃ tvaṃ caiva deśehi yathaiva arthaḥ // Saddhp_14.47
            //
            </p>
         
         
         <p>
            yathā hi puruṣo iha kaścideva daharo bhaveyā śiśu kṛṣṇakeśaḥ /<br />
            jātyā ca so viṃśatiruttare vā darśeti putrān śatavarṣajātān // Saddhp_14.48 //
            </p>
         
         <span class="note"><span class="bold">Vaidya 188</span></span>
         
         <p>
            valīhi palitehi ca te upetā eṣo ca no dehakaro ti brūyuḥ /<br />
            duḥśraddadhaṃ tadbhavi lokanātha daharasya putrā imi evarūpāḥ // Saddhp_14.49 //
            </p>
         
         
         <p>
            emeva bhagavāṃśca navo vayasthaḥ ime ca vijñā bahubodhisattvāḥ /<br />
            smṛtimanta prajñāya viśāradāśca suśikṣitāḥ kalpasahasrakoṭiṣu // Saddhp_14.50 //
            </p>
         
         
         <p>
            dhṛtimanta prajñāya vicakṣaṇāśca prāsādikā darśaniyāśca sarve /<br />
            viśāradā dharmaviniścayeṣu parisaṃstutā lokavināyakehi // Saddhp_14.51 //
            </p>
         
         
         <p>
            asaṅgacārī pavaneva santi ākāśadhātau satataṃ aniśritāḥ /<br />
            jānenti vīryaṃ sugatasya putrāḥ paryeṣamāṇā ima buddhabhūmim // Saddhp_14.52 //
            </p>
         
         
         <p>
            kathaṃ nu śraddheyamidaṃ bhaveyā parinirvṛte lokavināyakasmin /<br />
            vicikitsa asmāka na kācidasti śṛṇomathā saṃmukha lokanāthā // Saddhp_14.53 //
            </p>
         
         
         <p>
            vicikitsa kṛtvāna imasmi sthāne gaccheyu mā durgati bodhisattvāḥ /<br />
            tvaṃ vyākuruṣvā bhagavan yathāvat katha bodhisattvāḥ paripācitā ime // Saddhp_14.54
            //
            </p>
         
         
         <p>ityāryasaddharmapuṇḍarīke dharmaparyāye bodhisattvapṛthivīvivarasamudgamaparivarto
            nāma caturdaśamaḥ ||</p>
         
         
         
         
         <span class="note"><span class="bold">Vaidya 189</span></span>
         
         
         <p>Saddhp_15: tathāgatāyuṣpramāṇaparivartaḥ |</p>
         
         
         <p>atha khalu bhagavān sarvāvantaṃ bodhisattvagaṇamāmantrayate sma - avakalpayadhvaṃ
            me kulaputrāḥ, abhiśraddadhadhvaṃ tathāgatasya bhūtāṃ vācaṃ vyāharataḥ | dvitīyakamapi
            bhagavāṃstān bodhisattvānāmantrayate sma - avakalpayadhvaṃ me kulaputrāḥ, abhiśraddadhadhvaṃ
            tathāgatasya bhutāṃ vācaṃ vyāharataḥ | tṛtīyakamapi bhagavāṃstan bodhisattvānāmantrayate
            sma - avakalpayadhvaṃ me kulaputrāḥ, abhiśraddadhadhvaṃ tathāgatasya bhūtāṃ vācaṃ
            vyāharataḥ | atha khalu sa sarvāvān bodhisattvagaṇo maitreyaṃ bodhisattvaṃ mahāsattvamagrataḥ
            sthāpayitvā añjaliṃ pragṛhya bhagavantametadavocat - bhāṣatu bhagavānetamevārtham,
            bhāṣatu sugataḥ | vayaṃ tathāgatasya bhāṣitamabhiśraddhāsyāmaḥ | dvitīyakamapi sa
            sarvāvān bodhisattvagaṇo bhagavantametadavocat - bhāṣatu bhagavānetamevārtham, bhāṣatu
            sugataḥ | vayaṃ tathāgatasya bhāṣitamabhiśraddhāsyāmaḥ | tṛtīyakamapi sa sarvāṃvān
            bodhisattvagaṇo bhagavantametadavocat - bhāṣatu bhagavānetamevārtham, bhāṣatu sugataḥ
            | vayaṃ tathāgatasya bhāṣitamabhiśraddhāsyāma iti ||</p>
         
         
         <p>atha khalu bhagavāṃsteṣāṃ bodhisattvānāṃ yāvattṛtīyakamapyadhyeṣaṇāṃ viditvā tān bodhisattvānāmantrayate
            sma - tena hi kulaputrāḥ śṛṇudhvamidamevaṃrūpaṃ mamādhiṣṭhānabalādhānam, yadayaṃ kulaputrāḥ
            sadevamānuṣāsuro loka evaṃ saṃjānīte - sāṃprataṃ bhagavatā śākyamuninā tathāgatena
            śākyakulādabhiniṣkramya gayāhvaye mahānagare bodhimaṇḍavarāgragatena anuttarā samyaksaṃbodhirabhisaṃbuddheti
            | naivaṃ draṣṭavyam | api tu khalu punaḥ kulaputrāḥ bahūni mama kalpakoṭīnayutaśatasahasrāṇyanuttarāṃ
            samyaksaṃbodhimabhisaṃbuddhasya | tadyathāpi nāma kulaputrāḥ pañcāśatsu lokadhātukoṭīnayutaśatasahasreṣu
            ye pṛthivīdhātuparamāṇavaḥ, atha khalu kaścideva puruṣa utpadyate | sa ekaṃ paramāṇurajaṃ
            gṛhītvā pūrvasyāṃ diśi pañcāśallokadhātvasaṃkhyeyaśatasahasrāṇyatikramya tadekaṃ paramāṇurajaḥ
            samupanikṣipet | anena paryāyeṇa kalpakoṭīnayutaśatasahasrāṇi sa puruṣaḥ sarvāṃstāṃllokadhātūna
            vyapagatapṛthivīdhātūn kuryāt, sarvāṇi ca tāni pṛthivīdhātuparamāṇurajāṃsi anena paryāyeṇa
            anena ca lakṣanikṣepeṇa pūrvasyāṃ diśyupanikṣipet | tatkiṃ manyadhve kulaputrāḥ śakyaṃ
            te lokadhātavaḥ kenaciccintayituṃ vā gaṇayituṃ vā tulayituṃ vā upalakṣayituṃ vā? evamukte
            maitreyo bodhisattvo mahāsattvaḥ sa ca sarvāvān bodhisattvagaṇo bodhisattvarāśirbhagavantametadavocat
            - asaṃkhyeyāste bhagavaṃllokadhātavaḥ, agaṇanīyāścittabhūmisamatikrāntāḥ | sarvaśrāvakapratyekabuddhairapi
            bhagavan āryeṇa jñānena na śakyaṃ cintayituṃ vā gaṇayituṃ vā tulayituṃ vā upalakṣayituṃ
            vā | asmākamapi tāvad bhagavan avaivartyabhūmisthitānāṃ bodhisattvānāṃ mahāsattvānāmasmin
            sthāne cittagocaro na pravartate | tāvadaprameyā bhagavaṃste lokadhātavo bhaveyuriti
            ||</p>
         
         <span class="note"><span class="bold">Vaidya 190</span></span>
         
         
         <p>evamukte bhagavāṃstān bodhisattvān mahāsattvānetadavocat - ārocayāmi vaḥ kulaputrāḥ,
            prativedayāmi vaḥ | yāvantaḥ kulaputrāste lokadhātavo yeṣu tena puruṣeṇa tāni paramāṇurajāṃsyupanikṣiptāni,
            yeṣu ca nopanikṣiptāni, sarveṣu teṣu kulaputra lokadhātukoṭīnayutaśatasahasreṣu na
            tāvanti paramāṇurajāṃsi saṃvidyante, yāvanti mama kalpakoṭīnayutaśatasahasrāṇyanuttarāṃ
            samyaksaṃbodhimabhisaṃbuddhasya | yataḥprabhṛtyahaṃ kulaputrā asyāṃ sahāyāṃ lokadhātau
            sattvānāṃ dharmaṃ deśayāmi, anyeṣu ca lokadhātukoṭīnayutaśatasahasreṣu, ye ca mayā
            kulaputrā atrāntarā tathāgatā arhantaḥ samyaksaṃbuddhāḥ parikīrtitā dīpaṃkaratathāgataprabhṛtayaḥ,
            teṣāṃ ca tathāgatānāmarhatāṃ samyaksaṃbuddhānāṃ parinirvāṇāni, mayaiva tāni kulaputrā
            upāyakauśalyadharmadeśanābhinirhāranirmitāni | api tu khalu punaḥ kulaputrāḥ, tathāgata
            āgatāgatānāṃ sattvānāmindriyavīryavaimātratāṃ vyavalokya tasmiṃstasminnātmano nāma
            vyāharati | tasmiṃstasmiṃścātmanaḥ parinirvāṇaṃ vyāharati, tathā tathā ca sattvān
            paritoṣayati nānāvidhairdharmaparyāyaiḥ | tatra kulaputrāstathāgato nānādhimuktānāṃ
            sattvānāmalpakuśalamūlānāṃ bahūpakleśānāmevaṃ vadati - daharo 'hamasmi bhikṣavo jātyābhiniṣkrāntaḥ
            | acirābhisaṃbuddho 'smi bhikṣavo 'nuttarāṃ samyaksaṃbodhim | yatkhalu punaḥ kulaputrāḥ,
            tathāgata evaṃ cirābhisaṃbuddha evaṃ vyāharati - acirābhisaṃbuddho 'hamasmīti, nānyatra
            sattvānāṃ paripācanārtham | avatāraṇārthamete dharmaparyāyā bhāṣitāḥ | sarve ca te
            kulaputrā dharmaparyāyāstathāgatena sattvānāṃ vinayārthāya bhāṣitāḥ |
            yāṃ ca kulaputrāstathāgataḥ sattvānāṃ vinayārthavācaṃ bhāṣate ātmopadarśanena vā paropadarśanena
            vā, ātmārambaṇena vā parārambanena vā yatkiṃcittathāgato vyāharati, sarve te dharmaparyāyāḥ
            satyāstathāgatena bhāṣitāḥ | nāstyatra tathāgatasya mṛṣāvādaḥ | tatkasya hetoḥ? dṛṣṭaṃ
            hi tathāgatena traidhātukaṃ yathābhūtam | na jāyate na mriyate na cyavate nopapadyate
            na saṃsarati na parinirvāti, na bhūtaṃ nābhūtaṃ na santaṃ nāsantaṃ na tathā nānyathā
            na vitathā nāvitathā | na tathā traidhātukaṃ tathāgatena dṛṣṭaṃ yathā bālapṛthagjanāḥ
            paśyanti | pratyakṣadharmā tathāgataḥ khalvasmin sthāne 'saṃpramoṣadharmā | tatra
            tathāgato yāṃ kāṃcidvācaṃ vyāharati, sarvaṃ tatsatyaṃ na mṛṣā nānyathā | api tu khalu
            punaḥ sattvānāṃ nānācaritānāṃ nānābhiprāyāṇāṃ saṃjñāvikalpacaritānāṃ kuśalamūlasaṃjananārthaṃ
            vividhān dharmaparyāyān vividhairārambaṇairvyāharati | yaddhi kulaputrāstathāgatena
            kartavyaṃ tattathāgataḥ karoti | tāvaccirābhisaṃbuddho 'parimitāyuṣpramāṇastathāgataḥ
            sadā sthitaḥ | aparinirvṛtastathāgataḥ parinirvāṇamādarśayati vaineyavaśena | na ca
            tāvanme kulaputrā adyāpi paurvikī bodhisattvacaryāṃ pariniṣpāditā | āyuṣpramāṇamapyaparipūrṇam
            | api tu khalu punaḥ kulaputrā adyāpi taddviguṇena me kalpakoṭīnayutaśatasahasrāṇi
            bhaviṣyanti āyuṣpramāṇasyāparipūrṇatvāt | idānīṃ (<span class="bold">Vaidya 191</span>) khalu punarahaṃ kulaputrā aparinirvāyamāṇa eva parinirvāṇamārocayāmi | tatkasya
            hetoḥ? sattvānahaṃ kulaputrā anena paryāyeṇa paripācayāmi - mā haiva me 'ticiraṃ tiṣṭhato
            'bhīkṣṇadarśanena akṛtakuśalamūlāḥ sattvāḥ puṇyavirahitā daridrabhūtāḥ kāmalolupā
            andhā dṛṣṭijālasaṃchannāḥ tiṣṭhati tathāgata iti viditvā kilīkṛtasaṃjñā bhaveyuḥ,
            na ca tathāgate durlabhasaṃjñāmutpādayeyuḥ - āsannā vayaṃ tathāgatasyeti | vīryaṃ
            nārabheyustraidhātukānniḥsaraṇārtham, na ca tathāgate durlabhasaṃjñāmutpādayeyuḥ |
            tataḥ kulaputrāḥ tathāgataḥ upāyakauśalyena teṣāṃ sattvānāṃ durlabhaprādurbhāvo bhikṣavastathāgata
            iti vācaṃ vyāharati sma | tatkasya hetoḥ? tathā hi teṣāṃ sattvānāṃ bahubhiḥ kalpakoṭīnayutaśatasahasrairapi
            tathāgatadarśanaṃ
            bhavati vā na vā | tataḥ khalvahaṃ kulaputrāstadārambaṇaṃ kṛtvaivaṃ vadāmi - durlabhaprādurbhāvā
            hi bhikṣavastathāgatā iti | te bhūyasyā mātrayā durlabhaprādurbhāvāṃstathāgatān viditvā
            āścaryasaṃjñāmutpādayiṣyanti, śokasaṃjñāmutpādayiṣyanti | apaśyantaśca tathāgatānarhataḥ
            samyaksaṃbuddhān tṛṣitā bhaviṣyanti tathāgatadarśanāya | teṣāṃ tāni tathāgatārambaṇamanaskārakuśalamūlāni
            dīrgharātramarthāya hitāya sukhāya ca bhaviṣyanti | etamarthaṃ viditvā tathāgato 'parinirvāyanneva
            parinirvāṇamārocayati sattvānāṃ vaineyavaśamupādāya | tathāgatasyaiṣa kulaputrā dharmaparyāyo
            yadevaṃ vyāharati | nāstyatra tathāgatasya mṛṣāvādaḥ ||</p>
         
         
         <p>tadyathāpi nāma kulaputrāḥ kaścideva vaidyapuruṣo bhavet paṇḍito vyakto medhāvī sukuśalaḥ
            sarvavyādhipraśamanāya | tasya ca puruṣasya bahavaḥ putrā bhaveyurdaśa vā viṃśatirvā
            triṃśadvā catvāriṃśadvā pañcāśadvā śataṃ vā | sa ca vaidyaḥ pravāsagato bhavet, te
            cāsya sarve putrā garapīḍā vā viṣapīḍā vā bhaveyuḥ | tena gareṇa vā viṣeṇa vā duḥkhābhirvedanābhirabhitūrṇā
            bhaveyuḥ | te tena gareṇa vā viṣeṇa vā dahyamānāḥ pṛthivyāṃ prapateyuḥ | atha sa teṣāṃ
            vaidyaḥ pitā pravāsādāgacchet | te cāsya putrāstena gareṇa vā viṣeṇa vā duḥkhābhirvedanābhirārtāḥ
            | kecidviparītasaṃjñino bhaveyuḥ, kecidaviparītasaṃjñino bhaveyuḥ | sarve ca te tenaiva
            duḥkhenārtāstaṃ pitaraṃ dṛṣṭvābhinandeyuḥ, evaṃ cainaṃ vadeyuḥ - diṣṭyāsi tāta kṣemasvastibhyāmāgataḥ
            | tadasmākamasmādātmoparodhād garādvā viṣādvā parimocayasva | dadasva nastāta jīvitamiti
            | atha khalu sa vaidyastān putrān duḥkhārtān dṛṣṭvā vedanābhibhūtān dahyataḥ pṛthivyāṃ
            pariveṣṭamānān, tato mahābhaiṣajyaṃ samudānayitvā varṇasaṃpannaṃ gandhasaṃpannaṃ rasasaṃpannaṃ
            ca, śilāyāṃ piṣṭvā teṣāṃ putrāṇāṃ pānāya dadyāt, evaṃ cainān vadet - pibatha putrā
            idaṃ mahābhaiṣajyaṃ varṇasaṃpannaṃ gandhasaṃpannaṃ rasasaṃpannam | idaṃ yūyaṃ putrā
            mahābhaiṣajyaṃ pītvā kṣipramevāsmād garādvā viṣādvā parimokṣyadhve, svasthā bhaviṣyatha
            arogāśca | tatra ye tasya vaidyasya putrā aviparītasaṃjñinaḥ te bhaiṣajyasya varṇaṃ
            ca dṛṣṭvā gandhaṃ cāghrāya rasaṃ cāsvādya kṣipramevābhyavahareyuḥ | te cābhyavaharantastasmādābādhāt
            sarveṇa sarvaṃ vimuktā bhaveyuḥ | ye punastasya putrā viparītasaṃjñinaḥ te taṃ pitaramabhinandeyuḥ,
            enaṃ caivaṃ vadeyuḥ - diṣṭayāsi tāta kṣemasvastibhyāmāgato yastvamasmākaṃ cikitsaka
            iti | (<span class="bold">Vaidya 192</span>) te caivaṃ vācaṃ bhāṣeran, tacca bhaiṣajyamupanāmitaṃ na pibeyuḥ | tatkasya hetoḥ?
            tathā hi teṣāṃ tayā viparītasaṃjñyā tad bhaiṣajyamupanāmitaṃ varṇenāpi na rocate,
            gandhenāpi rasenāpi na rocate | atha khalu sa vaidyapuruṣa evaṃ cintayet - ime mama
            putrā anena gareṇa vā viṣeṇa vā viparītasaṃjñinaḥ | te khalvidaṃ mahābhaiṣajyaṃ
            na pibanti, māṃ cābhinandanti | yannavahamimān putrānupāyakauśalyena idaṃ bhaiṣajyaṃ
            pāyayeyamiti | atha khalu sa vaidyastān putrānupāyakauśalyena tadbhaiṣajyaṃ pāyayitukāma
            evaṃ vadet - jīrṇo 'hamasmi kulaputrāḥ, vṛddho mahallakaḥ | kālakriyā ca me pratyupasthitā
            | mā ca yūyaṃ putrāḥ śociṣṭha, mā ca klamamāpadhvam | idaṃ vo mayā mahābhaiṣajyamupanītam
            | sacedākāṅkṣadhve, tadeva bhaiṣajyaṃ pibadhvam | sa evaṃ tān putrānupāyakauśalyena
            anuśiṣya anyataraṃ janapadapradeśaṃ prakrāntaḥ | tatra gatvā kālagatamātmānaṃ yeṣāṃ
            glānānāṃ putrāṇāmārocayet, te tasmin samaye 'tīva śocayeyuḥ, atīva parideveyuḥ - yo
            hyasmākaṃ pitā nātho janako 'nukampakaḥ so 'pi nāmaikaḥ kālagataḥ, te 'dya vayamanāthāḥ
            saṃvṛttāḥ | te khalvanāthabhūtamātmānaṃ samanupaśyanto 'śaraṇamātmānaṃ samanupaśyanto
            'bhīkṣṇaṃ śokārtā bhaveyuḥ | teṣāṃ ca tayābhīkṣṇaṃ śokārtatayā sā viparītasaṃjñā aviparītasaṃjñā
            bhavet | yacca tad bhaiṣajyaṃ varṇagandharasopetaṃ tadvarṇagandharasopetameva saṃjānīyuḥ
            | tatastasmin samaye tadbhaiṣajyamabhyavahareyuḥ | te cābhyavaharantastasmādābādhāt
            parimuktā bhaveyuḥ | atha khalu sa vaidyastān putrānābādhavimuktān viditvā punarevātmānamupadarśayet
            | tatkiṃ manyadhve kulaputrā mā haiva tasya vaidyasya tadupāyakauśalyaṃ kurvataḥ kaścinmṛṣāvādena
            saṃcodayet? āhuḥ - no hīdaṃ bhagavan, no hīdaṃ sugata | āha - evameva kulaputrāḥ ahamapyaprameyāsaṃkhyeyakalpakoṭīnayutaśatasahasrābhisaṃbuddha
            imāmanuttarāṃ samyaksaṃbodhim | api tu khalu punaḥ kulaputrāḥ ahamantarāntaramevaṃrūpāṇyupāyakauśalyāni
            sattvānāmupadarśayāmi vinayārtham | na ca me kaścidatra sthāne mṛṣāvādo bhavati ||</p>
         
         
         <p>atha khalu bhagavānimāmeva arthagatiṃ bhūyasyā mātrayā saṃdarśayamānastasyāṃ velāyāmimāṃ
            gāthā abhāṣata -</p>
         
         
         <p>
            acintiyā kalpasahasrakoṭyo yāsāṃ pramāṇaṃ na kadāci vidyate /<br />
            prāptā mayā eṣa tadāgrabodhirdharmaṃ ca deśemyahu nityakālam // Saddhp_15.1 //
            </p>
         
         
         <p>
            samādapemī bahubodhisattvān bauddhasmi jñānasmi sthapemi caiva /<br />
            sattvāna koṭīnayutānanekān paripācayāmī bahukalpakoṭyaḥ // Saddhp_15.2 //
            </p>
         
         <span class="note"><span class="bold">Vaidya 193</span></span>
         
         <p>
            nirvāṇabhūmiṃ cupadarśayāmi vinayārtha sattvāna vadāmyupāyam /<br />
            na cāpi nirvāmyahu tasmi kāle ihaiva co dharmu prakāśayāmi // Saddhp_15.3 //
            </p>
         
         
         <p>
            tatrāpi cātmānamadhiṣṭhahāmi sarvāṃśca sattvāna tathaiva cāham /<br />
            viparītabuddhī ca narā vimūḍhāḥ tatraiva tiṣṭhantu na paśyiṣū mām // Saddhp_15.4 //
            </p>
         
         
         <p>
            parinirvṛtaṃ dṛṣṭva mamātmabhāvaṃ dhātūṣu pūjāṃ vividhāṃ karonti /<br />
            māṃ cā apaśyanti janenti tṛṣṇāṃ tatorjukaṃ citta prabhoti teṣām // Saddhp_15.5 //
            </p>
         
         
         <p>
            ṛjū yadā te mṛdumārdavāśca utsṛṣṭakāmāśca bhavanti sattvāḥ /<br />
            tato ahaṃ śrāvakasaṃgha kṛtvāḥ ātmāna darśemyahu gṛdhrakūṭe // Saddhp_15.6 //
            </p>
         
         
         <p>
            evaṃ ca haṃ teṣa vadāmi paścāt ihaiva nāhaṃ tada āsi nirvṛtaḥ /<br />
            upāyakauśalya mameti bhikṣavaḥ punaḥ puno bhomyahu jīvaloke // Saddhp_15.7 //
            </p>
         
         
         <p>
            anyehi sattvehi puraskṛto 'haṃ teṣāṃ prakāśemi mamāgrabodhim /<br />
            yūyaṃ ca śabdaṃ na śṛṇotha mahyaṃ anyatra so nirvṛtu lokanāthaḥ // Saddhp_15.8 //
            </p>
         
         
         <p>
            paśyāmyahaṃ sattva vihanyamānān na cāhu darśemi tadātmabhāvam /<br />
            spṛhentu tāvanmama darśanasya tṛṣitāna saddharmu prakāśayiṣye // Saddhp_15.9 //
            </p>
         
         
         <p>sadādhiṣṭhānaṃ mama etadīdṛśaṃ acintiyā kalpasahasrakoṭyaḥ /
            <span class="note"><span class="bold">Vaidya 194</span></span>
            na ca cyavāmī itu gṛdhrakūṭāt anyāsu śayyāsanakoṭibhiśca // Saddhp_15.10 //</p>
         
         
         <p>
            yadāpi sattvā ima lokadhātuṃ paśyanti kalpenti ca dahyamānam /<br />
            tadāpi cedaṃ mama buddhakṣetraṃ paripūrṇa bhotī marumānuṣāṇām // Saddhp_15.11 //
            </p>
         
         
         <p>
            krīḍā ratī teṣa vicitra bhoti udyānaprāsādavimānakoṭyaḥ /<br />
            pratimaṇḍitaṃ ratnamayaiśca parvatairdrumaistathā puṣpaphalairupetaiḥ // Saddhp_15.12
            //
            </p>
         
         
         <p>
            upariṃ ca devābhihananti tūryān mandāravarṣaṃ ca visarjayanti /<br />
            mamaṃ ca abhyokiri śrāvakāṃśca ye cānya bodhāviha prasthitā vidū // Saddhp_15.13 //
            </p>
         
         
         <p>
            evaṃ ca me kṣetramidaṃ sadā sthitaṃ anye ca kalpentimu dahyamānam /<br />
            subhairavaṃ paśyiṣu lokadhātuṃ upadrutaṃ śokaśatābhikīrṇam // Saddhp_15.14 //
            </p>
         
         
         <p>
            na cāpi me nāma śṛṇonti jātu tathāgatānāṃ bahukalpakoṭibhiḥ /<br />
            dharmasya vā mahya gaṇasya cāpi pāpasya karmasya phalevarūpam // Saddhp_15.15 //
            </p>
         
         
         <p>
            lyadā tu sattvā mṛdu mārdavāśca utpanna bhontīha manuṣyaloke /<br />
            utpannamātrāśca śubhena karmaṇā paśyanti māṃ dharmu prakāśayantam // Saddhp_15.16
            //
            </p>
         
         
         <p>
            na cāhu bhāṣāmi kadāci teṣāṃ imāṃ kriyāmīdṛśikīmanuttarām /<br />
            teno ahaṃ dṛṣṭa cirasya bhomi tato 'sya bhāṣāmi sudurlabhā jināḥ // Saddhp_15.17 //
            </p>
         
         <span class="note"><span class="bold">Vaidya 195</span></span>
         
         <p>
            etādṛśaṃ jñānabalaṃ mayedaṃ prabhāsvaraṃ yasya na kaścidantaḥ /<br />
            āyuśca me dīrghamanantakalpaṃ samupārjitaṃ pūrva caritva caryām // Saddhp_15.18 //
            </p>
         
         
         <p>
            mā saṃśayaṃ atra kurudhva paṇḍitā vicikitsitaṃ co jahathā aśeṣam /<br />
            bhūtāṃ prabhāṣāmyahameta vācaṃ mṛṣā mamā naiva kadāci vāg bhavet // Saddhp_15.19 //
            </p>
         
         
         <p>
            yathā hi so vaidya upāyaśikṣito viparītasaṃjñīna sutāna hetoḥ /<br />
            jīvantamātmāna mṛteti brūyāt taṃ vaidyu vijño na mṛṣeṇa codayet // Saddhp_15.20 //
            </p>
         
         
         <p>
            yameva haṃ lokapitā svayaṃbhūḥ cikitsakaḥ sarvaprajāna nāthaḥ /<br />
            viparīta mūḍhāṃśca viditva bālān anirvṛto nirvṛta darśayāmi // Saddhp_15.21 //
            </p>
         
         
         <p>
            kiṃ kāraṇaṃ mahyamabhīkṣṇadarśanād viśraddha bhontī abudhā ajānakāḥ /<br />
            viśvasta kāmeṣu pramatta bhontī pramādahetoḥ prapatanti durgatim // Saddhp_15.22 //
            </p>
         
         
         <p>
            cariṃ cariṃ jāniya nityakālaṃ vadāmi sattvāna tathā tathāham /<br />
            kathaṃ nu bodhāvupanāmayeyaṃ katha buddhadharmāṇa bhaveyu lābhinaḥ // Saddhp_15.23
            //
            </p>
         
         
         <p>ityāryasaddharmapuṇḍarīke dharmaparyāye tathāgatāyuṣpramāṇaparivarto nāma pañcadaśamaḥ
            ||</p>
         
         
         
         
         <span class="note"><span class="bold">Vaidya 196</span></span>
         
         
         <p>Saddhp_16: puṇyaparyāyaparivartaḥ |</p>
         
         
         <p>asmin khalu punastathāgatāyuṣpramāṇanirdeśe nirdiśyamāne aprameyāṇāmasaṃkhyeyānāṃ
            sattvānāmarthaḥ kṛto 'bhūt | atha khalu bhagavān maitreyaṃ bodhisattvaṃ mahāsattvamāmantrayate
            sma - asmin khalu punarajita tathāgatāyuṣpramāṇanirdeśadharmaparyāye nirdiśyamāne
            aṣṭaṣaṣṭigaṅgānadīvālukāsamānāṃ bodhisattvakoṭīnayutaśatasahasrāṇāmanutpattikadharmakṣāntirutpannā
            | ebhyaḥ sahasraguṇena yeṣāṃ bodhisattvānāṃ mahāsattvānāṃ dhāraṇīpratilambho 'bhūt
            | anyeṣāṃ ca sāhasrikalokadhātuparamāṇurajaḥsamānāṃ bodhisattvānāṃ mahāsattvānāmimaṃ
            dharmaparyāyaṃ śrutvā asaṅgapratibhānatāpratilambho 'bhūt | anyeṣāṃ ca dvisāhasrikalokadhātuparamāṇurajaḥsamānāṃ
            bodhisattvānāṃ mahāsattvānāṃ koṭīnayutaśatasahasraparivartāyā dhāraṇyāḥ pratilambho
            'bhūt | anye ca trisāhasrikalokadhātuparamāṇurajaḥsamā bodhisattvā mahāsattvā imaṃ
            dharmaparyāyaṃ śrutvā avaivartyadharmacakraṃ pravartayāmāsuḥ | anye ca madhyamakalokadhātuparamāṇurajaḥsamā
            bodhisattvā mahāsattvā imaṃ dharmaparyāyaṃ śrutvā vimalanirbhāsacakraṃ pravartayāmāsuḥ
            | anye ca kṣudrakalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ
            śrutvā aṣṭajāti[prati]baddhā abhūvan anuttarāyāṃ samyaksaṃbodhau | anye ca catuścāturdvīpikā
            lokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā caturjātipratibaddhā
            abhūvan anuttarāyāṃ samyaksaṃbodhau | anye ca tricāturdvīpikā lokadhātuparamāṇurajaḥsamā
            bodhisattvā mahāsattvā imaṃ dharmaparyāyaṃ śrutvā trijātipratibaddhā abhūvan anuttarāyāṃ
            samyaksaṃbodhau | anye ca dvicāturdvīpikā lokadhātuparamāṇurajaḥsamā bodhisattvḥ mahḥsattvḥ
            imaṃ dharmaparyḥyaṃ śrutvḥ dvijḥtipratibaddhḥ abhūvannanuttarḥyḥṃ samyaksaṃbodhau
            | anye caikacḥturdvīpikḥ lokadhḥtuparamḥṇurajaḥsamḥ bodhisattvḥ mahḥsattvḥ imaṃ dharmaparyḥyaṃ
            śrutvḥ ekajḥtipratibaddhḥ abhūvannanuttarḥyḥṃ samyaksaṃbodhau | aṣṭatrisḥhasramahḥsḥhasralokadhḥtuparamḥṇurajaḥsamaiśca
            bodhisattvairmahḥsattvairimaṃ dharmaparyḥyaṃ śrutvḥ anuttarḥyḥṃ samyaksaṃbodhau cittḥnyutpḥditḥni
            ||</p>
         
         
         <p>atha samanantaranirdiṣṭe bhagavataiṣāṃ bodhisattvānāṃ mahāsattvānāṃ dharmābhisamaye
            pratiṣṭhāne, atha tāvadevoparivaihāyasādantarīkṣānmāndāravamahāmāndāravāṇāṃ puṣpāṇāṃ
            puṣpavarṣamabhipravṛṣṭam | teṣu ca lokadhātukoṭīnayutaśatasahasreṣu yāni tāni buddhakoṭīnayutaśatasahasrāṇyāgatya
            ratnavṛkṣamūleṣu siṃhāsanopaviṣṭāni, tāni sarvāṇi cāvakiranti sma, abhyavakiranti
            sma, abhiprakiranti sma | bhagavantaṃ ca śākyamuniṃ tathāgatamarhantaṃ samyaksaṃbuddhaṃ
            taṃ ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ parinirvṛtaṃ
            siṃhāsanopaviṣṭamavakiranti sma, abhyavakiranti sma, abhiprakiranti sma | taṃ ca sarvāvantaṃ
            bodhisattvagaṇaṃ tāścatasraḥ parṣado 'vakiranti sma, abhyavakiranti sma, abhiprakiranti
            sma | divyāni ca candanāgarucūrṇānyantarīkṣāt pravarṣanti sma | upariṣṭāccāntarīkṣe
            vaihāyasaṃ mahādundubhayo 'ghaṭṭitāḥ praṇedurmanojñamadhuragambhīranirghoṣāḥ (<span class="bold">Vaidya 197</span>)| divyāni ca dūṣyayugmaśatasahasrāṇyupariṣṭādantarīkṣāt prapatanti sma | hārārdhahāramuktāhāramaṇiratnamahāratnāni
            copariṣṭādvaihāyasamantarīkṣe samantāt savāsu dikṣu pralambanti sma | samantācca anarghaprāptasya
            dhūpasya ghaṭikāsahasrāṇi ratnamayāni svayameva pravicaranti sma | ekaikasya ca tathāgatasya
            ratnamayīṃ chatrāvalīṃ yāvad brahmalokādupari vaihāyasamantarīkṣe bodhisattvā mahāsattvā
            dhārayāmāsuḥ | anena paryāyeṇa sarveṣāṃ teṣāmaprameyāṇāmasaṃkhyeyānāṃ buddhakoṭīnayutaśatasahasrāṇāṃ
            te bodhisattvā mahāsattvā ratnamayīṃ chatrāvalīṃ yāvadbrahmalokādupari vaihāyasamantarīkṣe
            dhārayāmāsuḥ | pṛthak pṛthag gāthābhinirhārairbhūtairbuddhastavaistāṃstathāgatānābhiṣṭuvanti
            sma ||</p>
         
         
         <p>atha khalu maitreyo bodhisattvo mahāsattvastasyāṃ velāyāmimā gāthā abhāṣata -</p>
         
         
         <p>
            āścarya dharmaḥ sugatena śrāvito na jātu asmābhiḥ śrutaiṣa pūrvam /<br />
            mahātmatā yādṛśi nāyakānāṃ āyuṣpramāṇaṃ ca yathā anantam // Saddhp_16.1 //
            </p>
         
         
         <p>
            evaṃ ca dharmaṃ śruṇiyāna adya vibhajyamānaṃ sugatena saṃmukham /<br />
            prītisphuṭāḥ prāṇasahasrakoṭyo ya aurasā lokavināyakasya // Saddhp_16.2 //
            </p>
         
         
         <p>
            avivartiyā keci sthitāgrabodhau keci sthitā dhāraṇiye varāyām /<br />
            asaṅgapratibhāṇi sthitāśca kecit koṭīsahasrāya ca dhāraṇīye // Saddhp_16.3 //
            </p>
         
         
         <p>
            paramāṇukṣetrasya tathaiva cānye ye prasthitā uttamabuddhajñāne /<br />
            kecicca jātībhi tathaiva cāṣṭabhi jinā bhaviṣyanti anantadarśinaḥ // Saddhp_16.4 //
            </p>
         
         
         <p>
            kecittu catvāri atikramitvā kecitribhiścaiva dvibhiśca anye /<br />
            lapsyanti bodhiṃ paramārthadarśinaḥ śruṇitva dharmaṃ imu nāyakasya // Saddhp_16.5
            //
            </p>
         
         <span class="note"><span class="bold">Vaidya 198</span></span>
         
         <p>
            ke cāpi ekāya sthihitva jātyā sarvajña bhoṣyanti bhavāntareṇa /<br />
            śruṇitva āyu imu nāyakasya etādṛśaṃ labdhu phalaṃ anāsravam // Saddhp_16.6 //
            </p>
         
         
         <p>
            aṣṭāna kṣetrāṇa yathā rajo bhavet evāpramāṇā gaṇanāya tattakāḥ /<br />
            yāḥ sattvakoṭyo hi śruṇitva dharmaṃ utpādayiṃsū varabodhicittam // Saddhp_16.7 //
            </p>
         
         
         <p>
            etādṛśaṃ karma kṛtaṃ maharṣiṇā prakāśayantenima buddhabodhim /<br />
            anantakaṃ yasya pramāṇu nāsti ākāśadhātū ca yathāprameyaḥ // Saddhp_16.8 //
            </p>
         
         
         <p>
            māndāravāṇāṃ ca pravarṣi varṣaṃ bahudevaputrāṇa sahasrakoṭyaḥ /<br />
            śakrāśca brahmā yathā gaṅgavālikā ye āgatā kṣetrasahasrakoṭibhiḥ // Saddhp_16.9 //
            </p>
         
         
         <p>
            sugandhacūrṇāni ca candanasya agarusya cūrṇāni ca muñcamānāḥ /<br />
            caranti ākāśi yathaiva pakṣī abhyokirantā vidhivajjinendrān // Saddhp_16.10 //
            </p>
         
         
         <p>
            upariṃ ca vaihāyasu dundubhīyo ninādayanto madhurā aghaṭṭitāḥ /<br />
            divyāna dūṣyāṇa sahasrakoṭyaḥ kṣipanti bhrāmenti ca nāyakānām // Saddhp_16.11 //
            </p>
         
         
         <p>
            anarghamūlyasya ca dhūpanasya ratnāmayī ghaṭikasahasrakoṭyaḥ /<br />
            svayaṃ samantena viceru tatra pūjārtha lokādhipatisya tāyinaḥ // Saddhp_16.12 //
            </p>
         
         
         <p>
            uccān mahantān ratanāmayāṃśca chatrāṇa koṭīnayutānanantān /<br />
            dhārantime paṇḍita bodhisattvāḥ avataṃsakān yāvat brahmalokāt // Saddhp_16.13 //
            </p>
         
         <span class="note"><span class="bold">Vaidya 199</span></span>
         
         <p>
            savaijayantāṃśca sudarśanīyān dhvajāṃśca oropayi nāyakānām /<br />
            gāthāsahasraiśca abhiṣṭuvanti prahṛṣṭacittāḥ sugatasya putrāḥ // Saddhp_16.14 //
            </p>
         
         
         <p>
            etādṛśāścaryaviśiṣṭa adbhutā vicitra dṛśyantimi adya nāyakāḥ /<br />
            āyuṣpramāṇasya nidarśanena prāmodyalabdhā imi sarvasattvāḥ // Saddhp_16.15 //
            </p>
         
         
         <p>
            vipulo 'dya artho daśasū diśāsu ghoṣaśca abhyudgatu nāyakānām /<br />
            saṃtarpitāḥ prāṇasahasrakoṭyaḥ kuśalena bodhāya samanvitāśca // Saddhp_16.16 //
            </p>
         
         
         <p>atha khalu bhagavān maitreyaṃ bodhisattvaṃ mahāsattvamāmantrayate sma - yairajita
            asmiṃstathāgatāyuṣpramāṇanirdeśadharmaparyāye nirdiśyamāne sattvairekacittotpādikāpyadhimuktirutpāditā,
            abhiśraddadhānatā vā kṛtā, kiyatte kulaputrā vā kuladuhitaro vā puṇyaṃ prasavantīti
            tacchṛṇu, sādhu ca suṣṭhu ca manasi kuru | bhāṣiṣye 'haṃ yāvat puṇyaṃ prasavantīti
            | tadyathāpi nāma ajitakaścideva kulaputro vā kuladuhitā vā anuttarāṃ samyaksaṃbodhimabhikāṅkṣamāṇaḥ
            pañcasu pāramitāsvaṣṭau kalpakoṭīnayutaśatasahasrāṇi caret | tadyathā dānapāramitāyāṃ
            śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ virahitaḥ prajñāpāramitayā,
            yena ca ajita kulaputreṇa vā kuladuhitrā vā imaṃ tathāgatāyuṣpramāṇanirdeśaṃ dharmaparyāyaṃ
            śrutvā ekacittotpādikāpyadhimuktirutpāditā abhiśraddadhānatā vā kṛtā, asya puṇyābhisaṃskārasya
            kuśalābhisaṃskārasya asau paurvakaḥ puṇyābhisaṃskāraḥ kuśalābhisaṃskāraḥ pañcapāramitāpratisaṃyukto
            'ṣṭakalpakoṭīnayutaśatasahasrapariniṣpannaḥ śatatamīmapi kalāṃ nopayāti, sahasratamīmapi
            śatasahasratamīmapi koṭīśatasahasratamīmapi koṭīnayutasahasratamīmapi koṭīnayutaśatasahasratamīmapi
            kalāṃ nopayāti, saṃkhyāmapi kalāmapi gaṇanāmapi upamāmapi upanisāmapi na kṣamate |
            evaṃrūpeṇa ajita puṇyābhisaṃskāreṇa samanvāgataḥ kulaputro vā kuladuhitā vā vivartate
            'nuttarāyāḥ samyaksaṃbodheriti naitat sthānaṃ vidyate ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            yaśca pāramitāḥ pañca samādāyehi vartate /<br />
            idaṃ jñānaṃ gaveṣanto buddhajñānamanuttaram // Saddhp_16.17 //
            </p>
         
         
         <p>
            kalpakoṭīsahasrāṇi aṣṭau pūrṇāni yujyate /<br />
            dānaṃ dadanto buddhebhyaḥ śrāvakebhyaḥ punaḥ punaḥ // Saddhp_16.18 //
            </p>
         
         <span class="note"><span class="bold">Vaidya 200</span></span>
         
         <p>
            pratyekabuddhāṃstarpento bodhisattvāna koṭiyaḥ /<br />
            khādyabhojyānnapānehi vastraśayyāsanehi ca // Saddhp_16.19 //
            </p>
         
         
         <p>
            pratiśrayān vihārāṃśca candanasyeha kārayet /<br />
            ārāmān ramaṇīyāṃśca caṃkramasthānaśobhitān // Saddhp_16.20 //
            </p>
         
         
         <p>
            etādṛśaṃ daditvāna dānaṃ citra bahūvidham /<br />
            kalpakoṭīsahasrāṇi datvā bodhāya nāmayet // Saddhp_16.21 //
            </p>
         
         
         <p>
            punaśca śīlaṃ rakṣeta śuddhaṃ saṃbuddhavarṇitam /<br />
            akhaṇḍaṃ saṃstutaṃ vijñairbuddhajñānasya kāraṇāt // Saddhp_16.22 //
            </p>
         
         
         <p>
            punaśca kṣānti bhāveta dāntabhūmau pratiṣṭhitaḥ /<br />
            dhṛtimān smṛtimāṃścaiva paribhāṣāḥ kṣame bahūḥ // Saddhp_16.23 //
            </p>
         
         
         <p>
            ye copalambhikāḥ sattvā adhimāne pratiṣṭhitāḥ /<br />
            kutsanaṃ ca sahetteṣāṃ buddhajñānasya kāraṇāt // Saddhp_16.24 //
            </p>
         
         
         <p>
            nityodyuktaśca vīryasmin abhiyukto dṛḍhasmṛtiḥ /<br />
            ananyamanasaṃkalpo bhaveyā kalpakoṭiyaḥ // Saddhp_16.25 //
            </p>
         
         
         <p>
            araṇyavāsi tiṣṭhanto caṃkramaṃ abhiruhya ca /<br />
            styānamiddhaṃ ca varjitvā kalpakoṭyo hi yaścaret // Saddhp_16.26 //
            </p>
         
         
         <p>
            yaśca dhyāyī mahādhyāyī dhyānārāmaḥ samāhitaḥ /<br />
            kalpakoṭyaḥ sthito dhyāyet sahasrāṇyaṣṭanūnakāḥ // Saddhp_16.27 //
            </p>
         
         
         <p>
            tena dhyānena so vīraḥ prārthayed bodhimuttamām /<br />
            ahaṃ syāmiti sarvajño dhyānapāramitāṃ gataḥ // Saddhp_16.28 //
            </p>
         
         
         <p>
            yacca puṇyaṃ bhavetteṣāṃ niṣevitvā imāṃ kriyām /<br />
            kalpakoṭīsahasrāṇi ye pūrvaṃ parikīrtitāḥ // Saddhp_16.29 //
            </p>
         
         
         <p>
            āyuṃ ca mama yo śrutvā strī vāpi puruṣo 'pi vā /<br />
            ekakṣaṇaṃ pi śraddhāti idaṃ puṇyamanantakam // Saddhp_16.30 //
            </p>
         
         
         <p>
            vicikitsāṃ ca varjitvā iñjitā manyitāni ca /<br />
            adhimucyenmuhūrtaṃ pi phalaṃ tasyedamīdṛśam // Saddhp_16.31 //
            </p>
         
         
         <p>
            bodhisattvāśca ye bhonti caritāḥ kalpakoṭiyaḥ /<br />
            na te trasanti śrutvedaṃ mama āyuracintiyam // Saddhp_16.32 //
            </p>
         
         
         <p>
            mūrdhena ca namasyanti ahamapyedṛśo bhavet /<br />
            anāgatasminnadhvāni tāreyaṃ prāṇikoṭiyaḥ // Saddhp_16.33 //
            </p>
         
         <span class="note"><span class="bold">Vaidya 201</span></span>
         
         <p>
            yathā śākyamunirnāthaḥ śākyasiṃho mahāmuniḥ /<br />
            bodhimaṇḍe niṣīditvā siṃhanādamidaṃ nadet // Saddhp_16.34 //
            </p>
         
         
         <p>
            ahamapyanāgate 'dhvāni satkṛtaḥ sarvadehinām /<br />
            bodhimaṇḍe niṣīditvā āyuṃ deśeṣyamīdṛśam // Saddhp_16.35 //
            </p>
         
         
         <p>
            adhyāśayena saṃpannāḥ śrutādhārāśca ye narāḥ /<br />
            saṃdhābhāṣyaṃ vijānanti kāṅkṣā teṣāṃ na vidyate // Saddhp_16.36 //
            </p>
         
         
         <p>punaraparamajita ya imaṃ tathāgatāyuṣpramāṇanirdeśaṃ dharmaparyāyaṃ śrutvā avataredadhimucyeta
            avagāheta avabudhyeta, so 'smādaprameyataraṃ puṇyābhisaṃskāraṃ prasaved buddhajñānasaṃvartanīyam
            | kaḥ punarvādo ya imamevaṃrūpaṃ dharmaparyāyaṃ śṛṇuyācchrāvayeta vācayeda dhārayedvā
            likhedvā likhāpayedvā pustakagataṃ vā satkuryāt, gurukuryānmānayet pūjayet satkārayedvā
            puṣpadhūpagandhamālyavilepanacūrṇacīvaracchatradhvajapātakābhistailapradīpairvā ghṛtapradīpairvā
            gandhatailapradīpairvā, bahutaraṃ puṇyābhisaṃskāraṃ prasaved buddhajñānasaṃvartanīyam
            ||</p>
         
         
         <p>yadā ca ajita sa kulaputro vā kuladuhitā vā imaṃ tathāgatāyuṣpramāṇanirdeśaṃ dharmaparyāya
            śrutvā adhyāśayenādhimucyate, tadā tasyedamadhyāśayalakṣaṇaṃ veditavyam - yaduta gṛdhrakūṭaparvatagataṃ
            māṃ dharmaṃ nirdeśayantaṃ drakṣyati bodhisattvagaṇaparivṛtaṃ bodhisattvagaṇapuraskṛtaṃ
            śrāvakasaṃghamadhyagatam | idaṃ ca me buddhakṣetraṃ sahāṃ lokadhātuṃ vaiḍūryamayīṃ
            samaprastarāṃ drakṣyati suvarṇasūtrāṣṭāpadavinaddhāṃ ratnavṛkṣairvicitritām | kūṭāgāraparibhogeṣu
            ca atra bodhisattvān nivasato drakṣyati | idamajita adhyāśayenādhimuktasya kulaputrasya
            vā kuladuhiturvā adhyāśayalakṣaṇaṃ veditavyam ||</p>
         
         
         <p>api tu khalu punarajita tānapyahamadhyāśayādhimuktān kulaputrān vadāmi, ye tathāgatasya
            parinirvṛtasya imaṃ dharmaparyāyaṃ śrutvā na pratikṣepsyanti uttari cābhyanumodayiṣyanti
            | kaṃḥ punarvādo ye dhārayiṣyanti vācayiṣyanti | tatastathāgataṃ soṃ 'sena pariharati
            ya imaṃ dharmaparyāyaṃ pustakagataṃ kṛtvā aṃsena pariharati | na me tenājita kulaputreṇa
            vā kuladuhitrā vā stūpāḥ kartavyāḥ, na vihārā kartavyāḥ, na bhikṣusaṃghāya glānapratyayabhaiṣajyapariṣkārāstenānupradeyā
            bhavanti | tatkasya hetoḥ? kṛtā me tena ajita kulaputreṇa vā kuladuhitrā vā śarīreṣu
            śarīrapūjā, saptaratnamayāśca stūpāḥ kāritāḥ, yāvad brahmalokamuccaistvena anupūrvapariṇāhena
            sacchatraparigrahāḥ savaijayantīkā ghaṇṭāsamudgānuratāḥ, teṣāṃ ca śarīrastūpānāṃ vividhāḥ
            satkārāḥ kṛtā nānāvidhairdivyairmānuṣyakaiḥ puṣpadhūpagandhamālyavilepanacūrṇacīvaracchatradhvajapatākāvaijayantībhirvividhamadhuramanojñapaṭupaṭahadundubhimahādundubhibhirvādyatālaninādarnirghoṣaśabdairnānāvidhaiśca
            gītanṛtyalāsyaprakārairbahubhiraparimitairbahvaprameyāṇi kalpakoṭīnayutaśatasahasrāṇi
            satkāraḥ kṛto bhavati | imaṃ dharmaparyāyaṃ mama parinirvṛtasya dhārayitvā vācayitvā
            likhitvā (<span class="bold">Vaidya 202</span>) prakāśayitvā vihārā api tena ajita kṛtā bhavanti vipulā vistīrṇāḥ | pragṛhītāśca
            lohitacandanamayā dvātriṃśatprāsādā aṣṭatalā bhikṣusahasrāvāsāḥ | ārāmapuṣpopaśobhitāścaṃkramavanopetāḥ
            śayanāsanopastabdhāḥ khādyabhojyānnapānaglānapratyayabhaiṣajyapariṣkāraparipūrṇāḥ
            sarvasukhopadhānapratimaṇḍitāḥ | te ca bahvaprameyā yaduta śataṃ vā sahasraṃ vā śatasahasraṃ
            vā koṭī vā koṭīśataṃ vā koṭīsahasraṃ vā koṭiśatasahasraṃ vā koṭīnayutaśatasahasraṃ
            vā | te ca mama saṃmukhaṃ śrāvakasaṃghasya niryātitāḥ, te ca mayā paribhuktā veditavyāḥ
            | ya imaṃ dharmaparyāyaṃ tathāgatasya parinirvṛtasya dhārayedvā vācayedvā deśayedvā
            likhedvā lekhayedvā, tadanenāhamajitaparyāyeṇa evaṃ vadāmi - na me tena parinirvṛtasya
            dhātustūpāḥ kārayitavyāḥ, na saṃghapūjā | kaḥ punarvādo 'jita ya imaṃ dharmaparyāyaṃ
            dhārayan dānena vā saṃpādayecchīlena vā kṣāntyā vā vīryeṇa vā dhyānena
            vā prajñayā vā saṃpādayet, bahutaraṃ puṇyābhisaṃskāraṃ sa kulaputro vā kuladuhitā
            vā prasaved buddhajñānasaṃvartanīyamaprameyamasaṃkhyeyamaparyantam | tadyathāpi nāma
            ajita ākāśa dhāturaparyantaḥ pūrvadakṣiṇapaścimottarādharordhvāsu dikṣu vidikṣu, evamaprameyāsaṃkhyeyān
            sa kulaputro vā kuladuhitā vā puṇyābhisaṃskārān prasaved buddhajñānasaṃvartanīyān
            ya imaṃ dharmaparyāyaṃ dhārayedvā vācayedvā deśayedvā likhedvā likhāpayedvā | tathāgatacaityasatkārārthaṃ
            ca abhiyukto bhavet, tathāgataśrāvakāṇāṃ ca varṇaṃ bhāṣeta, bodhisattvānāṃ ca mahāsattvānāṃ
            guṇakoṭīnayutaśatasahasrāṇi parikīrtayet, pareṣāṃ ca saṃprakāśayet, kṣāntyā ca saṃpādayet,
            śīlavāṃśca bhavet, kalyāṇadharmaḥ sukhasaṃvāsaḥ kṣāntaśca bhavet, dāntaśca bhavedanabhyasūyakaśca,
            apagatakrodhamanaskāro 'vyāpannamanaskāraḥ smṛtimāṃśca sthāmavāṃśca bhavet, vīryavāṃśca
            nityābhiyuktaśca bhavet, buddhadharmaparyeṣṭyā dhyāyī ca bhavet, pratisaṃlayanagurukaḥ
            pratisaṃlayanabahulaśca praśnaprabhedakuśalaśca bhavet, praśnakoṭīnayutaśatasahasrāṇāṃ
            visarjayitā | yasya kasyacidajita bodhisattvasya mahāsattvasya imaṃ dharmaparyāyaṃ
            tathāgatasya parinirvṛtasya dhārayataḥ ime evaṃrūpā guṇā bhaveyurye mayā parikīrtitāḥ,
            so 'jita kulaputro vā kuladuhitā vā evaṃ veditavyaḥ - bodhimaṇḍasaṃprasthito 'yaṃ
            kulaputro vā kuladuhitā vā bodhimabhisaṃboddhuṃ bodhivṛkṣamūlaṃ gacchati | yatra ca
            ajita sa kulaputro vā kuladuhitā vā tiṣṭhedvā niṣīdedvā caṃkramedvā, tatra ajita tathāgatamuddiśya
            caityaṃ kartavyam, tathāgatastūpo 'yamiti ca sa vaktavyaḥ sadevakena lokeneti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            puṇyaskandho aparyanto varṇito me punaḥ punaḥ /<br />
            ya idaṃ dhārayetsūtraṃ nirvṛte naranāyake // Saddhp_16.37 //
            </p>
         
         
         <p>
            pūjāśca me kṛtāstena dhātustūpāśca kāritāḥ /<br />
            ratnāmayā vicitrāśca darśanīyaḥ suśobhanāḥ // Saddhp_16.38 //
            </p>
         
         <span class="note"><span class="bold">Vaidya 203</span></span>
         
         <p>
            brahmalokasamā uccā chatrāvalibhiranvitāḥ /<br />
            pariṇāhavantaḥ śrīmanto vaijayantīsamanvitāḥ // Saddhp_16.39 //
            </p>
         
         
         <p>
            paṭughaṇṭā raṇantaśca paṭṭadāmopaśobhitāḥ /<br />
            vāteritāstathā ghaṇṭā śobhanti jinadhātuṣu // Saddhp_16.40 //
            </p>
         
         
         <p>
            pūjā ca vipulā teṣāṃ puṣpagandhavilepanaiḥ /<br />
            kṛtā vādyaiśca vastraiśca dundubhībhiḥ punaḥ puna // Saddhp_16.41 //
            </p>
         
         
         <p>
            madhurā vādyabhāṇḍā ca vāditā teṣu dhātuṣu /<br />
            gandhatailapradīpāśca dattāste 'pi samantataḥ // Saddhp_16.42 //
            </p>
         
         
         <p>
            ya idaṃ dhārayet sūtraṃ kṣayakāli ca deśayet /<br />
            īdṛśī me kṛtā tena vividhā pūjanantikā // Saddhp_16.43 //
            </p>
         
         
         <p>
            agrā vihārakoṭyo 'pi bahuścandanakāritāḥ /<br />
            dvātriṃśatī ca prāsādā uccaistvenāṣṭavattalāḥ // Saddhp_16.44 //
            </p>
         
         
         <p>
            śayyāsanairupastabdhāḥ khādyabhojyaiḥ samanvitāḥ /<br />
            praveṇī praṇīta prajñaptā āvāsāśca sahasraśaḥ // Saddhp_16.45 //
            </p>
         
         
         <p>
            ārāmāścaṃkramā dattāḥ puṣpārāmopaśobhitāḥ /<br />
            bahu ucchadakāścaiva bahurūpavicitritāḥ // Saddhp_16.46 //
            </p>
         
         
         <p>
            saṃghasya vividhā pūjā kṛtā me tena saṃmukham /<br />
            ya idaṃ dhārayetsūtraṃ nirvṛtasmin vināyake // Saddhp_16.47 //
            </p>
         
         
         <p>
            adhimuktisāro yo syādato bahutaraṃ hi saḥ /<br />
            puṇyaṃ labheta yo etatsūtraṃ vācellikheta vā // Saddhp_16.48 //
            </p>
         
         
         <p>
            likhāpayennaraḥ kaścit suniruktaṃ ca pustake /<br />
            pustakaṃ pūjayettacca gandhamālyavilepanaiḥ // Saddhp_16.49 //
            </p>
         
         
         <p>
            dīpaṃ ca dadyādyo nityaṃ gandhatailasya pūritam /<br />
            jātyutpalātimuktaiśca prakaraiścampakasya ca // Saddhp_16.50 //
            </p>
         
         
         <p>
            kuryādetādṛśīṃ pūjāṃ pustakeṣu ca yo naraḥ /<br />
            bahu prasavate puṇyaṃ pramāṇaṃ yasya no bhavet // Saddhp_16.51 //
            </p>
         
         
         <p>
            yathaivākāśadhātau hi pramāṇaṃ nopalabhyate /<br />
            diśāsu daśasū nityaṃ puṇyaskandho 'yamīdṛśaḥ // Saddhp_16.52 //
            </p>
         
         
         <p>
            kaḥ punarvādo yaśca syāt kṣānto dāntaḥ samāhitaḥ /<br />
            śīlavāṃścaiva dhyāyī ca pratisaṃlānagocaraḥ // Saddhp_16.53 //
            </p>
         
         <span class="note"><span class="bold">Vaidya 204</span></span>
         
         <p>
            akrodhano apiśunaścaityasmin gaurave sthitaḥ /<br />
            bhikṣūṇāṃ praṇato nityaṃ nādhimānī na cālasaḥ // Saddhp_16.54 //
            </p>
         
         
         <p>
            prajñavāṃścaiva dhīraśca praśnaṃ pṛṣṭo na kupyati /<br />
            anulomaṃ ca deśeti kṛpābuddhī ca prāṇiṣu // Saddhp_16.55 //
            </p>
         
         
         <p>
            ya īdṛśo bhavetkaścid yaḥ sūtraṃ dhārayedidam /<br />
            na tasya puṇyaskandhasya pramāṇamupalabhyate // Saddhp_16.56 //
            </p>
         
         
         <p>
            yadi kaścinnaraḥ paśyedīdṛśaṃ dharmabhāṇakam /<br />
            dhārayantamidaṃ sūtraṃ kuryādvai tasya satkriyām // Saddhp_16.57 //
            </p>
         
         
         <p>
            divyaiśca puṣpaistatha okireta divyaiśca vastrairabhicchādayeta /<br />
            mūrdhena vanditva ca tasya pādau tathāgato 'yaṃ janayeta saṃjñām // Saddhp_16.58 //
            </p>
         
         
         <p>
            dṛṣṭvā ca taṃ cintayi tasmi kāle gamiṣyate eṣa drumasya mūlam /<br />
            budhyiṣyate bodhimanuttarāṃ śivāṃ hitāya lokasya sadevakasya // Saddhp_16.59 //
            </p>
         
         
         <p>
            yasmiṃśca so caṃkrami tādṛśo viduḥ tiṣṭheta vā yatra niṣīdayedvā /<br />
            śayyāṃ ca kalpeya kahiṃci dhīro bhāṣantu gāthāṃ pi tu ekasūtrāt // Saddhp_16.60 //
            </p>
         
         
         <p>
            yasmiṃśca stūpaṃ puruṣottamasya kārāpayeccitrasudarśanīyam /<br />
            uddiśya buddhaṃ bhagavanta nāyakaṃ pūjāṃ ca citrāṃ tahi kārayettathā // Saddhp_16.61
            //
            </p>
         
         
         <p>
            mayā sa bhuktaḥ pṛthivīpradeśo mayā svayaṃ caṃkramitaṃ ca tatraṃ /<br />
            tatropaviṣṭo ahameva ca syāṃ yatra sthitaḥ so bhavi buddhaputraḥ // Saddhp_16.62 //
            </p>
         
         
         <p>iti śrīsaddharmapuṇḍarīke dharmaparyāye puṇyaparyāyaparivarto nāma ṣoḍaśamaḥ ||</p>
         
         
         
         
         <span class="note"><span class="bold">Vaidya 205</span></span>
         
         <p>Saddhp_17: anumodanāpuṇyanirdeśaparivartaḥ |</p>
         
         
         <p>atha khalu maitreyo bodhisattvo mahāsattvo bhagavantametadavocat - yo bhagavan imaṃ
            dharmaparyāyaṃ deśyamānaṃ śrutvā anumodet kulaputro vā kuladuhitā vā, kiyantaṃ sa
            bhagavan kulaputro vā kuladuhitā vā puṇyaṃ prasavediti?</p>
         
         
         <p>atha khalu maitreyo bodhisattvo mahāsattvastasyāṃ velāyāmimāṃ gāthāmabhāṣata -</p>
         
         
         <p>
            yo nirvṛte mahāvīre śṛṇuyātsūtramīdṛśam /<br />
            śrutvā cābhyanumodeyā kiyantaṃ kuśalaṃ bhavet // Saddhp_17.1 //
            </p>
         
         
         <p>atha khalu bhagavān maitreyaṃ bodhisattvaṃ mahāsattvametadavocat - yaḥ kaścidajita
            kulaputro vā kuladuhitā vā tathāgatasya parinirvṛtasya imaṃ dharmaparyāya deśyamānaṃ
            saṃprakāśyamānaṃ śṛṇuyād bhikṣurvā bhikṣuṇī vā upāsako vā upāsikā vā vijñapuruṣo vā
            kumārako vā, kumārikā vā, śrutvā ca abhyanumodeta, sacettato dharmaśravaṇādutthāya
            prakrāmet, sa ca vihāragato vā gṛhagato vā araṇyagato vā vīthīgato vā grāmagato vā
            janapadagato vā tān hetūṃstāni kāraṇāni taṃ dharmaṃ yathāśrutaṃ yathodgṛhītaṃ yathābalamaparasya
            sattvasyācakṣīta māturvā piturvā jñātervā, saṃmoditasya vā anyasya vā saṃstutasya
            kasyacit, so 'pi yadi śrutvā anumodeta, anumodya ca punaranyasmai ācakṣīta | so 'pi
            yadi śrutvānumodeta, anumodya ca so 'pyaparasmai ācakṣīta, so 'pi taṃ śrutvānumodeta
            | ityanena paryāyeṇa yāvat pañcāśat paraṃparayā | atha khalvajita yo 'sau pañcāśattamaḥ
            puruṣo bhavet paraṃparāśravānumodakaḥ, tasyāpi tāvadahamajita kulaputrasya vā kuladuhiturvā
            anumodanāsahagataṃ puṇyābhisaṃskāramabhinirdekṣyāmi | taṃ śṛṇu, sādhu ca suṣṭhu ca
            manasikuru | bhāṣiṣye 'haṃ te ||</p>
         
         
         <p>tadyathāpi nāma ajita caturṣu lokadhātuṣvasaṃkhyeyaśatasahasreṣu ye sattvāḥ santaḥ
            saṃvidyamānāḥ ṣaṭsu gatiṣūpapannāḥ, aṇḍajā vā jarāyujā vā saṃsvedajā vā aupapādukā
            vā rūpiṇo vā arūpiṇo vā saṃjñino vā asaṃjñino vā naivasaṃjñino vā nāsaṃjñino vā apadā
            vā dvipadā vā catuṣpadā vā bahupadā vā yāvadeva sattvāḥ sattvadhātau saṃgrahasamavasaraṇaṃ
            gacchanti | atha kaścideva puruṣaḥ samutpadyeta puṇyakāmo hitakāmastasya sattvakāyasya
            sarvakāmakrīḍāratiparibhogāniṣṭān kāntān priyān manāpān dadyāt | ekaikasya sattvasya
            jambudvīpaṃ paripūrṇaṃ dadyāt kāmakrīḍāratiparibhogāya, hiraṇyasuvarṇarūpyamaṇimuktāvaiḍūryaśaṅkhaśilāpravālānaśvarathagorathahastirathān
            dadyāt prāsādān kūṭāgārān | anena paryāyeṇa ajita sa puruṣo dānapatirmahādānapatiḥ
            paripūrṇānyaśītiṃ varṣāṇi dānaṃ dadyāt | atha khalvajita sa puruṣo dānapatirmahādānapatirevaṃ
            cintayet - ime khalu sattvāḥ sarve mayā krīḍāpitā ramāpitāḥ sukhaṃ jivāpitāḥ | ime
            ca te bhavantaḥ sattvā balinaḥ palitaśiraso jīrṇavṛddhā mahallakā (<span class="bold">Vaidya 206</span>) aśītivarṣikā jātyā | abhyāśībhūtāścaite kālakriyāyāḥ | yannvahametāṃstathāgatapravedite
            dharmavinaye 'vatārayeyamanuśāsayeyam | atha khalvajita sa puruṣastān sarvasattvān
            samādāpayet | samādāpayitvā ca tathāgatapravedite dharmavinaye 'vatārayed grāhayet
            | tasya te sattvāstaṃ ca dharmaṃ śṛṇuyuḥ | śrutvā ca ekakṣaṇena ekamuhūrtena ekalavena
            sarve srotaāpannāḥ syuḥ, sakṛdāgāmino 'nāgāmino 'nāgāmiphalaṃ prāpnuyuryāvadarhanto
            bhaveyuḥ, kṣīṇāsravā dhyāyino mahādhyāyino 'ṣṭavimokṣadhyāyinaḥ | tatkiṃ manyase ajita
            api nu sa puruṣo dānapatirmahādānapatistatonidānaṃ bahu puṇyaṃ prasavedaprameyamasaṃkhyeyam?
            evamukte maitreyo bodhisattvo mahāsattvo bhagavantametadavocat - evametat bhagavan,
            evametat sugata | anenaiva tāvad bhagavan kāraṇena sa puruṣo dānapatirmahādānapatirbahu
            puṇyaṃ prasavet, yastāvatāṃ sattvānāṃ sarvasukhopadhānaṃ dadyāt | kaḥ punarvādo
            yaduttariarhattve pratiṣṭhāpayet ||</p>
         
         
         <p>evamukte bhagavānajitaṃ bodhisattvaṃ mahāsattvametadavocat - ārocayāmi te ajita, prativedayāmi
            | yaśca sa dānapatirmahādānapatiḥ puruṣaścaturṣu lokadhātuṣvasaṃkhyeyaśatasahasreṣu
            sarvasattvānāṃ sarvasukhopadhānaiḥ paripūrya arhattve pratiṣṭhāpya puṇyaṃ prasavet,
            yaśca pañcāśattamaḥ puruṣaḥ paraṃparāśravānugataḥ śravaṇena ito dharmaparyāyādekāmapi
            gāthāmekapadamapi śrutvā anumodeta | yaccaitasya puruṣasyānumodanāsahagataṃ puṇyakriyāvastu,
            yacca tasya puruṣasya dānapatermahādānapaterdānasahagatamarhattvaṃ pratiṣṭhāpanāsahagatapuṇyakriyāvastu,
            idameva tato bahutaram | yo 'yaṃ puruṣaḥ pañcāśattamaḥ, tataḥ puruṣaparaṃparāta ito
            dharmaparyāyādekāmapi gāthāmekapadamapi śrutvā anumodet | asya anumodanāsahagatasya
            ajita puṇyābhisaṃskārasya kuśalamūlābhisaṃskārasya anumodanāsahagatasya agrataḥasau
            paurviko dānasahagataśca arhattvapratiṣṭhāpanāsahagataśca puṇyābhisaṃskāraḥ śatatamīmapi
            kalāṃ nopayāti, sahasratamīmapi śatasahasratamīmapi koṭītamīmapi koṭīśatatamīmapi
            koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopayāti
            | saṃkhyāmapi kalāmapi gaṇanāmapi upamāmapi upaniḥadamapi na kḥamate | evamaprameyamasaṃkhyeyamajita
            so 'pi tāvat pañcāśattamaḥ paraṃparāśravaṇe puruḥa ito dharmaparyāyādantaśa ekagāthāmapi
            ekapadamapi anumodya ca puṇyaṃ prasavati | kaḥ punarvādo 'jita yo 'yaṃ mama saṃmukhamimaṃ
            dharmaparyāyaṃ śṛṇuyāt, śrutvā cābhyanumodet, aprameyataramasaṃkhyayetaraṃ tasyāhamajita
            taṃ puṇyābhisaṃskāraṃ vadāmi ||</p>
         
         
         <p>yaḥ khalu punarajita asya dharmaparyāyasya śravāṇārthaṃ kulaputro vā kuladuhitā vā
            svagṛhānniṣkramya vihāraṃ gacchet | sa ca gattvā tasminnimaṃ dharmaparyāyaṃ muhūrtakamapi
            śṛṇuyāt sthito vā niṣaṇṇo vā | sa sattvastanmātreṇa puṇyābhisaṃskāreṇa kṛtenopacitena
            jātivinivṛtto dvitīye samucchraye dvitīye ātmabhāvapratilambhe gorathānāṃ lābhī bhaviṣyati,
            aśvarathānāṃ hastirathānāṃ śibikānāṃ goyanānāmṛṣabhayānānāṃ divyānāṃ ca vimānānāṃ
            lābhī bhaviṣyati | sacet punastatra dharmaśravaṇe muhūrtamātramapi niṣadya idaṃ dharmaparyāyaṃ
            śṛṇuyāt, (<span class="bold">Vaidya 207</span>) paraṃ vā niṣādayet, āsanasaṃvibhāgaṃ vā kuryādaparasya sattvasya, tena sa puṇyābhisaṃskāreṇa
            lābhī bhaviṣyati śakrāsanānāṃ brahmāsanānāṃ cakravartisaṃhāsanānām | sacet punarajita
            kaścideva kulaputro vā kuladuhitā vā aparaṃ puruṣamevaṃ vadet - āgaccha tvaṃ bhoḥ
            puruṣa | saddharmapuṇḍarīkaṃ nāma dharmaparyāyaṃ śṛṇuṣva | sa ca puruṣastasya tāṃ
            protsāhanāmāgamya yadi muhūrtamātramapi śṛṇuyāt, sa sattvastena protsāhena kuśalamūlenābhisaṃskṛtena
            dhāraṇīpratilabdhairbodhisattvaiḥ sārdhaṃ samavadhānaṃ pratilabhate | ajaḍaśca bhavati,
            tīkṣṇendriyaḥ prajñāvān | na tasya jātiśatasahasrairapi pūti mukhaṃ bhavati na durgandhi
            | nāpyasya jihvārogo bhavati, na mukharogo bhavati | na ca śyāmadanto bhavati, na
            viṣamadanto bhavati, na pītadanto bhavati, na duḥsaṃsthitadanto na khaṇḍadanto na
            patitadanto na vakradanto na lamboṣṭho bhavati, nābhyantaroṣṭho na prasāritoṣṭho na
            khaṇḍoṣṭho na vaṅkoṣṭho na kṛṣṇoṣṭho na bībhatsoṣṭho bhavati | na cipīṭanāso bhavati,
            na vakranāso bhavati | na dīrghamukho bhavati, na vaṅkamukho bhavati, na kṛṣṇamukho
            bhavati, nāpriyadarśanamukhaḥ | api tu khalvajita sūkṣmasujātajihvādantoṣṭho bhavati
            āyatanāsaḥ | praṇītamukhamaṇḍalaḥ subhrūḥ suparinikṣiptalalāṭo bhavati | suparipūrṇapuruṣavyañjanapratilābhī
            ca bhavati | tathāgataṃ ca avavādānuśāsakaṃ pratilabhate | kṣipraṃ ca buddhairbhagavadbhiḥ
            saha samavadhānaṃ pratilabhate | paśya ajita ekasattvamapi nāma utsāhayitvā iyat puṇyaṃ
            prasavati | kaḥ punarvādo yaḥ satkṛtya śṛṇuyāt, satkṛtya vācayet, satkṛtya
            deśayet, satkṛtya prakāśayediti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            pañcāśimo yaśca paraṃparāyāṃ sūtrasyimasyo śṛṇutekagāthām /<br />
            anumodayitvā ca prasannacittaḥ śṛṇuṣva puṇyaṃ bhavi yattakaṃ tat // Saddhp_17.2 //
            </p>
         
         
         <p>
            sa caiva puruṣo bhavi dānadātā sattvān koṭīnayuteṣu nityam /<br />
            ye pūrvamaupamyakṛtā mayā vai tān sarvi tarpeya aśīti varṣān // Saddhp_17.3 //
            </p>
         
         
         <p>
            so dṛṣṭva teṣāṃ ca jarāmupasthitāṃ valī ca khaṇḍaṃ ca śiraśca pāṇḍaram /<br />
            hāhādhimucyanti hi sarvasattvā yannūna dharmeṇa hu ovadeyam // Saddhp_17.4 //
            </p>
         
         <span class="note"><span class="bold">Vaidya 208</span></span>
         
         <p>
            so teṣa dharmaṃ vadatīha paścānnirvāṇabhūmiṃ ca prakāśayeta /<br />
            sarve bhavāḥ phenamarīcikalpā nirvidyathā sarvabhaveṣu kṣipram // Saddhp_17.5 //
            </p>
         
         
         <p>
            te sarvasattvāśca śruṇitva dharmaṃ tasyaiva dātuḥ puruṣasya antikāt /<br />
            arhantabhūtā bhavi ekakāle kṣīṇāsravā antimadehadhāriṇaḥ // Saddhp_17.6 //
            </p>
         
         
         <p>
            puṇyaṃ tato bahutaru tasya hi syat paraṃparātaḥ śruṇi ekagāthām /<br />
            anumodi vā yattaku tasya puṇyaṃ kala puṇyaskandhaḥ purimo na bhoti // Saddhp_17.7
            //
            </p>
         
         
         <p>
            evaṃ bahu tasya bhaveta puṇyaṃ anantakaṃ yasya pramāṇu nāsti /<br />
            gāthāṃ pi śrutvaika paraṃparāya kiṃ vā punaḥ saṃmukha yo śruṇeyā // Saddhp_17.8 //
            </p>
         
         
         <p>
            yaścaikasattvaṃ pi vadeya tatra protsāhaye gaccha śṛṇuṣva dharmam /<br />
            sudurlabhaṃ sutramidaṃ hi bhoti kalpāna koṭīnayutairanekaiḥ // Saddhp_17.9 //
            </p>
         
         
         <p>
            sa cāpi protsāhitu tena sattvaḥ śruṇeya sūtrema muhūrtakaṃ pi /<br />
            tasyāpi dharmasya phalaṃ śṛṇohi mukharoga tasya na kadāci bhoti // Saddhp_17.10 //
            </p>
         
         
         <p>
            jihvāpi tasya na kadāci duḥkhati na tasya dantā patitā bhavanti /<br />
            śyāmātha pītā viṣamā ca jātu bībhatsitoṣṭho na ca jātu bhoti // Saddhp_17.11 //
            </p>
         
         
         <p>kuṭilaṃ ca śuṣkaṃ ca na jātu dīrghaṃ mukhaṃ na cipiṭaṃ sya kadāci bhoti /
            <span class="note"><span class="bold">Vaidya 209</span></span>
            susaṃsthitā nāsa tathā lalāṭaṃ dantā ca oṣṭho mukhamaṇḍalaṃ ca // Saddhp_17.12 //</p>
         
         
         <p>
            priyadarśano bhoti sadā narāṇāṃ pūrtiṃ ca vakraṃ na kadāci bhoti /<br />
            yathotpalasyeha sadā sugandhiḥ pravāyate tasya mukhasya gandhaḥ // Saddhp_17.13 //
            </p>
         
         
         <p>
            gṛhādvihāraṃ hi vrajitva dhīro gaccheta sūtraṃ śravaṇāya etat /<br />
            gatvā ca so tatra śṛṇe muhūrtaṃ prasannacittasya phalaṃ śṛṇotha // Saddhp_17.14 //
            </p>
         
         
         <p>
            sugauru tasyo bhavatetmabhāvaḥ pariyāti co aśvarathehi dhīraḥ /<br />
            hastīrathāṃśco abhiruhya uccān ratanehi citrānanucaṃkrameyā // Saddhp_17.15 //
            </p>
         
         
         <p>
            vibhūṣitāṃ so śibikāṃ labheta narairanekairiha vāhyamānām /<br />
            gatvāpi dharmaṃ śravaṇāya tasya phalaṃ śubhaṃ bhoti ca evarūpam // Saddhp_17.16 //
            </p>
         
         
         <p>
            niṣadya cāsau pariṣāya tatra śuklena karmeṇa kṛtena tena /<br />
            śakrāsanānāṃ bhavate sa lābhī brahmāsanānāṃ ca nṛpāsanānām // Saddhp_17.17 //
            </p>
         
         
         <p>iti śrīsaddharmapuṇḍarīke dharmaparyāye anumodanāpuṇyanirdeśaparivarto nāma saptadaśamaḥ
            ||</p>
         
         
         
         
         <span class="note"><span class="bold">Vaidya 210</span></span>
         
         
         <p>Saddhp_18: dharmabhāṇakānuśaṃsāparivartaḥ |</p>
         
         
         <p>atha khalu bhagavān satatasamitābhiyuktaṃ bodhisattvaṃ mahāsattvamāmantrayāmāsa -
            yaḥ kaścit kulaputra imaṃ dharmaparyāyaṃ dhārayiṣyati vācayiṣyati vā deśayiṣyati vā
            likhiṣyati va, sa kulaputro vā kuladuhitā va aṣṭau cakṣurguṇaśatāni pratilapsyate,
            dvādaśa śrotraguṇaśatāni pratilapsyate, aṣṭau ghrāṇaguṇaśatāni pratilapsyate, dvādaśa
            jihvāguṇaśatāni pratilapsyate, aṣṭau kāyaguṇaśatāni pratilapsyate, dvādaśa manoguṇaśatāni
            pratilapsyate | tasyaibhirbahubhirguṇaśataiḥ ṣaḍindriyagrāmaḥ pariśuddhaḥ supariśuddho
            bhaviṣyati | sa evaṃ pariśuddhena cakṣurindriyeṇa prākṛtena māṃsacakṣuṣā mātāpitṛsaṃbhavena
            trisāhasramahāsāhasrāṃ lokadhātuṃ sāntarbahiḥ saśailavanaṣaṇḍāmadho yāvadavīcimahānirayamupādāya
            upari ca yāvat bhavāgraṃ tat sarvaṃ drakṣyati prākṛtena māṃsacakṣuṣā | ye ca tasmin
            sattvā upapannāḥ, tān sarvān drakṣyati, karmavipākaṃ ca teṣāṃ jñāsyatīti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ya imaṃ sūtra bhāṣeta parṣāsu ca viśāradaḥ /<br />
            anolīnaḥ prakāśeyā guṇāṃstasya śṛṇuṣva me // Saddhp_18.1 //
            </p>
         
         
         <p>
            aṣṭau guṇaśatāastasya cakṣuṣo bhonti sarvaśaḥ /<br />
            yenāsya vimalaṃ bhoti śuddhaṃ cakṣuranāvilam // Saddhp_18.2 //
            </p>
         
         
         <p>
            sa māṃsacakṣuṣā tena mātāpitṛkasaṃbhunā /<br />
            paśyate lokadhātvemāṃ saśailavanakānanām // Saddhp_18.3 //
            </p>
         
         
         <p>
            meruṃ sumeru sarvā ca cakravālā sa paśyati /<br />
            ye cānye parvatāḥ khaṇḍāḥ samudrāṃścāpi paśyati // Saddhp_18.4 //
            </p>
         
         
         <p>
            yāvānavīci heṣṭhena bhavāgraṃ copariṣṭataḥ /<br />
            sarvaṃ sa paśyate dhīro māṃsacakṣusya īdṛśam // Saddhp_18.5 //
            </p>
         
         
         <p>
            na tāva divyacakṣu sya bhoti no cāpi jāyate /<br />
            viṣayo māṃsacakṣusya bhavettasyāyamīdṛśaḥ // Saddhp_18.6 //
            </p>
         
         
         <p>punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ
            saṃprakāśayamānaḥ pareṣāṃ ca saṃśrāvayamānastairdvādaśabhiḥ śrotraguṇaśataiḥ samanvāgataḥ
            ye trisāhasramahāsāhasrāyāṃ lokadhātau vividhāḥ śabdā niścaranti yāvadavīcirmahānirayo
            yāvacca bhavāgraṃ sāntarbahiḥ, tadyathā - hastiśabdā vā aśvaśabdā vā uṣṭraśabdā vā
            gośabdā vā ajaśabdā vā janapadaśabdā vā rathaśabdā vā ruditaśabdā vā śokaśabdā vā
            bhairavaśabdā vā śaṅkhaśabdā vā ghaṇṭāśabdā vā paṭahaśabdā vā bherīśabdā vā krīḍāśabdā
            vā gītaśabdā vā nṛtyaśabdā vā tūryaśabdā vā vādyaśabdā vā strīśabdā vā puruṣaśabdā
            vā dārakaśabdā vā (<span class="bold">Vaidya 211</span>) dārikāśabdā vā dharmaśabdā vā adharmaśabdā vā sukhaśabdā vā duḥkhaśabdā vā bālaśabdā
            vā āryaśabdā vā manojñaśabdā vā amanojñaśabdā vā devaśabdā vā nāgaśabdā vā yakṣaśabdā
            vā rākṣasaśabdā vā gandharvaśabdā vā asuraśabdā vā garuḍaśabdā vā kinnaraśabdā vā
            mahoragaśabdā vā manuṣyaśabdā vā amanuṣyaśabdā vā agniśabdā vā vāyuśabdā vā udakaśabdā
            vā grāmaśabdā vā nagaraśabdā vā bhikṣuśabdā vā śrāvakaśabdā vā pratyekabuddhaśabdā
            vā bodhisattvaśabdā vā tathāgataśabdā vā, yāvantaḥ kecitrisāhasramahāsāhasrāyāṃ lokadhātau
            sāntarbahiḥ śabdā niścaranti, tān śabdāṃstena prākṛtena pariśuddhena śrotrendriyeṇa
            śṛṇoti | na ca tāvaddivyaṃ śrotramabhinirharati | teṣāṃ teṣāṃ ca sattvānāṃ rutānyavabudhyate,
            vibhāvayati vibhajati tena ca prākṛtena śrotrendriyeṇa | teṣāṃ teṣāṃ ca sattvānāṃ
            rutāni śṛṇvatastasya taiḥ sarvaśabdaiḥ śrotrendriyaṃ nābhibhūyate | evaṃrūpaḥ satatasamitābhiyukta
            tasya bodhisattvasya mahāsattvasya śrotrendriyapratilambho bhavati, na ca tāvaddivyaṃ
            śrotramabhinirharati ||</p>
         
         
         <p>idamavocadbhagavān | idaṃ vaditvā sugato hyathāparametaduvāca śāstā -</p>
         
         
         <p>
            śrotrendriyaṃ tasya viśuddhu bhoti anāvilaṃ prākṛtakaṃ ca tāvat /<br />
            vividhān hi yeneha śṛṇoti śabdāniha lokadhātau hi aśeṣato 'yam // Saddhp_18.7 //
            </p>
         
         
         <p>
            hastīna aśvāna śṛṇoti śabdān rathāna goṇāna ajaiḍakānām /<br />
            bherīmṛdaṅgāna sughoṣakānāṃ vīṇāna veṇūnatha vallakīnām // Saddhp_18.8 //
            </p>
         
         
         <p>
            gītaṃ manojñaṃ madhuraṃ śṛṇoti na cāpi so sajjati tatra dhīraḥ /<br />
            manuṣyakoṭīna śṛṇoti śabdān bhāṣanti yaṃ yaṃ ca yahiṃ yahiṃ te // Saddhp_18.9 //
            </p>
         
         
         <p>
            devāna co nitya śṛṇoti śabdān gītasvaraṃ ca madhuraṃ manojñam /<br />
            puruṣāṇa istrīṇa rutāni cāpi tatha dārakāṇāmatha dārikāṇām // Saddhp_18.10 //
            </p>
         
         
         <p>ye parvateṣveva guhānivāsī kalaviṅkakā kokila barhiṇaśca /
            <span class="note"><span class="bold">Vaidya 212</span></span>
            pakṣīṇa ye jīvakajīvakā hi teṣāṃ ca valgū śṛṇute hi śabdān // Saddhp_18.11 //</p>
         
         
         <p>
            narakeṣu ye vedana vedayanti sudāruṇāṃścāpi karonti śabdān /<br />
            āhāraduḥkhairavapīḍitānāṃ yān preta kurvanti tathaiva śabdān // Saddhp_18.12 //
            </p>
         
         
         <p>
            asurāśca ye sāgaramadhyavāsino muñcanti ghoṣāṃstatha cānyamanyān /<br />
            sarvānihastho sa hi dharmabhāṇakaḥ śṛṇoti śabdānna ca ostarīyati // Saddhp_18.13 //
            </p>
         
         
         <p>
            tiryāṇa yonīṣu rutāni yāni anyonyasaṃbhāṣaṇatāṃ karonti /<br />
            iha sthitastānapi so śṛṇoti vividhāni śabdāni bahūvidhāni // Saddhp_18.14 //
            </p>
         
         
         <p>
            ye brahmaloke nivasanti devā akaniṣṭha ābhāsvara ye ca devāḥ /<br />
            ye cānyamanyasya karonti ghoṣān śṛṇoti tatsarvamaśeṣato 'sau // Saddhp_18.15 //
            </p>
         
         
         <p>
            svādhyāya kurvantiha ye ca bhikṣavaḥ sugatāniha śāsani pravrajitvā /<br />
            parṣāsu ye deśayate ca dharmaṃ teṣāṃ pi śabdaṃ śṛṇute sa nityam // Saddhp_18.16 //
            </p>
         
         
         <p>
            ye bodhisattvāściha lokadhātau svādhyāya kurvanti paraspareṇa /<br />
            saṃgīti dharmeṣu ca ye karonti śṛṇoti śabdān vividhāṃśca teṣām // Saddhp_18.17 //
            </p>
         
         
         <p>
            bhagavān pi buddho naradamyasārathiḥ parṣāsu dharmaṃ bruvate yamagram /<br />
            taṃ cāpi so śṛṇvanti ekakāle yo bodhisattvo imu sūtra dhārayet // Saddhp_18.18 //
            </p>
         
         <span class="note"><span class="bold">Vaidya 213</span></span>
         
         <p>
            sarve trisāhasri imasmi kṣetre ye sattva kurvanti bahūṃ pi śabdān /<br />
            abhyantareṇāpi ca bāhireṇa avīciparyanta bhavāgramūrdhvam // Saddhp_18.19 //
            </p>
         
         
         <p>
            sarveṣa sattvāna śṛṇoti śabdān naṃ cāpi kṣetraṃ uparudhyate 'sya /<br />
            paṭvindriyo jānati sthānasthānaṃ śrotrendriyaṃ prākṛtakaṃ hi tāvat // Saddhp_18.20
            //
            </p>
         
         
         <p>
            na ca tāva divyasmi karoti yatnaṃ prakṛtya saṃtiṣṭhati śrotrametat /<br />
            sūtraṃ hi yo dhārayate viśārado guṇā sya etādṛśakā bhavanti // Saddhp_18.21 //
            </p>
         
         
         <p>punaraparaṃ satatasamitābhiyukta asya bodhisattvasya mahāsattvasya imaṃ dharmaparyāyaṃ
            dhārayataḥ prakāśayataḥ svādhyāyato likhato 'ṣṭābhirguṇaśataiḥ samanvāgataṃ ghrāṇendriyaṃ
            pariśuddhaṃ bhavati | sa tena pariśuddhena ghrāṇendriyeṇa ye trisāhasramahāsāhasrāyāṃ
            lokadhātau sāntarbahirvividhagandhāḥ saṃvidyante, tadyathā - pūtigandhā vā manojñagandhā
            vā nānāprakārāṇāṃ sumanasāṃ gandhāḥ, tadyathā - jātimallikācampakapāṭalagandhāḥ, tān
            gandhān ghrāyati | jalajānāmapi puṣpāṇāṃ vividhān gandhān ghrāyati, tadyathā - utpalapadmakumudapuṇḍarīkāṇāṃ
            gandhān ghrāyati | vividhānāṃ puṣpaphalavṛkṣāṇāṃ puṣpaphalagandhān ghrāyati, tadyathā
            - candanatamālapatratagarāgarusurabhigandhān ghrāyati | nānāvikārāṇi gandhavikṛtiśatasahasrāṇi
            yānyekasthānasthitaḥ sarvāṇi ghrāyati | sattvānāmapi vividhān gandhān ghrāyati, tadyathā
            - hastyaśvagaveḍakapaśugandhān ghrāyati | vividhānāṃ ca tiryagyonigatānāṃ prāṇināmātmabhāvagandhān
            ghrāyati | strīpuruṣātmabhāvagandhān ghrāyati | dārakadārikātmabhāvagandhān ghrāyati
            | dūrasthānāmapi tṛṇagulmauṣadhivanaspatīnāṃ gandhān ghrāyati | bhūtān gandhān vandati,
            na ca tairgandhaiḥ saṃhriyate, na saṃmuhyati | sa ihasthita eva devānāmapi gandhān
            ghrāyati, tadyathā - pārijātakasya kovidārasya māndāravamahāmāndāravamañjūṣakamahāmañjūṣakānāṃ
            divyānāṃ puṣpāṇāṃ gandhān ghrāyati | divyānāmagarucūrṇacandanacūrṇānāṃ gandhān ghrāyati
            | divyānāṃ ca nānāvidhānāṃ puṣpavikṛtiśatasahasrāṇāṃ gandhān ghrāyati, nāmāni caiṣāṃ
            saṃjānīte | devaputrātmabhāvagandhān ghrāyati, tadyathā - śakrasya devānāmindrasya
            ātmabhāvagandhaṃ ghrāyati | taṃ ca jānīte yadi vā vaijayante prāsāde krīḍantaṃ ramantaṃ
            paricārayantaṃ yadi vā sudharmāyāṃ devasabhāyāṃ devānāṃ trāyastriṃśānāṃ dharmaṃ deśayantaṃ
            yadi vā udyānabhūmau niryāntaṃ krīḍanāya | anyeṣāṃ ca devaputrāṇāṃ (<span class="bold">Vaidya 214</span>) pṛthakpṛthagātmabhāvagandhān ghrāyati | devakanyānāmapi devavadhūnāmapi ātmabhāvagandhān
            ghrāyati | devakumārāṇāmapi ātmabhāvagandhān ghrāyati | devakumārikāṇāmapi ātmabhāvagandhān
            ghrāyati |
            na ca tairgandhaiḥ saṃhriyate | anena paryāyeṇa yāvad bhavāgropapannānāmapi sattvānāmātmabhāvagandhān
            ghrāyati | brahmakāyikānāmapi devaputrāṇāṃ mahābrahmaṇāmapi cātmabhāvagandhān ghrāyati
            | anena paryāyeṇa sarvadevanikāyānāmapi ātmabhāvagandhān ghrāyati | śrāvakapratyekabuddhabodhisattvatathāgatātmabhāvagandhān
            ghrāyati | tathāgatāsanānāmapi gandhān ghrāyati | yasmiṃśca sthāne te tathāgatā arhantaḥ
            samyaksaṃbuddhā viharanti, tacca prajānāti | na cāsya tad ghrāṇendiyaṃ taistairvividhairgandhaiḥ
            pratihanyate, nopahanyate, na saṃpīḍyate | ākāṅkṣamāṇaśca tāṃstān gandhān pareṣāmapi
            vyākaroti | na cāsya smṛtirupahanyate ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            ghrāṇendriyaṃ tasya viśuddha bhoti vividhāṃśca gandhān bahu ghrāyate 'sau /<br />
            ye lokadhātau hi imasmi sarve sugandha durgandha bhavanti kecit // Saddhp_18.22 //
            </p>
         
         
         <p>
            jātīya gandho atha mallikāyā tamālapatrasya ca candanasya /<br />
            tagarasya gandho agarusya cāpi vividhāna puṣpāṇa phalāna cāpi // Saddhp_18.23 //
            </p>
         
         
         <p>
            sattvāna gandhān pi tathaiva jānati narāṇa nārīṇa ca dūrataḥ sthitaḥ /<br />
            kumārakāṇāṃ ca kumārikāṇāṃ gandhena so jānati teṣa sthānam // Saddhp_18.24 //
            </p>
         
         
         <p>
            rājñāṃ pi so jānati cakravartināṃ balacakravartīnatha maṇḍalīnām /<br />
            kumārakāmātya tathaiva teṣāṃ gandhena cāntaḥpura sarva jānati // Saddhp_18.25 //
            </p>
         
         
         <p>
            paribhogaratnāni bahūvidhāni kupyāni bhūmau nihitāni yāni /<br />
            strīratnabhūtāni bhavanti yāpi gandhena so jānati bodhisattvaḥ // Saddhp_18.26 //
            </p>
         
         <span class="note"><span class="bold">Vaidya 215</span></span>
         
         <p>
            teṣāṃ ca yā ābharaṇā bhavanti kāyasmi āmukta vicitrarūpā /<br />
            vastraṃ ca mālyaṃ ca vilepanaṃ ca gandhena so jānati bodhisattvaḥ // Saddhp_18.27
            //
            </p>
         
         
         <p>
            sthitāṃ niṣaṇṇāṃ śayitāṃ tathaiva krīḍāratiṃ ṛddhibalaṃ ca sarvam /<br />
            so jānatī ghrāṇabalena dhīro yo dhārayet sūtramidaṃ variṣṭham // Saddhp_18.28 //
            </p>
         
         
         <p>
            sugandhatailāna tathaiva gandhān nānāvidhān puṣpaphalāna gandhān /<br />
            sakṛtasthito jānati ghrāyate ca amukasmi deśasmi imasmi gandhān // Saddhp_18.29 //
            </p>
         
         
         <p>
            ye parvatānāṃ vivarāntareṣu bahu candanā puṣpita tatra santi /<br />
            ye cāpi tasminnivasanti sattvāḥ sarveṣa gandhena vidurvijānati // Saddhp_18.30 //
            </p>
         
         
         <p>
            ye cakravālasya bhavanti pārśve ye sāgarasyo nivasanti madhye /<br />
            pṛthivīya ye madhyi vasanti sattvāḥ sarvān sa gandhena vidurvijānati // Saddhp_18.31
            //
            </p>
         
         
         <p>
            surāṃśca jānāti tathāsurāṃśca asurāṇa kanyāśca vijānate 'sau /<br />
            asurāṇa krīḍāśca ratiṃ ca jānati ghrāṇasya tasyedṛśakaṃ balaṃ hi // Saddhp_18.32 //
            </p>
         
         
         <p>
            aṭavīṣu ye keci catuṣpadāsti siṃhāśca vyāghrāstatha hastināgāḥ /<br />
            mahiṣā gavā ye gavayaśca tatra ghrāṇena so jānati teṣa vāsam // Saddhp_18.33 //
            </p>
         
         
         <p>
            striyaśca yā gurviṇikā bhavanti kumārakāṃ vāpi kumārikāṃ vā /<br />
            dhārenti kukṣau hi kilāntakāyā gandhena so jānati yaṃ tahiṃ syāt // Saddhp_18.34 //
            </p>
         
         <span class="note"><span class="bold">Vaidya 216</span></span>
         
         <p>
            āpannasattvāṃ pi vijānate 'sau vināśadharmāṃ pi vijānate 'sau /<br />
            iyaṃ pi nārī vyapanītaduḥkhā prasaviṣyate puṇyamayaṃ kumāram // Saddhp_18.35 //
            </p>
         
         
         <p>
            puruṣāṇa abhiprāyu bahuṃ vijānate abhiprāyagandhaṃ ca tathaiva ghrāyate /<br />
            raktāna duṣṭāna tathaiva mrakṣiṇāṃ upaśāntacittāna ca gandha ghrāyate // Saddhp_18.36
            //
            </p>
         
         
         <p>
            pṛthivīya ye cāpi nidhāna santi ghanaṃ hiraṇyaṃ ca suvarṇarūpyam /<br />
            mañjūṣa lohī ca tathā supūrṇā gandhena so ghrāyati bodhisattvaḥ // Saddhp_18.37 //
            </p>
         
         
         <p>
            hārārdhahārān maṇimuktikāśca anarghaprāptā vividhā ca ratnā /<br />
            gandhena so jānati tāni sarvā anarghanāmaṃ dyutisaṃsthitaṃ ca // Saddhp_18.38 //
            </p>
         
         
         <p>
            upariṃ ca deveṣu tathaiva puṣpā mandāravāṃścaiva mañjūṣakāṃśca /<br />
            yā pārijātasya ca santi puṣpā iha sthito ghrāyati tā sa dhīraḥ // Saddhp_18.39 //
            </p>
         
         
         <p>
            vimāna ye yādṛśakāśca yasya udāra hīnāstatha madhyamāśca /<br />
            vicitrarūpāśca bhavanti yatra iha sthito ghrāṇabalena ghrāyati // Saddhp_18.40 //
            </p>
         
         
         <p>
            udyānabhūmiṃ ca tathā prajānate sudharma devāsani vaijayante /<br />
            prāsādaśreṣṭhe ca tathā vijānate ye co ramante tahi devaputrāḥ // Saddhp_18.41 //
            </p>
         
         
         <p>iha sthito ghrāyati gandhu teṣāṃ gandhena so jānati devaputrān /
            <span class="note"><span class="bold">Vaidya 217</span></span>
            yo yatra karmā kurute sthito vā śete vā gacchati yatra vāpi // Saddhp_18.42 //</p>
         
         
         <p>
            yā devakanyā bahupuṣpamaṇḍitā āmuktamālyābharaṇā alaṃkṛtāḥ /<br />
            ramanti gacchanti ca yatra yatra gandhena so jānati bodhisattvaḥ // Saddhp_18.43 //
            </p>
         
         
         <p>
            yāvadbhavāgrādupariṃ ca devā brahmā mahābrahma vimānacāriṇaḥ /<br />
            tāṃścāpi gandhena tahiṃ prajānate sthitāṃśca dhyāne atha vyutthitān vā // Saddhp_18.44
            //
            </p>
         
         
         <p>
            ābhāsvarān jānati devaputrān cyutopapannāṃśca apūrvakāṃśca /<br />
            ghrāṇendriyaṃ īdṛśa tasya bhoti yo bodhisattvo imu sūtra dhārayet // Saddhp_18.45
            //
            </p>
         
         
         <p>
            ya keci bhikṣū sugatasya śāsane abhiyuktarūpā sthita cakrameṣu /<br />
            uddeśasvādhyāyaratāśca bhikṣavo sarvān hi so jānati bodhisattvaḥ // Saddhp_18.46 //
            </p>
         
         
         <p>
            ye śrāvakā bhonti jinasya putrā viharanti kecit sada vṛkṣamūle /<br />
            gandhena sarvān vidu jānate tān amutra bhikṣū amuko sthito ti // Saddhp_18.47 //
            </p>
         
         
         <p>
            ye bodhisattvāḥ smṛtimanta dhyāyino uddeśasvādhyāyaratāśca ye sadā /<br />
            parṣāsu dharmaṃ ca prakāśayanti gandhena tān jānati bodhisattvaḥ // Saddhp_18.48 //
            </p>
         
         
         <p>
            yasyāṃ diśāyāṃ sugato mahāmunirdharmaṃ prakāśeti hitānukampakaḥ /<br />
            puraskṛtaḥ śrāvakasaṃghamadhye gandhena so jānati lokanātham // Saddhp_18.49 //
            </p>
         
         <span class="note"><span class="bold">Vaidya 218</span></span>
         
         <p>
            ye cāpi sattvā sya śṛṇoti dharmaṃ śrutvā ca ye prītamanā bhavanti /<br />
            iha sthito jānati bodhisattvo jinasya parṣāmapui tatra sarvām // Saddhp_18.50 //
            </p>
         
         
         <p>
            etādṛśaṃ ghrāṇabalaṃ sya bhoti na ca tāva divyaṃ bhavate sya ghrāṇam /<br />
            pūrvaṃgamaṃ tasya tu eta bhoti divyasya ghrāṇasya anāsravasya // Saddhp_18.51 //
            </p>
         
         
         <p>punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ
            dhārayamāṇo deśayamānaḥ prakāśayamāno likhamānastairdvādaśabhirjihvāguṇaśataiḥ samanvāgataṃ
            jihvendriyaṃ pratilapsyate | sa tathārūpeṇa jihvendriyeṇa yān yān rasānāsvādayati,
            yān yān rasān jihvendriye upanikṣepsati, sarve te divyaṃ mahārasaṃ mokṣyante | tathā
            ca āsvādayiṣyati yathā na kaṃcid rasamamanaāpamāsvādayiṣyati | ye 'pi amanaāpā rasāste
            'pi tasya jihvendriye samupanikṣiptāḥ divyaṃ rasaṃ mokṣyante | yaṃ ca dharmaṃ vyāhariṣyati
            parṣanmadhyagataḥ, tena tasya te sattvāḥ prīṇitendriyā bhaviṣyanti tuṣṭāḥ paramatuṣṭāḥ
            prāmodyajātāḥ | madhuraścāsya valgumanojñasvaro gambhīro niścariṣyati hṛdayaṃgamaḥ
            premaṇīyaḥ | tenāsya te sattvāstuṣṭā udagracittā bhaviṣyanti | yeṣāṃ ca dharmaṃ deśayiṣyati,
            te cāsya madhuranirghoṣaṃ śrutvā valgumanojñaṃ devā apyupasaṃkramitavyaṃ maṃsyante
            darśanāya vandanāya paryupāsanāya dharmaśravanāya ca | devaputrā api devakanyā api
            upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca |
            śakrā api brahmāṇo 'pi brahmakāyikā api devaputrā upasaṃkramitavyaṃ maṃsyante darśanāya
            vandanāya paryupāsanāya dharmaśravaṇāya ca | nāgā nāgakanyā api upasaṃkramitavyaṃ
            maṃsyante darśanāya vandanāya paryupāsanāya dharmaśravaṇāya ca | asurā asurakanyā
            api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya
            ca | garūḍā garūḍakanyā api upasaṃkramitavyaṃ maṃsyante darśanāya vandanāya paryupāsanāya
            dharmaśravaṇāya ca | kinnarāḥ kinnarakanyā api, mahoragā mahoragakanyā api, yakṣā
            yakṣakanyā api, piśācāḥ piśācakanyā api upasaṃkramitavyaṃ maṃsyante darśanāya vandanāya
            paryupāsanāya dharmaśravaṇāya ca | te cāsya satkāraṃ kariṣyanti, gurukāraṃ mānanāṃ
            pūjanāmarcanāmapacāyanāṃ kariṣyanti | bhikṣubhikṣuṇyupāsakopāsikā api darśanakāmā
            bhaviṣyanti | rājāno 'pi rājaputrā api rājāmātyā api rājamahāmātrā api darśanakāmā
            bhaviṣyanti | balacakravartino 'pi rājānaḥ, cakravartino 'pi saptaratnasamanvāgatāḥ
            sakumārāḥ sāmātyāḥ sāntaḥpuraparivārā darśanakāmā bhaviṣyanti
            satkārārthinaḥ | tāvanmadhuraṃ sa dharmabhāṇako dharmaṃ bhāṣiṣyate yathābhūtaṃ yathoktaṃ
            tathāgatena | anye 'pi brāhmaṇagṛhapatayo naigamajānapadāstasya dharmabhāṇakasya (<span class="bold">Vaidya 219</span>) satatasamitaṃ samanubaddhā bhaviṣyanti yāvadāyuṣparyavasānam | tathāgataśrāvakā
            api asya darśanakāmā bhaviṣyanti | pratyekabuddhā apyasya darśanakāmā bhaviṣyanti
            | buddhā apyasya bhagavanto darśanakāmā bhaviṣyanti | yasyāṃ ca diśi sa kulaputro
            vā kuladuhitā vā vihariṣyati, tasyāṃ diśi tathāgatābhimukhaṃ dharmaṃ deśayiṣyati,
            buddhadharmāṇāṃ ca bhājanabhūto bhaviṣyati | evaṃ manojñastasya gambhīro dharmaśabdo
            niścariṣyati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            jihvendriyaṃ tasya viśiṣṭu bhoti na jātu hīnaṃ rasa svādayeta /<br />
            nikṣiptamātrāśca bhavanti divyā rasena divyena samanvitāśca // Saddhp_18.52 //
            </p>
         
         
         <p>
            valgusvarāṃ madhura prabhāṣate girāṃ śravaṇīyamiṣṭāṃ ca manoramāṃ ca /<br />
            parṣāya madhyasmi ha premaṇīyaṃ gambhīraghoṣaṃ ca sadā prabhāṣate // Saddhp_18.53
            //
            </p>
         
         
         <p>
            yaścāpi dharmaṃ śṛṇute 'sya bhāṣato dṛṣṭāntakoṭīnayutairanekaiḥ /<br />
            prāmodya tatrāpi janeti so 'graṃ pūjāṃ ca tasya kurute 'prameyām // Saddhp_18.54 //
            </p>
         
         
         <p>
            devā pi nāgāsuraguhyakāśca draṣṭuṃ tamicchanti ca nityakālam /<br />
            śṛṇvanti dharmaṃ ca sagauravāśca ime guṇāstasya bhavanti sarve // Saddhp_18.55 //
            </p>
         
         
         <p>
            ākāṅkṣamāṇaśca ima lokadhātuṃ svareṇa sarvāmabhivijñapeyā /<br />
            snigdhaḥ svaro 'sya madhuraśca bhoti gambhīra valguśca supremaṇīyaḥ // Saddhp_18.56
            //
            </p>
         
         
         <p>
            rājāna ye kṣitipati cakravartinaḥ pūjārthikāstasyupasaṃkramanti /<br />
            saputradārā kariyāṇa añjaliṃ śṛṇvanti dharmasya ca nityakālam // Saddhp_18.57 //
            </p>
         
         <span class="note"><span class="bold">Vaidya 220</span></span>
         
         <p>
            yakṣāṇa co bhoti sadā puraskṛto nāgāna gandharvagaṇāna caiva /<br />
            piśācakānāṃ ca piśācikānāṃ susatkṛto mānitu pūjitaśca // Saddhp_18.58 //
            </p>
         
         
         <p>
            brahmāpi tasya vaśavarti bhoti maheśvaro īśvara devaputraḥ /<br />
            śakrastathānye 'pi ca devaputrā bahudevakanyāścupasaṃkramanti // Saddhp_18.59 //
            </p>
         
         
         <p>
            buddhāśca ye lokahitānukampakāḥ saśrāvakāstasya niśāmya ghoṣam /<br />
            karonti rakṣāṃ mukhadarśanāya tuṣṭāśca bhonti bruvato 'sya dharmam // Saddhp_18.60
            //
            </p>
         
         
         <p>punaraparaṃ satatasamitābhiyukta sa bodhisattvo mahāsattva imaṃ dharmaparyāyaṃ dhārayamāṇo
            vā vācayamāno vā prakāśayamāno vā deśayamāno vā likhamāno vā aṣṭau kāyaguṇaśatāni
            pratilapsyati | tasya kāyaḥ śuddhaḥ pariśuddho vaiḍūryapariśuddhacchavivarṇo bhaviṣyati,
            priyadarśanaḥ sattvānām | sa tasminnātmabhāve pariśuddhe sarvaṃ trisāhasramahāsāhasralokadhātuṃ
            drakṣyati | ye ca trisāhasramahāsāhasre lokadhātau sattvāścyavanti upapadyante ca,
            hīnāḥ praṇītāśca, suvarṇā durvarṇāḥ, sugatau durgatau, ye ca cakravālamahācakravāleṣu
            merusumeruṣu ca parvatarājeṣu sattvāḥ prativasanti, ye ca adhastādavīcyāmūrdhvaṃ ca
            yāvad bhavāgraṃ sattvāḥ prativasanti, tān sarvān sva ātmabhāve drakṣyati | ye cāpi
            kecidasmiṃstrisāhasramahāsāhasre lokadhātrau śrāvakā vā pratyekabuddhā vā bodhisattvā
            vā tathāgatā vā prativasanti, yaṃ ca te tathāgatā dharmaṃ deśayanti, ye ca sattvāstāṃstathāgatān
            paryupāsante, sarveṣāṃ teṣāṃ sattvānāmātmabhāvapratilambhān sva ātmabhāve drakṣyati
            | tatkasya hetoḥ? yathāpīdaṃ pariśuddhatvādātmabhāvasyeti ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            pariśuddha tasyo bhavatetmabhāvo yathāpi vaiḍūryamayo viśuddhaḥ /<br />
            sattvāna nityaṃ priyadarśanaśca yaḥ sūtra dhāreti idaṃ udāram // Saddhp_18.61 //
            </p>
         
         
         <p>ādarśapṛṣṭhe yatha vimbu paśyet loko 'sya kāye ayu dṛśyate tathā /
            <span class="note"><span class="bold">Vaidya 221</span></span>
            svayaṃbhu so paśyati nānyi sattvāḥ pariśuddhi kāyasmi ima evarūpā // Saddhp_18.62
            //</p>
         
         
         <p>
            ye lokadhātau hi ihāsti sattvā manuṣya devāsura guhyakā vā /<br />
            narakeṣu preteṣu tiraścayoniṣu pratibimbu saṃdṛśyati tatra kāye // Saddhp_18.63 //
            </p>
         
         
         <p>
            vimāna devāna bhavāgra yāvacchailaṃ pi co parvatacakravālam /<br />
            himavān sumeruśca mahāṃśca meruḥ kāyasmi dṛśyantimi sarvathaiva // Saddhp_18.64 //
            </p>
         
         
         <p>
            buddhān pi so paśyati ātmabhāve saśrāvakān buddhasutāṃstathānyān /<br />
            ye bodhisattvā viharanti caikakā gaṇe ca ye dharma prakāśayanti // Saddhp_18.65 //
            </p>
         
         
         <p>
            etādṛśī kāyaviśuddhi tasya yahi dṛśyate sarviya lokadhātuḥ /<br />
            na ca tāva so divya na prāpuṇoti prakṛtīya kāyasyiyamīdṛśī bhavet // Saddhp_18.66
            //
            </p>
         
         
         <p>punaraparaṃ satatasamitābhiyukta asya bodhisattvasya mahāsattvasya tathāgate parinirvṛte
            imaṃ dharmaparyāyaṃ dhārayato deśayataḥ saṃprakāśayato likhato vācayatastairdvādaśabhirmanaskāraguṇaśataiḥ
            samanvāgataṃ manaindriyaṃ pariśuddhaṃ bhaviṣyati | sa tena pariśuddhena manaindriyeṇa
            yadyekagāthāmapyantaśaḥ śroṣyati, tasya bahvarthamājñāsyati | sa tāvamabudhya tannidānaṃ
            māsamapi dharmaṃ deśayiṣyati, caturmāsamapi saṃvatsaramapi dharmaṃ deśayiṣyati | yaṃ
            ca dharmaṃ bhāṣiṣyati, so 'sya smṛto na sa saṃpramoṣaṃ yāsyati | ye kecillaukikā lokavyavahārā
            bhāṣyāṇi vā mantrā vā, sarvāṃstān dharmanayena saṃsyandayiṣyati | yāvantaśca kecitrisāhasramahāsāhasrāyāṃ
            lokadhātau ṣaṭsu gatiṣūpapannāḥ sattvāḥ saṃsaranti, sarveṣāṃ teṣāṃ sattvānāṃ cittacaritavispanditāni
            jñāsyati | iñjitamanyitaprapañcitāni jñāsyati praviciniṣyati | apratilabdhe ca tāvadāryajñāne
            evaṃrūpaṃ cāsya manaindriyaṃ pariśuddhaṃ bhaviṣyati || yāṃ yāṃ ca dharmaniruktimanuvicintya
            dharmaṃ deśayiṣyati, sarvaṃ tad bhūtaṃ deśayiṣyati | sarvaṃ tattathāgatabhāṣitaṃ sarvaṃ
            pūrvajinasūtraparyāyanirdiṣṭaṃ bhāṣati ||</p>
         
         <span class="note"><span class="bold">Vaidya 222</span></span>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            manaindriyaṃ tasya viśuddha bhoti prabhāsvaraṃ śuddhamanāvilaṃ ca /<br />
            so tena dharmān vividhān prajānati hīnānathotkṛṣṭa tathaiva madhyamān // Saddhp_18.67
            //
            </p>
         
         
         <p>
            ekāmapi gātha śruṇitva dhīro artha bahuṃ jānati tasya tatra /<br />
            samitaṃ ca bhūtaṃ ca sadā prabhāṣate māsān pi catvāri tathāpi varṣam // Saddhp_18.68
            //
            </p>
         
         
         <p>
            ye cāpi sattvā iha lokadhātau abhyantare bāhiri ye vasanti /<br />
            devā manuṣyāsuraguhyakāśca nāgāśca ye cāpi tiraścayoniṣu // Saddhp_18.69 //
            </p>
         
         
         <p>
            ṣaṭsu gatīṣu nivasanti sattvā vicintitaṃ teṣa bhaveta yaṃ ca /<br />
            ekakṣaṇe sarvi vidurvijānate dhāretva sūtraṃ ima ānuśaṃsāḥ // Saddhp_18.70 //
            </p>
         
         
         <p>
            yaṃ cāpi buddhaḥ śatapuṇyalakṣaṇo dharmaṃ prakāśedida sarvaloke /<br />
            tasyāpi śabdaṃ śṛṇute viśuddhaṃ yaṃ cāpi so bhāṣati gṛhyate tat // Saddhp_18.71 //
            </p>
         
         
         <p>
            bahūn vicinteti ca agradharmān bahūṃśca so bhāṣati nityakālam /<br />
            na cāsya saṃmoha kadāci bhoti dhāretva sūtraṃ imi ānuśaṃsāḥ // Saddhp_18.72 //
            </p>
         
         
         <p>
            saṃdhiṃ visaṃdhiṃ ca vijānate 'sau sarveṣu dharmeṣu vilakṣaṇāni /<br />
            prajānate artha niruktayaśca yathā ca taṃ jānati bhāṣate tathā // Saddhp_18.73 //
            </p>
         
         <span class="note"><span class="bold">Vaidya 223</span></span>
         
         <p>
            yaṃ bhāṣitaṃ bhotiha dīrgharātraṃ pūrvehi lokācariyehi sūtram /<br />
            taṃ dharma so bhāṣati nityakālaṃ asaṃtrasanto pariṣāya madhye // Saddhp_18.74 //
            </p>
         
         
         <p>
            manaindriyaṃ īdṛśamasya bhoti dhāretva sūtraṃ imu vācayitvā /<br />
            na ca tāva asaṅgaṃ labhate ha jñānaṃ pūrvaṃgamaṃ tasya imaṃ tu bhoti // Saddhp_18.75
            //
            </p>
         
         
         <p>
            ācāryabhūmau hi sthitaśca bhoti sarveṣa sattvāna katheya dharmam /<br />
            niruktikoṭīkuśalaśca bhoti imu dhārayanto sugatasya sutram // Saddhp_18.76 //
            </p>
         
         
         <p>iti śrīsaddharmapuṇḍarīke dharmaparyāye dharmabhāṇakānuśaṃsāparivarto nāmāṣṭādaśamaḥ
            ||</p>
         
         
         
         
         <span class="note"><span class="bold">Vaidya 224</span></span>
         
         
         <p>Saddhp_19: sadāparibhūtaparivartaḥ |</p>
         
         
         <p>atha khalu bhagavān mahāsthāmaprāptaṃ bodhisattvaṃ mahāsattvamāmantrayate sma - anenāpi
            tāvanmahāsthāmaprāpta paryāyeṇa evaṃ veditavyam - yathā ya imamevaṃrūpaṃ dharmaparyāyaṃ
            pratikṣepsyanti, evaṃrūpāṃśca sūtrāntadhārakāṃśca bhikṣubhikṣuṇyupāsakopāsikā ākrośiṣyanti,
            paribhāṣiṣyanti, asatyayā paruṣayā vācā samudācariṣyanti, teṣāmevamaniṣṭo vipāko bhaviṣyati,
            yo na śakyaṃ vācā parikīrtayitum | ye ca imamaevaṃrūpaṃ sūtrāntaṃ dhārayiṣyanti vācayiṣyanti
            deśayiṣyanti paryavāpsyanti, parebhyaśca vistareṇa saṃprakāśayiṣyanti, teṣāmevamiṣṭo
            vipāko bhaviṣyati yādṛśo mayā pūrvaṃ parikīrtitaḥ | evaṃrūpāṃ ca cakṣuḥśrotraghrāṇajihvākāyamanaḥ
            - pariśuddhimadhigamiṣyanti ||</p>
         
         
         <p>bhūtapūrvaṃ mahāsthāmaprāpta atīte 'dhvanyasaṃkhyeyaiḥ kalpairasaṃkhyeyatarairvipulairaprameyairacintyaistebhyaḥ
            pareṇa paratareṇa yadāsīt - tena kālena samayena bhīṣmagarjitasvararājo nāma tathāgato
            'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ
            śāstā devānāṃ ca manuṣyāṇāṃ ca buddho bhagavān vinirbhoge kalpe mahāsaṃbhavāyāṃ lokadhātau
            | sa khalu punarmahāsthāmaprāpta bhagavān bhīṣmagarjitasvararājastathāgato 'rhan samyaksaṃbuddhastasyāṃ
            mahāsaṃbhavāyāṃ lokadhātau sadevamānuṣāsurasya lokasya purato dharmaṃ deśayati sma
            | yadidaṃ śrāvakāṇāṃ caturāryasatyasaṃprayuktaṃ dharmaṃ deśayati sma jātijarāvyādhimaraṇaśokaparidevaduḥkhadaurmanasyopāyāsasamatikramāya
            nirvāṇaparyavasānaṃ pratītyasamutpādapravṛttim | bodhisattvānāṃ mahāsattvānāṃ ṣaṭpāramitāpratisaṃyuktānāmanuttarāṃ
            samyaksaṃbodhimārabhya tathāgatajñānadarśanaparyavasānaṃ dharmaṃ deśayati sma | tasya
            khalu punarmahāsthāmaprāpta bhagavato bhīṣmagarjitasvararājasya tathāgatasyārhataḥ
            samyaksaṃbuddhasya catvāriṃśadgaṅgānadīvālikāsamāni kalpakoṭīnayutaśatasahasrāṇyāyuṣpramāṇamabhūt
            | parinirvṛtasya jambudvīpaparamāṇurajaḥsamāni kalpakoṭīnayutaśatasahasrāṇi saddharmaḥ
            sthito 'bhūt | caturdvīpaparamāṇurajaḥsamāni kalpakoṭīnayutasahasrāṇi saddharmapratirūpakaḥ
            sthito 'bhūt | tasyāṃ khalu punarmahāsthāmaprāpta mahāsaṃbhavāyāṃ lokadhātau bhagavato
            bhīṣmagarjitasvararājasya tathāgatasyārhataḥ samyaksaṃbuddhasya parinirvṛtasya saddharmapratirūpake
            ca antarhite aparo 'pi bhīṣmagarjitasvararāja eva tathāgato 'rhan samyaksaṃbuddho
            loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān | anayā mahāsthāmaprāpta paraṃparayā tasyāṃ
            mahāsaṃbhavāyāṃ lokadhātau bhīṣmagarjitasvararājanāmnāṃ tathāgatānāmarhatāṃ samyaksaṃbuddhānāṃ
            viṃśatikoṭīnayutaśatasahasrāṇyabhūvan | tatra mahāsthāmaprāpta yo 'sau tathāgataḥ
            sarvapūrvako 'bhūd bhīṣmagarjitasvararājo nāma tathāgato 'rhan samyaksaṃbuddho vidyācaraṇasaṃpannaḥ
            sugato
            lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān,
            tasya bhagavataḥ parinirvṛtasya saddharme 'ntarhite saddharmapratirūpake ca antardhīyamāne
            tasmin śāsane 'dhimānikabhikṣvadhyākrānte (<span class="bold">Vaidya 225</span>) sadāparibhūto nāma bodhisattvo bhikṣurabhūt | kena kāraṇena mahāsthāmaprāpta sa
            bodhisattvo mahāsattvaḥ sadāparibhūta ityucyate? sa khalu punarmahāsthāmaprāpta bodhisattvo
            mahāsattvo yaṃ yameva paśyati bhikṣuṃ vā bhikṣūṇīṃ vā upāsakaṃ vā upāsikāṃ vā, taṃ
            tamupasaṃkramya eva vadati - nāhamāyuṣmanto yuṣmākaṃ paribhavāmi | aparibhūtā yūyam
            | tatkasya hetoḥ? sarve hi bhavanto bodhisattvacaryāṃ carantu | bhaviṣyatha yūyaṃ
            tathāgatā arhantaḥ samyaksaṃbuddhā iti | anena mahāsthāmaprāpta paryāyeṇa sa bodhisattvo
            mahāsattvo bhikṣubhūto noddeśaṃ karoti, na svādhyāya karoti, anyatra yaṃ yameva paśyati
            dūragatamapi, sarvaṃ tamupaṃsakramya evaṃ saṃśrāvayati bhikṣuṃ vā bhikṣuṇīṃ vā upāsakaṃ
            vā upāsikāṃ vā, taṃ tamupasaṃkramyaivaṃ vadati - nāhaṃ bhaginyo yuṣmākaṃ paribhavāmi
            | aparibhūtā yūyam | tatkasya hetoḥ? sarvā yūyaṃ bodhisattvacaryāṃ caradhvam | bhaviṣyatha
            yūyaṃ tathāgatā arhantaḥ samyaksaṃbuddhāḥ | yaṃ yameva mahāsthāmaprāpta sa bodhisattvo
            mahāsattvastasmin samaye bhikṣuṃ vā bhikṣuṇīṃ vā upāsakaṃ vā upāsikāṃ vā evaṃ saṃśrāvayati,
            sarve 'sya yadbhūyastvena krudhyanti, vyāpādanti aprasādamutpādayanti ākrośanti paribhāṣante
            - kuto 'yamapṛṣṭo bhikṣuraparibhavacittamityasmākamupadarśayati? paribhūtamātmānaṃ
            karoti yadasmākaṃ vyākarotyanuttarāyāṃ samyaksaṃbodhau asantamanākāṅkṣitaṃ ca | atha
            khalu mahāsthāmaprāpta tasya bodhisattvasya mahāsattvasya bahūni varṣāṇi tathā ākruśyataḥ
            paribhāṣyamāṇasya gacchanti | na ca kasyacit krudhyati, na vyāpādacittamutpādayati
            | ye cāsya evaṃ saṃśrāvayato loṣṭaṃ vā daṇḍaṃ vā kṣipanti, sa teṣāṃ dūrata eva uccaiḥsvaraṃ
            kṛtvā saṃśrāvayati sma - nāhaṃ yuṣmākaṃ paribhavāmīti | tasya tābhirabhimānikabhikṣubhikṣuṇyupāsakopāsikābhiḥ
            satatasamitaṃ saṃśrāvyamāṇābhiḥ sadāparibhūta iti nāma kṛtamabhūt ||</p>
         
         
         <p>tena khalu punarmahāsthāmaprāpta sadāparibhūtena bodhisattvena mahāsattvena kālakriyāyāṃ
            pratyupasthitāyāṃ maraṇakālasamaye pratyupasthite ayaṃ saddharmapuṇḍarīko dharmaparyāyaḥ
            śruto 'bhūt | tena ca bhagavatā bhīṣmagarjitasvararājena tathāgatenārhatā samyaksaṃbuddhena
            ayaṃ dharmaparyāyo viṃśatibhirgāthāviṃśatikoṭīnayutaśatasahasrairbhāṣito 'bhūt | sa
            ca sadāparibhūto bodhisattvo mahāsattvo maraṇakālasamaye pratyupasthite antarīkṣanirghoṣādimaṃ
            dharmaparyāyamaśrauṣīt | yena kenacid bhāṣitamantarīkṣānnirghoṣaṃ śrutvā imaṃ dharmaparyāyamudgṛhītavān,
            imāṃ caivaṃrūpāṃ cakṣurviśuddhiṃ śrotraviśuddhiṃ ghrāṇaviśuddhiṃ jihvāviśuddhiṃ kāyaviśuddhiṃ
            manoviśuddhiṃ ca pratilabdhavān | sahapratilabdhābhirviśuddhibhiḥ punaranyāni viṃśativarṣakoṭīnayutaśatasahasrāṇi
            ātmano jīvitasaṃskāramadhiṣṭhāya imaṃ saddharmapuṇḍarīkaṃ dharmaparyāyaṃ saṃprakāśitavān
            | ye ca te 'bhimānikāḥ sattvā bhikṣubhikṣuṇyupāsakopāsikāḥ, ye pūrvaṃ nāhaṃ yuṣmākaṃ
            paribhavāmīti saṃśrāvitāḥ, yairasyedaṃ sadāparibhūta iti nāma kṛtamabhūt, tasyodārarddhibalasthāmaṃ
            pratijñāpratibhānabalasthāmaṃ prajñābalasthāmaṃ (<span class="bold">Vaidya 226</span>) ca dṛṣṭvā sarve 'nusahāyībhūtā abhūvan dharmaśravaṇāya | sarve tena anyāni ca bahūni
            prāṇikoṭīnayutaśatasahasrāṇi anuttarāyāṃ samyaksaṃbodhau samādāpitānyabhūvan ||</p>
         
         
         <p>sa khalu punarmahāsthāmaprāpta bodhisattvo mahāsattvastataścyavitvā candrasvararājasahanāmnāṃ
            tathāgatānāmarhatāṃ samyaksaṃbuddhānāṃ viṃśatikoṭīśatānyārāgitavān, sarveṣu ca imaṃ
            dharmaparyāyaṃ saṃprakāśayāmāsa | so 'nupūrveṇa tenaiva pūrvakeṇa kuśalamūlena punarapyanupūrveṇa
            dundubhisvararājasahanāmnāṃ tathāgatānāmarhatāṃ samyaksaṃbuddhānāṃ viṃśatimeva tathāgatakoṭīnayutaśatasahasrāṇyārāgitavān
            | sarveṣu ca imameva saddharmapuṇḍarīkaṃ dharmaparyāyamārāgitavān, saṃprakāśitavāṃścatasṛṇāṃ
            parṣadām | so 'nenaiva pūrvakeṇa kuśalamūlena punarapyapūrveṇa meghasvararājasahanāmnāṃ
            tathāgatānāmarhatāṃ samyaksaṃbuddhānāṃ viṃśatimeva tathāgatakoṭīśatasahasrāṇyārāgitavān,
            sarveṣu ca imameva saddharmapuṇḍarīkaṃ dharmaparyāyamāragitavān, saṃprakāśitavāṃścatasṛṇāṃ
            parṣadām | sarveṣu ca evaṃrūpayā cakṣuḥpariśuddhayā samanvāgato 'bhūt, śrotrapariśuddhyā
            ghrāṇapariśuddhayā jihvāpariśuddhayā kāyapariśuddhayā manaḥpariśuddhayā samanvāgato
            'bhūt ||</p>
         
         
         <p>sa khalu punarmahāsthāmaprāpta sadāparibhūto bodhisattvo mahāsattva iyatāṃ tathāgata
            koṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ kṛtvā
            anyeṣāṃ ca bahūnāṃ buddhakoṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ
            kṛtvā, sarveṣu ca teṣu imameva saddharmapuṇḍarīkaṃ dharmaparyāyamārāgitavān, ārāgayitvā
            sa tenaiva pūrvakeṇa kuśalamūlena paripakvena anuttarāṃ samyaksaṃbodhimabhisaṃbuddhaḥ
            | syātkhalu punaste mahāsthāmaprāpta evaṃ kāṅkṣā vā vimatirvā vicikitsā vā - anyaḥ
            sa tena kālena tena samayena sadāparibhūto nāma bodhisattvo mahāsattvo 'bhūt, yastasya
            bhagavato bhīṣmagarjitasvararājasya tathāgatasyārhataḥ samyaksaṃbuddhasya śāsane catasṛṇāṃ
            parṣadāṃ sadāparibhūtaḥ saṃmato 'bhūt, yena te tāvantastathāgatā arhantaḥ samyaksaṃbuddhā
            ārāgitā abhūvan? na khalu punaste mahāsthāmaprāpta evaṃ draṣṭavyam | tatkasya hetoḥ?
            ahameva sa mahāsthāmaprāpta tena kālena tena samayena sadāparibhūto nāma bodhisattvo
            mahāsattvo 'bhūvam | yadā mayā mahāsthāmaprāpta pūrvamayaṃ dharmaparyāyo nodgṛhīto
            'bhaviṣyat, na dhāritaḥ, nāhamevaṃ kṣipramanuttarāṃ samyaksaṃbodhimabhisaṃbuddho 'bhaviṣyam
            | yataścāhaṃ mahāsthāmaprāpta paurvikāṇāṃ tathāgatānāmarhatāṃ samyaksaṃbuddhānāmantikādimaṃ
            dharmaparyāyaṃ dhāritavān vācitavān deśitavān, tato 'hamevaṃ kṣipramanuttarāṃ samyaksaṃbodhimabhisaṃbuddhaḥ
            | yānyapi tāni mahāsthāmaprāpta tena sadāparibhūtena bodhisattvena mahāsattvena bhikṣuśatāni
            bhikṣuṇīśatāni ca upāsakaśatāni upāsikāśatāni ca tasya bhagavataḥ śāsane imaṃ dharmaparyāyaṃ
            saṃśrāvitānyabhūvan - nāhaṃ yuṣmākaṃ paribhavāmīti | sarve bhavanto bodhisattvacaryāṃ
            carantu | bhaviṣyatha yūyaṃ tathāgatā arhantaḥ samyaksaṃbuddhāḥ | yaistasya bodhisattvasyāntike
            vyāpādacittamutpāditamabhūt, (<span class="bold">Vaidya 227</span>) tairviśatikalpakoṭīnayutaśatasahasrāṇi na jātu tathāgato dṛṣṭo 'bhūt, nāpi dharmaśabdo
            na saṃghaśabdaḥ śruto 'bhūt | daśa ca kalpasahasrāṇyavīcau mahānarake dāruṇāṃ vedanāṃ
            vedayāmāsuḥ | te ca sarve tasmāt karmāvaraṇāt parimuktāḥ
            | tenaiva bodhisattvena mahāsattvena paripācitā anuttarāyāṃ samyaksaṃbodhau | syātkhalu
            punaste mahāsthāmaprāpta kāṅkṣā vā vimatirvā vicikitsā vā - katame tena kālena tena
            samayena te sattvā abhūvan ye te taṃ bodhisattvaṃ ptahāsattvamullāpitavanta uccagghitavantaḥ?
            asyāmeva mahāsthāmaprāpta parṣadi bhadrapālapramukhāṇi pañca bodhisattvaśatāni siṃhacandrāpramukhāni
            pañcabhikṣuṇīśatāni sugatacetanāpramukhāni pañcopāsikāśatāni sarvāṇyavaivartikāni
            kṛtāni anuttarāyāṃ samyaksaṃbodhau | evamiyaṃ mahāsthāmaprāpta mahārthasya dharmaparyāyasya
            dhāraṇā vācanā deśanā bodhisattvānāṃ mahāsattvānāmanuttarāyāḥ samyaksaṃbodherāhārikā
            saṃvartate | tasmāttarhi mahāsthāmaprāpta ayaṃ dharmaparyāyo bodhisattvairmahāsattvaistathāgate
            parinirvṛte abhīkṣṇaṃ dhārayitavyo vācayitavyo deśayitavyaḥ saṃprakāśayitavya iti
            ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            atītamadhvānamanusmarāmi bhīṣmasvaro rāja jino yadāsi /<br />
            mahānubhāvo naradevapūjitaḥ praṇāyako naramaruyakṣarakṣasām // Saddhp_19.1 //
            </p>
         
         
         <p>
            tasya jinasya parinirvṛtasya saddharma saṃkṣobha vrajanti paścime /<br />
            bhikṣū abhūṣī tada bodhisattvo nāmena so sadaparibhūta ucyate // Saddhp_19.2 //
            </p>
         
         
         <p>
            upasaṃkramitvā tada bhikṣu anyān upalambhadṛṣṭīna tathaiva bhikṣuṇī /<br />
            paribhāva mahyaṃ na kadācidasti yūyaṃ hi caryāṃ carathāgrabodhaye // Saddhp_19.3 //
            </p>
         
         
         <p>
            evaṃ ca saṃśrāvayi nityakālaṃ ākrośa paribhāṣa sahantu teṣām /<br />
            kālakriyāyāṃ samupasthitāyāṃ śrutaṃ idaṃ sūtramabhūṣi tena // Saddhp_19.4 //
            </p>
         
         
         <p>
            akṛtva kālaṃ tada paṇḍitena adhiṣṭhihitvā ca sudīrghamāyuḥ /<br />
            prakāśitaṃ sūtramidaṃ tadāsīt tahi śāsane tasya vināyakasya // Saddhp_19.5 //
            </p>
         
         <span class="note"><span class="bold">Vaidya 228</span></span>
         
         <p>
            te cāpi sarve bahu opalambhikā bodhīya tena paripācitāsīt /<br />
            tataścyavitvāna sa bodhisattvo ārāgayī buddhasahasrakoṭyaḥ // Saddhp_19.6 //
            </p>
         
         
         <p>
            anupūrva puṇyena kṛtena tena prakāśayitvā imu sūtra nityam /<br />
            bodhiṃ sa saṃprāpta jinasya putro ahameva so śākyamunistadāsīt // Saddhp_19.7 //
            </p>
         
         
         <p>
            ye cāpi bhikṣū tada opalambhikā yā bhikṣuṇī ye ca upāsakā vā /<br />
            upāsikāstatra ca yā tadāsīd ye bodhi saṃśrāvita paṇḍitena // Saddhp_19.8 //
            </p>
         
         
         <p>
            te cāpi dṛṣṭvā bahubuddhakoṭya ime ca te pañcaśatā anūnakāḥ /<br />
            tathaiva bhikṣūṇa ca bhikṣuṇī ca upāsikāścāpi mi mahya saṃmukham // Saddhp_19.9 //
            </p>
         
         
         <p>
            sarve mayā śrāvita agradharmā te caiva sarve paripācitā me /<br />
            mayi nirvṛte cāpimi sarvi dhīrā imu dhārayiṣyanti ha sūtramagram // Saddhp_19.10 //
            </p>
         
         
         <p>
            kalpāna koṭyo bahubhīracintyairna kadācidetādṛśa dharma śrūyate /<br />
            buddhāna koṭīśata caiva bhonti na ca te pimaṃ sūtra prakāśayanti // Saddhp_19.11 //
            </p>
         
         
         <p>
            tasmācchrūṇitvā idamevarūpaṃ parikīrtitaṃ dharmu svayaṃ svayaṃbhūvā /<br />
            ārāgayitvā ca punaḥ punaścimaṃ prakāśayet sūtra mayīha nirvṛte // Saddhp_19.12 //
            </p>
         
         
         <p>iti śrīsaddharmapuṇḍarīke dharmaparyāye sadāparibhūtaparivarto nāmaikonaviṃśatimaḥ
            ||</p>
         
         
         
         
         <span class="note"><span class="bold">Vaidya 229</span></span>
         
         
         <p>Saddhp_20: tathāgataddharyabhisaṃskāraparivartaḥ |</p>
         
         
         <p>atha khalu yāni tāni sāhasralokadhātuparamāṇurajaḥsamāni bodhisattvakoṭīnayutaśatasahasrāṇi
            pṛthivīvivarebhyo niṣkrāntāni, tāni sarvāṇi bhagavato 'bhimukhamañjaliṃ pragṛhya bhagavantametadūcuḥ
            - vayaṃ bhagavan imaṃ dharmaparyāyaṃ tathāgatasya parinirvṛtasya sarvabuddhakṣetreṣu
            yāni yāni bhagavato buddhakṣetrāṇi, yatra yatra bhagavān parinirvṛto bhaviṣyati, tatra
            tatra saṃprakāśayiṣyāmaḥ | arthino vayaṃ bhagavan anenaikavamudāreṇa dharmaparyāyeṇa
            dhāraṇāya vācanāya deśanāya saṃprakāśanāya vā likhanāya ||</p>
         
         
         <p>atha khalu mañjuśrīpramukhāni bahūni bodhisattvakoṭīnayutaśatasahasrāṇi yāni asyāṃ
            sahāyāṃ lokadhātau vāstavyāni, bhikṣubhikṣuṇyupāsakopāsikā devanāgayakṣāgandharvāsuragarūḍakinnaramahoragamanuṣyāmanuṣyāḥ,
            bahavaśca gaṅgānadīvālikopamā bodhisattvā mahāsattvā bhagavantametadūcuḥ - vayamapi
            bhagavan imaṃ dharmaparyāyaṃ saṃprakāśayiṣyāmastathāgatasya parinirvṛtasya addaṣṭenātmabhāvena,
            bhagavan antarīkṣe sthitā ghoṣaṃ saṃśrāvayiṣyāmaḥ, anavaropitakuśalamūlānāṃ ca sattvānāṃ
            kuśalamūlānyavaropayiṣyāmaḥ ||</p>
         
         
         <p>atha khalu bhagavāṃstasyāṃ velāyāṃ teṣāṃ paurvikāṇāṃ bodhisattvānāṃ mahāsattvānāṃ
            gaṇināṃ mahāgaṇināṃ gaṇācāryāṇāmekaṃ pramukhaṃ viśiṣṭacāritraṃ nāma bodhisattvaṃ mahāsattvaṃ
            mahāgaṇinaṃ gaṇācāryamāmantrayāmāsa - sādhu sādhu viśiṣṭacāritra | evaṃ yuṣmābhiḥ
            karaṇīyamasya dharmaparyāyasyārthe | yūyaṃ tathāgatena paripācitāḥ ||</p>
         
         
         <p>atha khalu bhagavān śākyamunistathāgataḥ sa ca bhagavān prabhūtaratnastathāgato 'rhan
            samyaksaṃbuddhaḥ parinirvṛtaḥ stūpamadhye | siṃhāsanopaviṣṭau dvāvapi smitaṃ prāduṣkṛrutaḥ,
            mukhavivarāntarābhyāṃ ca jihvendriyaṃ nirṇāmayataḥ | tābhyāṃ ca jihvendriyābhyāṃ yāvad
            brahmalokamanuprāpnutaḥ | tābhyāṃ ca jihvendriyābhyāṃ bahūni raśmikoṭīnayutaśatasahasrāṇi
            niścaranti sma | tāsu ca raśmiṣvekaikasyā raśmerbahūni bodhisattvakoṭīnayutaśatasahasrāṇi
            niśceruḥ | suvarṇavarṇāḥ kāyairdvātriṃśadbhirmahāpuruṣalakṣaṇaiḥ samanvāgatāḥ padmagarbhe
            siṃhāsane niṣaṇṇāḥ | te ca bodhisattvā digvidikṣu lokadhātuśatasahasreṣu visṛtāḥ,
            sarvāsu digvidikṣvantarīkṣe sthitā dharmaṃ deśayāmāsuḥ | yathaiva bhagavān śākyamunistathāgato
            'rhan samyaksaṃbuddho jihvendriyeṇa ṛddhiprātihāryaṃ karoti prabhūtaratnaśca tathāgato
            'rhan samyaksaṃbuddhaḥ tathaiva te sarve tathāgatā arhantaḥ samyaksaṃbuddhāḥ, ye te
            'nyalokadhātukoṭīnayutaśatasahasrebhyo 'bhyāgatā ratnavṛkṣamūleṣu pṛthak pṛthak siṃhāsanopaviṣṭā
            jihvendriyeṇa ṛddhiprātihāryaṃ kurvanti ||</p>
         
         
         <p>atha khalu bhagavān śākyamunistathāgato 'rhan samyaksaṃbuddhaḥ te ca sarve tathāgatā
            arhantaḥ samyaksaṃbuddhāḥ tamṛddhayabhisaṃskāraṃ paripūrṇaṃ varśaśatasahasraṃ kṛtavantaḥ
            | atha khalu varṣaśatasahasrasyātyayena te tathāgatā arhantaḥ samyaksaṃbuddhāstāni
            jihvendriyāṇi punarevopasaṃhṛtya ekasminneva kṣaṇalavamuhūrte samakālaṃ sarvairmahāsiṃhotkāsanaśabdaḥ
            kṛtaḥ, ekaścācchaṭāsaṃghātaśabdaḥ (<span class="bold">Vaidya 230</span>) kṛtaḥ | tena ca mahotkāsanaśabdena mahācchaṭāsaṃghātaśabdena yāvanti daśasu dikṣu
            buddhakṣetrakoṭīnayutaśatasahasrāṇi, tāni sarvāṇyākampitānyabhūvan, prakampitāni saṃprakampitāni
            calitāni pracalitāni saṃpracalitāni vedhitāni pravedhitāni saṃpravedhitāni | teṣu
            ca sarveṣu buddhakṣetreṣu yāvantaḥ sarvasattvā devanāgayakṣagandharvāsuragaruḍakinnaramahoragamanuṣyāmanuṣyāḥ,
            te 'pi sarve buddhānubhāvena tatrasthā evamimāṃ sahāṃ lokadhātuṃ paśyanti sma | tāni
            ca sarvatathāgatakoṭīnayutaśatasahasrāṇi ratnavṛkṣamūleṣu pṛthak pṛthak siṃhāsanopaviṣṭāni
            bhagavantaṃ ca śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ prabhūtaratnaṃ
            tathāgatamarhantaṃ samyaksaṃbuddhaṃ parinirvṛtaṃ tasya mahāratnastūpasya madhye siṃhāsanopaviṣṭaṃ
            bhagavatā śākyamuninā tathāgatena sārdhaṃ niṣaṇṇāṃ tāśca tisraḥ parṣadaḥ paśyanti
            sma | dṛṣṭvā ca āścaryaprāptā adbhutaprāptā audbilyaprāptā abhūvan | evaṃ ca antarīkṣād
            ghoṣamaśrauṣuḥ - eṣa mārṣā aprameyāṇyasaṃkhyeyāni lokadhātukoṭīnayutaśatasahasrāṇyatikramya
            sahā nāma lokadhātuḥ | tasyāṃ śākyamunirnāma tathāgato 'rhan samyaksaṃbuddhāḥ | sa
            etarhi saddharmapuṇḍarīkaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ
            sarvabuddhaparigrahaṃ bodhisattvānāṃ mahāsattvānāṃ saṃprakāśayati | taṃ yūyamadhyāśayena
            anumodadhvam, taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ taṃ
            ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ namaskurudhvam ||</p>
         
         
         <p>atha khalu te sarvasattvā imamevaṃrūpamantarīkṣānnirghoṣaṃ śrutvā tatrasthā eva namo
            bhagavate śākyamunaye tathāgatāyārhate samyaksaṃbuddhāyeti vācaṃ bhāṣante sma añjaliṃ
            pragṛhya | vividhāśca puṣpadhūpagandhamālyavilepanacūrṇacīvaracchatradhvajapatākāvaijayantyo
            yeneyaṃ sahā lokadhātustena kṣipanti sma, nānavidhāni cābharaṇāni pindhāṇi hārārdhahāramaṇiratnānyapi
            kṣipanti sma, bhagavataḥ śākyamuneḥ prabhūtaratnasya ca tathāgatasya pūjākarmaṇe,
            asya ca saddharmapuṇḍarīkasya dharmaparyāyasya | tāśca puṣpadhūpagandhamālyavilepanacūrṇacīvaracchatradhvajapatākāvaijayantyastāni
            ca hārārdhahāramaṇiratnāni kṣiptāni imāṃ sahāṃ lokadhātumāgacchanti sma | taiśca puṣpadhūpagandhamālyavilepanacūrṇacīvaracchatradhvajapatākāvaijayantīrāśibhirhārārdhahārairmaṇiratnaiśca
            asyāṃ sahāyāṃ lokadhātau sārdhaṃ tairanyarlokadhātukoṭīnayutaśatasahasrairekībhūtairye
            teṣu tathāgatāḥ saṃniṣaṇṇāḥ, teṣu sarveṣu vaihāyase 'ntarīkṣe samantānmahāpuṣpavitānaṃ
            parisaṃsthitamabhūt ||</p>
         
         
         <p>atha khalu bhagavāṃstān viśiṣṭacāritrapramukhān bodhisattvān mahāsattvānāmantrayāmāsa
            - acintyaprabhāvāḥ kulaputrāstathāgatā arhantaḥ samyaksaṃbuddhāḥ | bahūnyapyahaṃ kulaputrāḥ
            kalpakoṭīnayutaśatasahasrāṇi asya dharmaparyāyasya parīndanārthaṃ nānādharmapramukhairbahūnānuśaṃsān
            bhāṣeyam | na cāhaṃ guṇānāṃ pāraṃ gaccheyamasya dharmaparyāyasya bhāṣamāṇaḥ | saṃkṣepeṇa
            kulaputrāḥ sarvabuddhavṛṣabhitā sarvabuddharahasyaṃ sarvabuddhagambhīrasthānaṃ mayā
            asmin dharmaparyāye deśitam | tasmāttarhi kulaputrā yuṣmābhistathāgatasya parinirvṛtasya
            satkṛtya ayaṃ dharmaparyāyo dhārayitavyo deśayitavyo likhitavyo vācayitavyaḥ prakāśayitavyo
            bhāvayitavyaḥ pūjayitavyaḥ | (<span class="bold">Vaidya 231</span>) yasmiṃśca kulaputrāḥ pṛthivīpradeśe ayaṃ dharmaparyāyo vācyeta vā prakāśyeta vā
            deśyeta vā likhyeta vā cintyeta vā bhāṣyeta vā svādhyāyeta vā pustakagato vā tiṣṭhat
            ārāme vā vihāre vā gṛhe vā vane vā nagare vā vṛkṣamūle vā prāsāde vā layane vā guhāyāṃ
            vā, tasmin pṛthivīpradeśe tathāgatamudiśya caityaṃ kartavyam | tatkasya hetoḥ? sarvatathāgatānāṃ
            hi sa pṛthivīpradeśo bodhimaṇḍo veditavyaḥ | tasmiṃśca pṛthivīpradeśe sarvatathāgatā
            arhantaḥ samyaksaṃbuddhā anuttarāṃ samyaksaṃbodhimabhisaṃbuddhā iti veditavyam | tasmiṃśca
            pṛthivīpradeśe sarvatathāgatairdharmacakraṃ pravartitam, tasmiṃścapṛthivīpradeśe sarvatathāgatāḥ
            parinirvṛtā iti veditavyam ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>
            acintiyā lokahitāna dharmatā abhijñajñānasmi pratiṣṭhitānām /<br />
            ye ṛddhi darśenti anantacakṣuṣaḥ prāmodyahetoriha sarvadehinām // Saddhp_20.1 //
            </p>
         
         
         <p>
            jihvendriyaṃ prāpiya brahmalokaṃ raśmīsahasrāṇi pramuñcamānāḥ /<br />
            āścaryabhūtā iha ṛddhidarśitāḥ te sarvi ye prasthita agrabodhau // Saddhp_20.2 //
            </p>
         
         
         <p>
            utkāsitaṃ cāpi karonti buddhā ekācchaṭā ye ca karonti śabdam /<br />
            te vijñapentī imu sarvalokaṃ daśo diśāyāṃ ima lokadhātum // Saddhp_20.3 //
            </p>
         
         
         <p>
            etāni cānyāni ca prātihāryā guṇānnidarśenti hitānukampakāḥ /<br />
            kathaṃ nu te harṣita tasmi kāle dhāreyu sūtraṃ sugatasya nirvṛte // Saddhp_20.4 //
            </p>
         
         
         <p>
            bahū pi kalpāna sahasrakoṭyo vadeya varṇaṃ sugatātmajānām /<br />
            ye dhārayiṣyantima sūtramagraṃ parinirvṛte lokavināyakasmin // Saddhp_20.5 //
            </p>
         
         
         <p>
            na teṣa paryanta bhavedguṇānāṃ ākāśadhātau hi yathā diśāsu /<br />
            acintiyā teṣā guṇā bhavanti ye sūtra dhārenti idaṃ śubhaṃ sadā // Saddhp_20.6 //
            </p>
         
         
         <p>dṛṣṭo ahaṃ sarva ime ca nāyakā ayaṃ ca yo nirvṛtu lokanāyakaḥ /
            <span class="note"><span class="bold">Vaidya 232</span></span>
            ime ca sarve bahubodhisattvāḥ parṣāśca catvāri anena dṛṣṭāḥ // Saddhp_20.7 //</p>
         
         
         <p>
            ahaṃ ca ārāgitu tenihādya ime ca ārāgita sarvi nāyakāḥ /<br />
            ayaṃ ca yo nirvṛtako jinendro ye cāpi anye daśasū diśāsu // Saddhp_20.8 //
            </p>
         
         
         <p>
            anāgatātīta tathā ca buddhāḥ tiṣṭhanti ye cāpi daśasu ddiśāsu /<br />
            te sarvi dṛṣṭāśca supūjitāśca bhaveyu yo dhārayi sūtrametat // Saddhp_20.9 //
            </p>
         
         
         <p>
            rahasyajñānaṃ puruṣottamānāṃ yaṃ bodhimaṇḍasmi vicintitāsīt /<br />
            anucintayetso pi tu kṣiprameva yo dhārayet sūtrimu bhūtadharmam // Saddhp_20.10 //
            </p>
         
         
         <p>
            pratibhānu tasyāpi bhavedanantaṃ yathāpi vāyurna kahiṃci sajjati /<br />
            dharme 'pi cārthe ca nirukti jānati yo dhārayet sutramidaṃ viśiṣṭam // Saddhp_20.11
            //
            </p>
         
         
         <p>
            anusaṃdhisūtrāṇa sadā prajānati saṃdhāya yaṃ bhāṣitu nāyakehi /<br />
            parinirvṛtasyāpi vināyakasya sūtrāṇa so jānati bhutamartham // Saddhp_20.12 //
            </p>
         
         
         <p>
            candropamaḥ sūryasamaḥ sa bhāti ālokapradyotakaraḥ sa bhoti /<br />
            vicarantu so medini tena tena samādapetī bahubodhisattvān // Saddhp_20.13 //
            </p>
         
         
         <p>
            tasmāddhi ye paṇḍita bodhisattvāḥ śrutvānimānīddaśa ānuśaṃsān /<br />
            dhāreyu sūtraṃ mama nirvṛtasya na teṣa bodhāya bhaveta saṃśayaḥ // Saddhp_20.14 //
            </p>
         
         
         <p>iti śrīsaddharmapuṇḍarīke dharmaparyāye tathāgataddharyabhisaṃskāraparivarto nāma
            viṃśatitamaḥ ||</p>
         
         
         
         
         <span class="note"><span class="bold">Vaidya 233</span></span>
         
         
         <p>Saddhp_21: dhāraṇīparivartaḥ |
            atha khalu bhaiṣajyarājo bodhisattvo mahāsattva utthāyāsanādekāṃsamuttarāsaṅgaṃ kṛtvā
            dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat
            kiyad bhagavan sa kulaputro vā kuladuhitā vā puṇyaṃ prasavet, ya imaṃ saddharmapuṇḍarīkaṃ
            dharmaparyāyaṃ dhārayet, kāyagataṃ vā pustakagataṃ vā kṛtvā? evamukte bhagavān bhaiṣajyarājaṃ
            bodhisattvaṃ mahāsattvametadavocat - yaḥ kaścid bhaiṣajyarāja kulaputro vā kuladuhitā
            vā aśītigaṅgānadīvālikāsamāni tathāgatakoṭīnayutaśatasahasrāṇi satkuryād gurukuryānmānayet
            pūjayet, takiṃ manyase bhaiṣajyarāja kiyatkulaputro vā kuladuhitā vā tatonidānaṃ bahu
            puṇyaṃ prasavet? bhaiṣajyarājo bodhisattvo mahāsattva āha - bahu bhagavan, bahu sugata
            | bhagavānāha - ārocayāmi te bhaiṣajyarāja, prativedayāmi | yaḥ kaścid bhaiṣajyarāja
            kulaputro vā kuladuhitā vā asmāt saddharmapuṇḍarīkāddharmaparyāyādantaśa ekāmapi catuṣpadīgāthāṃ
            dhārayet, vācayet, paryavāpnuyāt, pratipattyā ca saṃpādayet, ataḥ sa bhaiṣajyarāja
            kulaputro vā kuladuhitā vā tatonidānaṃ bahutaraṃ puṇyaṃ prasavet ||</p>
         
         
         <p>atha khalu bhaiṣajyarājo bodhisattvo mahāsattvastasyāṃ velāyāṃ bhagavantametadavocat
            - dāsyāmo vayaṃ bhagavaṃsteṣāṃ kulaputrāṇāṃ kuladuhitṛṇāṃ vā yeṣāmayaṃ saddharmapuṇḍarīko
            dharmaparyāyaḥ kāyagato vā syāt, pustakagato vā, rakṣāvaraṇaguptaye dhāraṇīmantrapadāni
            | tadyathā -</p>
         
         
         <p>anye manye mane mamane citte carite same samitā viśānte mukte muktatame same aviṣame
            samasame jaye kṣaye akṣaye akṣiṇe śānte samite dhāraṇi ālokabhāṣe pratyavekṣaṇi nidhiru
            abhyantaraniviṣṭe abhyantarapāriśuddhimutkule araḍe paraḍe sukāṅkṣi asamasame buddhavilokite
            dharmaparīkṣite saṃghanirghoṣaṇi nirghoṇi bhayābhayaviśodhani mantre mantrākṣayate
            rute rutakauśalye akṣaye akṣayavanatāye vakkule valoḍra amanyanatāye svāhā ||</p>
         
         
         <p>imāni bhagavan mantradhāraṇīpadāni dvāṣaṣṭibhirgaṅgānadīvālikāsamairbuddhairbhagavadbhirbhāṣitāni
            | te sarve buddhā bhagavantastena drugdhāḥ syuḥ, ya evaṃrupān dharmabhāṇakānevaṃrūpān
            sūtrāntadhārakānatikrāmet ||</p>
         
         
         <p>atha khalu bhagavān bhaiṣajyarājāya bodhisattvāya mahāsattvāya sādhukāramadāt sādhu
            sādhu bhaiṣajyarāja, sattvānāmarthaḥ kṛtaḥ | dhāraṇīpadāni bhāṣitāni sattvānāmanukampāmupādaya
            | rakṣāvaraṇaguptiḥ kṛtā ||</p>
         
         
         <p>atha khalu pradānaśūro bodhisattvo mahāsattvo bhagavantametadavocat - ahamapi bhagavan
            evaṃrūpāṇāṃ dharmabhāṇakānāmarthāya dhāraṇīpadāni dāsyāmi, yatteṣāmevaṃrūpāṇāṃ dharmabhāṇakānāṃ
            na kaścidavatāraprekṣī avatāragaveṣī avatāraṃ lapsyate | tadyathā yakṣo vā rākṣaso
            vā pūtano vā kṛtyo vā kumbhāṇḍo vā preto vā avatāraprekṣī avatāragaveṣī avatāraṃ na
            lapsyata iti ||</p>
         
         <span class="note"><span class="bold">Vaidya 234</span></span>
         
         
         <p>atha khalu pradānaśūro bodhisattvo mahāsattvastasyāṃ velāyāmimāni dhāraṇīmantrapadāni
            bhāṣate sma | tadyathā -</p>
         
         
         <p>jvale mahājvale ukke tukke mukke aḍe aḍāvati nṛtye nṛtyāvati iṭṭini viṭṭini ciṭṭini
            nṛtyani nṛtyāvati svāhā ||</p>
         
         
         <p>imāni bhagavan dhāraṇīpadāni gaṅgānadīvālikāsamaistathāgatairarhadbhiḥ samyaksaṃbuddhairbhāṣitāni,
            anumoditāni ca | te sarve tathāgatāstena drugdhāḥ syuḥ, yastānevaṃrūpān dharmabhāṇakānatikrameta
            ||</p>
         
         
         <p>atha khalu vaiśravaṇo mahārājo bhagavantametadavocat - ahamapi bhagavan dhāraṇīpadāni
            bhāṣiṣye teṣāṃ dharmabhāṇakānāṃ hitāya sukhāya anukampāyai rakṣāvaraṇaguptaye || tadyathā
            -</p>
         
         
         <p>aṭṭe taṭṭe naṭṭe vanaṭṭe anaḍe nāḍi kunaḍi svāhā ||</p>
         
         
         <p>ebhirbhagavan dhāraṇīpadaisteṣāṃ dharmabhāṇakānāṃ pudgalānāṃ rakṣāṃ karomi, yojanaśatāccāhaṃ
            teṣāṃ kulaputrāṇāṃ kuladuhitṛṇāṃ ca evaṃrūpāṇāṃ sūtrāntadhārakāṇāṃ rakṣā kṛtā bhaviṣyati,
            svastyayanaṃ kṛtaṃ bhaviṣyati ||</p>
         
         
         <p>atha khalu virūḍhako mahārājo tasyāmeva parṣadi saṃnipatito 'bhūt saṃniṣaṇṇaśca kumbhāṇḍakoṭīnayutaśatasahasraiḥ
            parivṛtaḥ puraskṛtaḥ | sa utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ
            praṇāmya bhagavantametadavocat - ahamapi bhagavan dhāraṇīpadāni bhāṣiṣye bahujanahitāya
            | teṣāṃ ca tathārūpāṇāṃ dharmabhāṇakānāmevaṃrūpāṇāṃ sūtrāntadhārakāṇāṃ rakṣāvaraṇaguptaye
            dhāraṇīmantrapadāni | tadyathā -</p>
         
         
         <p>agaṇe gaṇe gauri gandhāri caṇḍāli mātaṅgi pukkasi saṃkule vrūsali sisi svāhā ||</p>
         
         
         <p>imāni tāni bhagavan dhāraṇīmantrapadāni, yāni dvācatvāriṃśadbhirbuddhakoṭībhirbhāṣitāni
            | te sarve tena drugdhāḥ syuḥ, yastānevaṃrūpān dharmabhāṇakānatikrameta ||</p>
         
         
         <p>atha khalu lambā ca nāma rākṣasī vilambā ca nāma rākṣasī kūṭadantī ca nāma rākṣasī
            puṣpadantī ca nāma rākṣasī makuṭadantī ca nāma rākṣasī keśinī ca nāma rākṣasī acalā
            ca nāma rākṣasī mālādhārī ca nāma rākṣasī kuntī ca nāma rākṣasī sarvasattvojohārī
            ca nāma rākṣasī hḥrītī ca nḥma rḥkṣasī saputraparivḥrḥ etḥḥ sarvḥ rḥkṣasyo yena bhagavḥṃstenopasaṃkrḥntḥḥ
            | upasaṃkramya sarvḥstḥ rḥkṣasya ekasvareṇa bhagavantametadavocan - vayamapi bhagavaṃsteṣḥmevaṃrūpḥṇḥṃ
            sūtrḥntadhḥrakḥṇḥṃ dharmabhḥṇakḥnḥṃ rakṣḥvaraṇaguptiṃ kariṣyḥmaḥ, svastyayanaṃ ca
            kariṣyḥmaḥ | yathḥ teṣḥṃ dharmabhḥṇakḥnḥṃ na kaścidavatḥraprekṣī avatḥragaveṣī avatḥraṃ
            lapsyatīti ||</p>
         
         
         <p>atha khalu tāḥ sarvā rākṣasya ekasvareṇa samaṃ saṃgītyā bhagavata imāni dhāraṇīmantrapadāni
            prayacchanti sma | tadyathā -(<span class="bold">Vaidya 235</span>)</p>
         
         
         <p>iti me iti me iti me iti me iti me | nime nime nime nime nime | ruhe ruhe ruhe ruhe
            ruhe | stuhe stuhe stuhe stuhe stuhe svāhā ||</p>
         
         
         <p>imaṃ śīrṣaṃ samāruhya mā kaścid drohī bhavatu dharmabhāṇakānāṃ yakṣo vā rākṣaso vā
            preto vā piśāco vā pūtano vā kṛtyo va vetālo vā kumbhāṇḍo vā stabdho vā omārako vā
            ostārako vā apasmārako vā yakṣakṛtyo vā amanuṣyakṛtyo vā manuṣyakṛtyo vā ekāhiko vā
            dvaitīyako vā traitīyako vā caturthako vā nityajvaro vā viṣamajvaro vā | antaśaḥ svapnāntaragatasyāpi
            strīrūpāṇi vā puruṣarūpāṇi vā dārakarūpāṇi vā dārikārūpāṇi vā viheṭhāṃ kuryuḥ, nedaṃ
            sthānaṃ vidyate ||</p>
         
         
         <p>atha khalu tā rākṣasya evasvareṇa samaṃ saṃgītyā bhagavantamābhirgāthābhiradhyabhāṣanta
            -</p>
         
         
         <p>
            saptadhāsya sphuṭenmūrdhā arjakasyeva mañjarī /<br />
            ya imaṃ mantra śrutvā vai atikrameddharmabhāṇakam // Saddhp_21.1 //
            </p>
         
         
         <p>
            yā gatirmātṛghātīnāṃ pitṛghātīna yā gatiḥ /<br />
            tāṃ gatiṃ pratigacchedyo dharmabhāṇakamatikramet // Saddhp_21.2 //
            </p>
         
         
         <p>
            yā gatistilapīḍānāṃ tilakūṭānāṃ ca yā gatiḥ /<br />
            tāṃ gatiṃ pratigacchedyo dharmabhāṇakamatikramet // Saddhp_21.3 //
            </p>
         
         
         <p>
            yā gatistulakūṭānāṃ kāṃsyakūṭāna yā gatiḥ /<br />
            tāṃ gatiṃ pratigacchedyo dharmabhāṇakamatikramet // Saddhp_21.4 //
            </p>
         
         
         <p>evamuktvā tāḥ kuntipramukhā rākṣasyo bhagavantametadūcuḥ - vayamapi bhagavaṃsteṣāmevaṃrūpāṇāṃ
            dharmabhāṇakānāṃ rakṣāṃ kariṣyāmaḥ, svastyayanaṃ daṇḍaparihāraṃ viṣadūṣaṇaṃ kariṣyāma
            iti | evamukte bhagavāṃstā rākṣasya etadavocat - sādhu sādhu bhaginyaḥ | yad yūyaṃ
            teṣāṃ dharmabhāṇakānāṃ rakṣāvaraṇaguptiṃ kariṣyadhve ye 'sya dharmaparyāyasya antaśo
            nāmadheyamātramapi dhārayiṣyanti | kaḥ punarvādo ya imaṃ dharmaparyāyaṃ sakalasamāptaṃ
            dhārayiṣyanti, pustakagataṃ vā satkuryuḥ puṣpadhūpagandhamālyavilepanacūrṇacīvaracchatradhvajapatākāvaijayantībhistailapradīpairvā
            ghṛtapradīpairvā gandhatailapradīpairvā campakatailapradīpairvā vārṣikatailapradīpairvā
            utpalatailapradīpairvā sumanātailapradīpairvā īddaśairbahuvidhaiḥ pūjāvidhānaśatasahasraiḥ
            satkariṣyanti gurukariṣyanti, te tvayā kunti saparivārayā rakṣitavyāḥ ||</p>
         
         
         <p>asmin khalu punardhāraṇīparivarte nirdiśyamāne aṣṭāṣaṣṭīnāṃ prāṇisahasrāṇāmanutpattikadharmakṣāntipratilābho
            'bhūt ||</p>
         
         
         <p>iti śrīsaddharmapuṇḍarīke dharmaparyāye dhāraṇīparivarto nāmaikaviṃśatimaḥ ||</p>
         
         
         
         
         <span class="note"><span class="bold">Vaidya 236</span></span>
         
         
         <p>Saddhp_22: bhaiṣajyarājapūrvayogaparivartaḥ |</p>
         
         
         <p>atha khalu nakṣatrarājasaṃkusumitābhijño bodhisattvo mahāsattvo bhagavantametadavocat
            - kena kāreṇena bhagavan bhaiṣajyarājo bodhisattvo mahāsattvo 'syāṃ sahāyāṃ lokadhātau
            pravicarati, bahūni cāsya bhagavan duṣkarakoṭīnayutaśatasahasrāṇi saṃdṛśyante? tatsādhu
            bhagavān deśayatu tathāgato 'rhan samyaksaṃbuddho bhaiṣajyarājasya bodhisattvasya
            mahāsattvasya yat kiṃciccaryāpradeśamātram, yacchrutvā devanāgayakṣagandharvāsuragaruḍakinnaramahoragamanuṣyāmanuṣyāstadanyalokadhātvāgatāśca
            bodhisattvā mahāsattvā ime ca mahāśrāvakāḥ śrutvā sarve prītāstuṣṭā udagrā āttamanaso
            bhaveyuriti ||</p>
         
         
         <p>atha khalu bhagavān nakṣatrarājasaṃkusumitābhijñasya bodhisattvasya mahāsattvasya
            adhyeṣaṇāṃ viditvā tasyāṃ velāyāṃ nakṣatrarājasaṃkusumitābhijñaṃ bodhisattvaṃ mahāsattvametadavocat
            - bhūtapurvaṃ kulaputra atīte 'dhvani gaṅgānadīvālikāsamaiḥ kalpairyadāsīt | tena
            kālena tena samayena candrasūryavimalaprabhāsaśrīrnāma tathāgato 'rhan samyaksaṃbuddho
            loka udapādividyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān | tasya khalu punarnakṣatrarājasaṃkusumitābhijña
            bhagavataścandrasūryavimalaprabhāsaśriyastathāgatasyārhataḥ samyaksaṃbuddhasya aśītikoṭyo
            bodhisattvānāṃ mahāsattvānāṃ mahāsaṃnipāto 'bhūt dvāsaptatigaṅgānadīvālikāsamāścāsya
            śrāvakasaṃnipāto 'bhūt | apagamātṛgrāmaṃ ca tatpravacanamabhūt, apagatanirayatiryagyonipretāsurakāyaṃ
            samaṃ ramaṇīyaṃ pāṇitalajātaṃ ca tadbuddhakṣetramabhūt, divyavaiḍūryamayabhūmibhāgaṃ
            ratnacandanavṛkṣasamalakṛtaṃ ca ratnajālasamīritaṃ ca avasaktapaṭṭadāmābhipralambitaṃ
            ca ratnagandhaghaṭikānirdhūpitaṃ ca | sarveṣu ca ratnavṛkṣamūleṣu iṣukṣepamānamātre
            ratnavyomakāni saṃsthitānyabhūvan | sarveṣu ca ratnavyomakamūrdhneṣu koṭīśataṃ devaputrāṇāṃ
            tūryatālāvacarasaṃgītisaṃprabhāṇitena avasthitamabhūt tasya bhagavataścandrasūryavimalaprabhāsaśriyastathāgatasyārhataḥ
            samyaksaṃbuddhasya pūjākarmaṇe | sa ca bhagavānimaṃ saddharmapuṇḍarīkaṃ dharmaparyāyaṃ
            teṣāṃ mahāśrāvakāṇāṃ teṣāṃ ca bodhisattvānāṃ mahāsattvānāṃ vistareṇa saṃprakāśayati
            sma, sarvasattvapriyadarśanaṃ bodhisattvaṃ mahāsattvamadhiṣṭhānaṃ kṛtvā | tasya khalu
            punarnakṣatrarājasaṃkusumitābhijña bhagavataścandrasūryavimalaprabhāsaśriyastathāgatasyārhataḥ
            samyaksaṃbuddhasya dvācatvāriṃśatkalpasahasrāṇyāyuṣpramāṇamabhūt, teṣāṃ ca bodhisattvanāṃ
            mahāsattvānāṃ teṣāṃ ca mahāśrāvakāṇāṃ tāvadevāyuṣpramāṇamabhūt | sa ca sarvasattvapriyadarśano
            bodhisattvo mahāsattvastasya bhagavataḥ pravacane duṣkaracaryābhiyukto 'bhūt | sa
            dvādaśavarṣasahasrāṇi caṃkramābhiruḍho 'bhūt, mahāvīryārambheṇa yogābhiyukto
            'bhūt | sa dvādaśānāṃ varṣasahasrāṇāmatyayena sarvarūpasaṃdarśanaṃ nāma samādhiṃ pratilabhate
            sma | sahapratilambhācca tasya samādheḥ sa sarvasattvapriyadarśano bodhisattvo mahāsattvastuṣṭa
            udagra āttamanāḥ pramuditaḥ prītisaumanasyajātastasyāṃ velāyāmevaṃ cintayāmāsa - imaṃ
            saddharmapuṇḍarīkaṃ dharmaparyāyamāgamya ayaṃ mayā sarvarūpasaṃdarśanaḥ (<span class="bold">Vaidya 237</span>) samādhiḥ pratilabdhaḥ | tasyāṃ velāyāṃ sa sarvasattvapriyadarśano bodhisattvo mahāsattva
            evaṃ cintayati sma - yannvahaṃ bhagavataścandrasūryavimalaprabhāsaśriyastathāgatasya
            pūjāṃ kuryāmū, asya ca saddharmapuṇḍarīkasya dharmaparyāyasya | sa tasyāṃ velāyāṃ
            tathārūpaṃ samādhiṃ samāpannaḥ yasya samādheḥ samanantarasamāpannasya sarvasattvapriyadarśanasya
            bodhisattvasya mahāsattvasya, adya tāvadevoparyandarīkṣānmāndāravamahāmāndāravāṇāṃ
            puṣpāṇāṃ mahantaṃ puṣpavarṣamabhipravṛṣḥam | kālānusāricandanameghaḥ kṛtaḥ | uragasāracandanavarṣanabhipravṛṣḥam
            | tādṛśī ca nakṣatrarājasaṃkusumitābhijña sā gandhajātiḥ, yasyā ekaḥ karṣa imāṃ sahālokadhātuṃ
            mūlyena kṣamati ||</p>
         
         
         <p>atha khalu punarnakṣatrarājasaṃkusumitābhijña sa sarvasattvapriyadarśano bodhisattvo
            mahāsattvaḥ smṛtimān saṃprajānaṃstasmāt samādhervyudatiṣṭhat | vyutthāya caivaṃ ciantayāmāsa
            - na tadarddhiprātihāryasaṃdarśanena bhagavataḥ pūjā kṛtā bhavati, yathā ātmabhāvaparityāgeneti
            | atha khalu punarnakṣatrarājasaṃkusumitābhijña sa sarvasattvapriyadarśano bodhisattvo
            mahāsattvastasyāṃ velāyāmagaruturuṣkakundurukarasaṃ bhakṣayati sma, campakatailaṃ
            ca pibati sma | tena khalu punarnakṣatrarājasaṃkusumitābhijña paryāyeṇa tasya sarvasattvapriyadarśanasya
            bodhisattvasya mahāsattvasya satatasamitaṃ gandhaṃ bhakṣayataścampakatailaṃ ca pibato
            dvādaśa varṣāṇyatikrāntānyabhūvan | atha khalu nakṣatrarājasaṃkusumitābhijña sa sarvasattvapriyadarśano
            bodhisattvo mahāsattvasteṣāṃ dvādaśānāṃ varṣāṇāmatyayena taṃ svamātmabhāvaṃ divyairvastraiḥ
            pariveṣṭaya gandhatailaplutaṃ kṛtvā svakamadhiṣṭhānamakarot | svakamadhiṣṭhānaṃ kṛtvā
            svaṃ kāyaṃ prajvālayāmāsa tathāgatasya pūjākarmaṇe, asya ca saddharmapuṇḍarīkasya
            dharmaparyāyasya pūjārtham | atha khalu nakṣatrarājasaṃkusumitābhijña tasya sarvasattvapriyadarśanasya
            bodhisattvasya mahāsattvasya tābhiḥ kāyapradīpaprabhājvālābhiraśītigaṅgānadīvālikāsamā
            lokadhātavaḥ sphuṭā abhuvan | tāsu ca lokadhātuṣu aśītigaṅgānadīvālikāsamā eva buddhā
            bhagavantaste sarve sādhukāraṃ dadanti sma - sādhu sādhu kulaputra, sādhu khalu punastvaṃ
            kulaputra, ayaṃ sa bhūto bodhisattvānāṃ mahāsattvānāṃ vīryārambhaḥ | iyaṃ sā bhūtā
            tathāgatapūjā dharmapūjā | na tathā puṣpadhūpagandhamālyavilepanacūrṇacīvaracchatradhvajapatākāpūjā,
            nāpyāmiṣapūjā nāpyuragasāracandanapūjā | iyaṃ tatkulaputra agrapradānam | na tathā
            rājyaparityāgadānaṃ na priyaputrabhāryāparityāgadānam | iyaṃ punaḥ kulaputra viśiṣṭā
            agrā varā pravarā praṇītā dharmapūjā, yo 'yamātmabhāvaparityāgaḥ | atha khalu punarnakṣatrarājasaṃkusumitābhijña
            te buddhā bhagavanta imāṃ vācaṃ bhāṣitvā tūṣṇīmabhūvan ||</p>
         
         
         <p>tasya khalu punarnakṣatrarājasaṃkusumitābhijña sarvasattvapriyadarśanātmabhāvasya
            dīpyato dvādaśa varṣaśatānyatikrāntānyabhūvan, na ca praśamaṃ gacchati sma | sa paścāddvādaśānāṃ
            varṣaśatānāmatyayāt praśānto 'bhūt | sa khalu punarnakṣatrarājasaṃkusumitābhijña sarvasattvapriyadarśano
            bodhisattvo mahāsattva evaṃrūpāṃ tathāgatapūjāṃ ca dharmapūjāṃ ca kṛtvā tataścyutastasyaiva
            bhagavataścandrasūryavimalaprabhāsaśriyastathāgatasyārhataḥ samyaksaṃbuddhasya pravacane
            rājño vimaladattasya gṛhe (<span class="bold">Vaidya 238</span>) upapanna aupapādikaḥ | utsaṅge paryaṅkeṇa prādurbhūto 'bhūt | samanantaropapannaśca
            khalu punaḥ sa sarvasattvapriyadarśano bodhisattvo mahāsattvastasyāṃ velāyāṃ svamātāpitarau
            gāthayādhyabhāṣata -</p>
         
         
         <p>
            ayaṃ mamā caṃkramu rājaśreṣṭha yasmin mayā sthitva samādhi labdhaḥ /<br />
            vīryaṃ dṛḍhaṃ ārabhitaṃ mahāvrataṃ parityajitvā priyamātmabhāvam // Saddhp_22.1 //
            </p>
         
         
         <p>atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattva
            imāṃ gāthāṃ bhāṣitvā svamātāpitarāvetadavocat - adyāpyamba tāta sa bhagavāṃścandrasūryavimalaprabhāsaśrīstathāgato
            'rhan samyaksaṃbuddha etarhi tiṣṭhati dhriyate yāpayati dharmaṃ deśayati, yasya mayā
            bhagavataścandrasūryavimalaprabhāsaśriyastathāgatasya pūjāṃ kṛtvā sarvarutakauśalyadhāraṇī
            pratilabdhā, ayaṃ ca saddharmapuṇḍarīko dharmaparyāyo 'śītibhirgāthākoṭīnayutaśatasahasraiḥ
            kaṅkaraiśca vivaraiśca akṣobhyaiśca tasya bhagavato 'ntikācchruto 'bhūt | sādhu amba
            tāta gamiṣyāmyahaṃ tasya bhagavato 'ntikam, tasmiṃśca gatvā bhūyastasya bhagavataḥ
            pūjāṃ kariṣyāmīti | atha khalu nakṣatrarājasaṃkusumitābhijña sa sarvasattvapriyadarśano
            bodhisattvo mahāsattvastasyāṃ velāyāṃ saptatālamātraṃ vaihāyasamabhyudgamya saptaratnamaye
            kūṭāgāre paryaṅkamābhujya tasya bhagavataḥ sakāśamupasaṃkrāntaḥ | upasaṃkramya tasya
            bhagavataḥ pādau śirasābhivandya taṃ bhagavantaṃ saptakṛtvaḥ pradakṣiṇīkṛtya yena
            sa bhagavāṃstenāñjaliṃ praṇāmya taṃ bhagavantaṃ namaskṛtvā anayā gāthāyābhiṣṭauti
            sma -</p>
         
         
         <p>
            suvimalavadanā narendra dhīrā tava prabha rājatiyaṃ daśaddiśāsu /<br />
            tubhya sugata kṛtva agrapūjāṃ ahamiha āgatu nātha darśanāya // Saddhp_22.2 //
            </p>
         
         
         <p>atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ
            velāyāmimāṃ gāthāṃ bhāṣitvā taṃ bhagavantaṃ candrasūryavimalaprabhāsaśriyaṃ saṃkusumitābhijña
            sa bhagavāṃścandrasūryavimalaprabhāsaśrīstathāgato 'rhan samyaksaṃbuddhastaṃ sarvasattvapriyadarśanaṃ
            bodhisattvaṃ mahāsattvametadavocat - parinirvāṇakālasamayo me kulaputra anuprāptaḥ,
            kṣayāntakālo me kulaputra anuprāptaḥ | tadgaccha tvaṃ kulaputra, mama mañcaṃ prajñapayasva,
            parinirvāyiṣyāmīti ||</p>
         
         
         <p>atha khalu nakṣatrarājasaṃkusumitābhijña sa bhagavāṃścandrasūryavimalaprabhāsaśrīstathāgatastaṃ
            sarvasattvapriyadarśanaṃ bodhisattvaṃ mahāsattvametadavocat - idaṃ ca te kulaputra
            śāsanamanuparindāmi, (<span class="bold">Vaidya 239</span>) imāṃśca bodhisattvān mahāsattvān, imāṃśca mahāśrāvakān, imāṃ ca buddhabodhim, imāṃ
            ca lokadhātum, imāni ca ratnavyomakāni, imāni ca ratnavṛkṣāṇi, imāṃśca devaputrān,
            mamopasthāyakānanuparindāmi | parinirvṛtasya ca me kulaputra ye dhātavastānanuparindāmi
            | ātmanā ca tvayā kulaputra mama dhātūnāṃ vipulā pūjā kartavyā | vaistārikāśca te
            dhātavaḥ kartavyāḥ | stūpānāṃ ca bahūni sahasrāṇi kartavyāni | atha khalu nakṣatrarājasaṃkusumitābhijña
            sa bhagavāṃścandrasūryavimalaprabhāsaśrīstathāgato 'rhan samyaksaṃbuddhastaṃ sarvasattvapriyadarśanaṃ
            bodhisattvaṃ mahāsattvamevamanuśiṣya tasyāmeva rātryāṃ paścime yāme anupadhiśeṣe nirvāṇadhātau
            parinirvṛto 'bhūt ||</p>
         
         
         <p>atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastaṃ
            bhagavanta candrasūryavimalaprabhāsaśriyaṃ tathāgataṃ parinirvṛtaṃ viditvā uragasāracandanacittāṃ
            kṛtvā taṃ tathāgatātmabhāvaṃ saṃprajvālayāmāsa | dagdhaṃ niśāntaṃ ca tathāgatātmabhāvaṃ
            viditvā tato dhātūn gṛhītvā rodati krandati paridevate sma | atha khalu nakṣatrarājasaṃkusumitābhijña
            sa sarvasattvapriyadarśano bodhisattvo mahāsattvo ruditvā kranditvā paridevitvā saptaratnamayāni
            caturaśītikumbhasahasrāṇi kārayitvā teṣu tāṃstathāgatadhātūn prakṣipya saptaratnamayāni
            caturaśītistūpasahasrāṇi pratiṣṭhāpayāmāsa, yāvad brahmalokamuccaistvena, chatrāvalīsamalaṃkṛtāni
            paṭṭaghaṇṭāsamīritāni ca | sa tān stūpān pratiṣṭhāpya evaṃ cintayāmāsa - kṛtā mayā
            tasya bhagavataścandrasūryavimalaprabhāsaśriyastathāgatasya dhātūnāṃ pūjā | ataśca
            bhūya uttari viśiṣṭatarāṃ tathāgatadhātūnāṃ pūjāṃ kariṣyāmīti | atha khalu punarnakṣatrarājasaṃkusumitābhijña
            sa sarvasattvapriyadarśano bodhisattvo mahāsattvastaṃ sarvāvantaṃ bodhisattvagaṇaṃ
            tāṃśca mahāśrāvakāṃstāṃśca devanāgayakṣagandharvāsuragaruḍakinnaramahoragamanuṣyāmanuṣyagaṇānāmantrayāmāsa
            - sarve yūyaṃ kulaputrāḥ samanvāharadhvam | tasya bhagavato dhātūnāṃ pūjāṃ kariṣyāma
            iti | atha khalu nakṣatrarājasaṃkusumitābhijña sa sarvasattvapriyadarśano bodhisattvo
            mahāsattvastasyāṃ velāyāṃ teṣāṃ caturaśītīnāṃ tathāgatadhātustūpasahasrāṇāṃ purastācchatapuṇyavicitritaṃ
            svaṃ bāhumādīpayāmāsa | ādīpya ca dvāsaptativarṣasahasrāṇi teṣāṃ tathāgatadhātustūpānāṃ
            pūjāmakarot | pūjāṃ ca kurvatā tasyāḥ parṣado 'saṃkhyeyāni śrāvakakoṭīnayutaśatasahasrāṇi
            vinītāni | sarvaiśca tairbodhisattvaiḥ sarvarūpasaṃdarśanasamādhiḥ pratilabdho 'bhūt
            ||</p>
         
         
         <p>atha khalu nakṣatrarājasaṃkusumitābhijña sa sarvāvān bodhisattvagaṇaḥ, te ca sarve
            mahāśrāvakāḥ, taṃ sarvasattvapriyadarśanaṃ bodhisattvaṃ mahāsattvamaṅgahīnaṃ dṛṣṭvā
            aśrumukhā rudantaḥ krandantaḥ paridevamānāḥ parasparametadūcuḥ - ayaṃ sarvasattvapriyadarśano
            bodhisattvo mahāsattvo 'smākamācāryo 'nuśāsakaḥ | so 'yaṃ sāṃpratamaṅgahīno bāhuhīnaḥ
            saṃvṛtta iti | atha khalu nakṣatrarājasaṃkusumitābhijña sa sarvasattvapriyadarśano
            bodhisattvo mahāsattvastān bodhisattvāṃstāṃśca mahāśrāvakāṃstāṃśca devaputrānāmantrayāmāsa
            - mā yūyaṃ kulaputrā māmaṅgahīnaṃ dṛṣṭvā rudata, mā (<span class="bold">Vaidya 240</span>) kradanta, mā paridevadhvam | eṣo 'haṃ kulaputrā ye keciddaśasu dikṣu anantāparyantāsu
            lokadhātuṣu buddhā bhagavantastiṣṭhanti dhriyante yāpayanti, tān sarvān buddhān bhagavataḥ
            sākṣiṇaḥ kṛtvā teṣāṃ purataḥ sattvādhiṣṭhānaṃ karomi, yena satyena satyavacanena svaṃ
            mama bāhuṃ tathāgatapūjākarmaṇe parityajya suvarṇavarṇo me kāyo bhaviṣyati | tena
            satyena satyavacanena ayaṃ mama bāhuryathāpaurāṇo bhavatu, iyaṃ ca mahāpṛthivī ṣaḍvikāraṃ
            prakampatu, antarīkṣagatāśca devaputrā mahāpuṣpavarṣaṃ pravarṣantu | atha khalu nakṣatrarājasaṃkusumitābhijña
            samanantarakṛte 'smin satyādhiṣṭhāne tena sarvasattvapriyadarśanena bodhisattvena
            mahāsattvena, atha khalviyaṃ trisāhasramahāsāhasrī lokadhātuḥ ṣaḍvikāraṃ prakampitā,
            uparyantarīkṣācca mahāpuṣpavarṣamabhipravarṣitam | tasya ca sarvasattvapriyadarśanasya
            bodhisattvasya mahāsattvasya sa bāhuryathāpaurāṇaḥ saṃsthito 'bhūt, yaduta tasyaiva
            bodhisattvasya mahāsattvasya jñānabalādhānena puṇyabalādhānena ca | syāt khalu punaste
            nakṣatrarājasaṃkusumitābhijña kāṅkṣā vā vimatirvā vicikitsā vā - anyaḥ sa tena kālena
            tena samayena sarvasattvapriyadarśano bodhisattvo mahāsattvo 'bhūt? na khalu punaste
            nakṣatrarājasaṃkusumitābhijña evaṃ draṣṭavyam | tatkasya hetoḥ? ayaṃ sa nakṣatrarājasaṃkusumitābhijña
            bhaiṣajyarājo bodhisattvo mahāsattvastena kālena tena samayena sarvasattvapriyadarśano
            bodhisattvo mahāsattvo 'bhūt | iyanti nakṣatrarājasaṃkusumitābhijña bhaiṣajyarājo
            bodhisattvo mahāsattvo duṣkarakoṭīnayutaśatasahasrāṇi karoti,
            ātmabhāvaparityāgāṃśca karoti | bahutaraṃ khalvapi sa nakṣatrarājasaṃkusumitābhijña
            bodhisattvayānasaṃprasthitaḥ kulaputro vā kuladuhitā vā imāmanuttarāṃ samyaksaṃbodhimākāṅkṣamāṇo
            yaḥ pādāṅguṣṭhaṃ tathāgatacaityeṣvādīpayet | ekāṃ hastāṅguliṃ pādāṅguliṃ vā ekāṅgaṃ
            vā bāhumādīpayet, bodhisattvayānasaṃprasthitaḥ sa kulaputro vā kuladuhitā vā bahutaraṃ
            puṇyābhisaṃskāraṃ prasavati | na tveva rājyaparityāgānna priyaputraduhitṛbhāryāparityāgānna
            trisāhasramahāsāhasrīlokadhātoḥ savanasamudraparvatotsasarastaḍāgakūpārāmāyāḥ parityāgāt
            | yaśca khalu punarnakṣatrarājasaṃkusumitābhijña bodhisattvayānasaṃprasthitaḥ kulaputro
            vā kuladuhitā vā imāṃ trisāhasramahāsāhasrīṃ lokadhātuṃ saptaratnaparipūrṇāṃ kṛtvā
            sarvabuddhabodhisattvaśrāvakapratyekabuddhebhyo dānaṃ dadyāt, sa nakṣatrarājasaṃkusumitābhijña
            kulaputro vā kuladuhitā vā tāvat puṇyaṃ prasavati, yāvat sa kulaputro vā kuladuhitā
            vā yaḥ itaḥ saddharmapuṇḍarīkāddharmaparyāyādantaśaścatuṣpādikāmapi gāthāṃ dhārayet,
            imaṃ tasya bahutaraṃ puṇyābhisaṃskāraṃ vadāmi | na tvevaṃ imāṃ trisāhasramahāsāhasrīṃ
            lokadhātuṃ saptaratnaparipūrṇāṃ kṛtvā dānaṃ dadatastasya sarvabuddhabodhisattvaśrāvakapratyekabuddhebhyaḥ
            ||</p>
         
         
         <p>tadyathāpi nāma nakṣatrarājasaṃkusumitābhijña sarveṣāmutsasarastaḍāgānāṃ mahāsamudro
            mūrdhaprāptaḥ, evameva nakṣatrarājasaṃkusumitābhijña sarveṣāṃ tathāgatabhāṣitānāṃ
            sūtrāntānāmayaṃ saddharmapuṇḍarīko dharmaparyāyo mūrdhaprāptaḥ | tadyathāpi nāma nakṣatrarājasaṃkusumitābhijña
            sarveṣāṃ kālaparvatānāṃ cakravālānāṃ mahācakravālānāṃ ca sumeruḥ parvatarājo mūrdhaprāptaḥ,
            evameva nakṣatrarājasaṃkusumitābhijña (<span class="bold">Vaidya 241</span>) ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāṃ
            rājā mūrdhaprāptaḥ | tadyathāpi nāma nakṣatrarājasaṃkusumitābhijña sarveṣāṃ nakṣatrāṇāṃ
            candramāḥ prabhākaro 'graprāptaḥ, evameva nakṣatrarājasaṃkusumitābhijña sarveṣāṃ tathāgatabhāṣitānāṃ
            sūtrāntānāmayaṃ saddharmapuṇḍarīko dharmaparyāyaścandrakoṭīnayutaśatasahasrātirekaprabhākaro
            'graprāptaḥ | tadyathāpi nāma nakṣatrarājasaṃkusumitābhijña sūryamaṇḍalaṃ sarvaṃ tamondhakāraṃ
            vidhamati, evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ
            sarvākuśalatamondhakāraṃ vidhamati | tadyathāpi nāma nakṣatrarājasaṃkusumitābhijña
            trāyastriṃśānāṃ devānāṃ śakro devānāmindraḥ, evameva nakṣatrarājasaṃkusumitābhijña
            ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāmindraḥ
            | tadyathāpi nāma nakṣatrarājasaṃkusumitābhijña brahmā sahāṃpatiḥ sarveṣāṃ brahmakāyikānāṃ
            devānāṃ rājā brahmaloke pitṛkāryaṃ karoti, evameva nakṣatrarājasaṃkusumitābhijña ayaṃ
            saddharmapuṇḍarīko dharmaparyāyaḥ sarveṣāṃ sattvānāṃ śaikṣāśaikṣāṇāṃ ca sarvaśrāvakāṇāṃ
            pratyekabuddhānāṃ bodhisattvayānasaṃprasthitānāṃ ca pitṛkāryaṃ karoti | tadyathāpi
            nāma nakṣatrarājasaṃkusumitābhijña sarvabālapṛthagjanānatikrāntaḥ srotaāpannaḥ sakṛdāgāmī
            anāgāmī arhan pratyekabuddhaśca, evameva nakṣatrarājasaṃkusumitābhijña ayaṃ saddharmapuṇḍarīko
            dharmaparyāyaḥ sarvāṃstathāgatabhāṣitān sūtrāntānatikramya abhyudgato mūrdhaprāpto
            veditavyaḥ | te 'pi nakṣatrarājasaṃkusumitābhijña sattvā
            mūrdhaprāptā veditavyāḥ, ye khalvimaṃ sūtrarājaṃ dhārayiṣyanti | tadyathāpi nāma nakṣatrarājasaṃkusumitābhijña
            sarvaśrāvakapratyekabuddhānāṃ bodhisattvo 'gra ākhyāyate, evameva nakṣatrarājasaṃkusumitābhijña
            ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sutrāntānāmagra
            ākhyāyate | tadyathāpi nāma nakṣatrarājasaṃkusumitābhijña sarveṣāṃ śrāvakapratyekabuddhabodhisattvānāṃ
            tathāgato dharmarājaḥ paṭṭabaddhaḥ, evameva nakṣatrarājasaṃkusumitābhijña ayaṃ saddharmapuṇḍarīko
            dharmaparyāyastathāgatabhūto bodhisattvayānasaṃprasthitānām | trātā khalvapi nakṣatrarājasaṃkusumitābhijña
            ayaṃ saddharmapuṇḍarīko dharmaparyāyaḥ sarvasattvānāṃ sarvabhayebhyaḥ, vimocakaḥ sarvaduḥkhebhyaḥ
            | taḍāga iva tṛṣitānāmagniriva śītārtānāṃ cailamiva nagnānāṃ sārthavāha iva vaṇijānāṃ
            māteva putrāṇāṃ nauriva pāragāmināṃ vaidya iva āturāṇāṃ dīpa iva tamondhakārāvṛtānāṃ
            ratnamiva dhanārthināṃ cakravartīva sarvakoṭṭarājānāṃ samudra iva saritāmulkeva sarvatamondhakāravidhamanāya
            | evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvaduḥkhapramocakaḥ
            sarvavyādhicchedakaḥ sarvasaṃsārabhayabandhanasaṃkaṭapramocakaḥ | yena cāyaṃ nakṣatrarājasaṃkusumitābhijña
            saddharmapuṇḍarīko dharmaparyāyaḥ śruto bhaviṣyati, yaśca likhati, yaśca lekhayati,
            eṣāṃ nakṣatrarājasaṃkusumitābhijña puṇyābhisaṃskārāṇāṃ bauddhena jñānena na śakyaṃ
            paryanto 'dhigantum, yāvantaṃ puṇyābhisaṃskāraṃ sa kulaputro vā kuladuhitā vā prasaviṣyati
            | ya imaṃ dharmaparyāyaṃ dhārayitvā vācayitvā vā deśayitvā vā śrutvā vā likhitvā (<span class="bold">Vaidya 242</span>) vā pustakagataṃ vā kṛtvā satkuryāt gurukuryānmānayet pūjayet puṣpadhūpagandhamālyavilepanacūrṇacīvaracchatradhvajapatākavaijayantībhirvādyavastrāñjalikarmabhirvā
            ghṛtapradīpairvā gandhatailapradīpairvācampakatailapradīpairvā sumanātailapradīpairvā
            pāṭalatailapradipairvā vārṣikatailapradīpairvā navamālikātailapradīpairvā bahuvidhābhiśca
            pūjābhiḥ satkāraṃ kuryād gurukāraṃ kuryāt mānanāṃ kuryāt pūjanāṃ kuryāt, bahu sa nakṣatrarājasaṃkusumitābhijña
            bodhisattvayānasaṃprasthitaḥ
            kulaputro vā kuladuhitā vā puṇyaṃ prasaviṣyati ya imaṃ bhaiṣajyarājapūvayogaparivartaṃ
            dhārayiṣyati vācayiṣyati śroṣyati | sacet punarnakṣatrarājasaṃkusumitābhijña mātṛgrāma
            imaṃ dharmaparyāyaṃ śrutvā udgahīṣyati dhārayiṣyati tasya sa eva paścimaḥ strībhāvo
            bhaviṣyati | yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ
            paścimāyāṃ pañcāśatyāṃ śrutvā mātṛgrāmaḥ pratipatsyate sa khalvataścyutaḥ sukhāvatyāṃ
            lokadhātāvupapatsyate yasyāṃ sa bhagavānamitāyustathāgato 'rhan samyaksaṃbuddho bodhisattvagaṇaparivṛtastiṣṭhati
            dhriyate yāpayati | sa tasyāṃ padmagarbhe siṃhāsane niṣaṇṇa upapatsyate | na ca tasya
            rāgo vyābādhiṣyate, na dveṣo na moho na māno na mātsaryaṃ na krodho na vyāpādaḥ |
            sahopapannāśca pañcābhijñāḥ pratilapsyate | anutpattikadharmakṣāntiṃ ca pratilapsyate
            | anutpattikadharmakṣāntipratilabdhaḥ sa khalu punarnakṣatrarājasaṃkusumitābhijña
            bodhisattvo mahāsattvo dvāsaptatigaṅgānadīvālikāsamāṃstathāgatān drakṣyati | tādṛśaṃ
            cāsya cakṣurindriyaṃ pariśuddhaṃ bhaviṣyati, yena cakṣurindriyeṇa pariśuddhena tān
            buddhān bhagavato drakṣyati | te cāsya buddhā bhagavantaḥ sādhukāramanupradāsyanti
            - sādhu sādhu kulaputra, yattvayā saddharmapuṇḍarīkaṃ dharmaparyāyaṃ śrutvā tasya
            bhagavataḥ śākyamunestathāgatasyārhataḥ samyaksaṃbuddhasya pravacane uddiṣṭaṃ svādhyāyitaṃ
            bhāvitaṃ cintitaṃ manasi kṛtaṃ parasattvānāṃ ca saṃprakāśitam, ayaṃ te kulaputra puṇyābhisaṃskāro
            na śakyamagninā dagdhuṃ nodakena hartum | ayaṃ te kulaputra puṇyābhisaṃskāro na śakyaṃ
            buddhasahesreṇāpi nirdeṣṭum | vihatamārapratyarthikastvaṃ kulaputra uttīrṇabhayasaṃgrāmo
            marditaśatrukaṇṭakaḥ | buddhaśatasahasrādhiṣṭhito 'si | na tava kulaputra sadevake
            loke samārake sabrahmake saśramaṇabrāhmaṇikāyāṃ prajāyāṃ sadṛśo vidyate tathāgatamekaṃ
            vinirmucya | nānyaḥ kaścicchrāvako vā pratyekabuddho vā bodhisattvo vā yastvāṃ śaktaḥ
            puṇyena vā prajñayā vā samādhinā vā abhibhavitum | evaṃ jñānabalādhānaprāptaḥ sa nakṣatrarājasaṃkusumitābhijña
            bodhisattvo bhaviṣyati ||</p>
         
         
         <p>yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ bhāṣyamāṇaṃ
            śrutvā sādhukāramanupradāsyati, tasyotpalagandho mukhādvāsyati, gātrebhyaścāsya candanagandho
            bhaviṣyati | ya iha dharmaparyāye sādhukāraṃ dāsyati, tasyema evaṃrūpā dṛṣṭadhārmikā
            guṇānuśaṃsā bhaviṣyanti, (<span class="bold">Vaidya 243</span>) ye mayaitarhi nirdiṣṭāḥ | tasmāttarhi nakṣatrarājasaṃkusumitābhijña anuparindāmyahamimaṃ
            sarvasattvapriyadarśanasya bodhisattvasya mahāsattvasya pūrvayogaparivartam, yathā
            paścime kāle paścime samaye paścimāyāṃ pañcāśatyāṃ vartamānāyāmasmin jambudvīpe pracaret,
            nāntardhānaṃ gacchet, na ca māraḥ pāpīyānavatāraṃ labhet, na mārakāyikā devatāḥ, na
            nāgā na yakṣā na gandharvā na kumbhāṇḍā avatāraṃ labheyuḥ | tasmāttarhi nakṣatrarājasaṃkusumitābhijña
            adhitiṣṭhāmīmaṃ dharmaparyāyamasmin jambudvīpe | bhaiṣajyabhūto bhaviṣyati glānānāṃ
            sattvānāṃ vyādhispṛṣṭānām | imaṃ dharmaparyāyaṃ śrutvā vyādhiḥ kāye na kramiṣyati,
            na jarā nākālamṛtyuḥ | sacet punarnakṣatrarājasaṃkusumitābhijña yaḥ kaścid bodhisattvayānasaṃprasthitaḥ
            paśyedevaṃrūpaṃ sūtrāntadhārakaṃ bhikṣum, taṃ candanacūrṇairnīlotpalairabhyakiret,
            abhyavakīrya caivaṃ cittamutpādayitavyam - gamiṣyatyayaṃ kulaputro bodhimaṇḍam | grahīṣyatyayaṃ
            tṛṇāni | prajñapayiṣyatyayaṃ bodhimaṇḍe tṛṇasaṃstaram | kariṣyatyayaṃ mārayakṣaparājayam
            | prapūrayiṣyatyayaṃ dharmaśaṅkham | parāhaniṣyatyayaṃ dharmabherīm | uttariṣyatyayaṃ
            bhavasāgaram | evaṃ nakṣatrarājasaṃkusumitābhijña tena bodhisattvayānasaṃprasthitena
            kulaputreṇa vā kuladuhitrā vā evaṃrūpaṃ sūtrāntadhārakaṃ bhikṣuṃ dṛṣṭvā evaṃ cittamutpādayitavyam
            - ityetādṛśāścāsya guṇānuśaṃsā bhaviṣyanti yādṛśāstathāgatena nirdiṣṭāḥ ||</p>
         
         
         <p>asmin khalu punarbhaiṣajyapūrvayogaparivarte nirdiśyamāne caturaśītīnāṃ bodhisattvasahasrāṇāṃ
            sarvarutakauśalyānugatāyā dhāraṇyāḥ pratilambho 'bhūt | sa ca bhagavān prabhūtaratnastathāgato
            'rhan samyaksaṃbuddhaḥ sādhukāramadāt - sādhu sādhu nakṣatrarājasaṃkusumitābhijña,
            yatra hi nāma tvamevamacintyaguṇadharmastathāgatena nirdiṣṭaḥ, tvaṃ cācintyaguṇadharmasamanvāgataṃ
            tathāgataṃ paripṛcchasīti ||</p>
         
         
         <p>iti śrīsaddharmapuṇḍarīke dharmaparyāye bhaiṣajyarājapūrvayogaparivarto nāma dvāviṃśatimaḥ
            ||</p>
         
         
         
         
         <span class="note"><span class="bold">Vaidya 244</span></span>
         
         
         <p>Saddhp_23: gadgadasvaraparivartaḥ |</p>
         
         
         <p>atha khalu bhagavān śākyamunistathāgato 'rhan samyaksaṃbuddhastasyāṃ velāyāṃ mahāpuruṣalakṣaṇād
            bhrūvivarāntarādūrṇākośāt prabhāṃ pramumoca, yayā prabhayā pūrvasyāṃ diśi aṣṭādaśagaṅgānadīvālikāsamāni
            buddhakṣetrakoṭīnayutaśatasahasrāṇi ābhayā sphuṭānyabhūvan | tāni ca aṣṭādaśagaṅgānadīvālikāsamāni
            buddhakṣetrakoṭīnayutaśatasahasrāṇyatikramya vairocanaraśmipratimaṇḍitā nāma lokadhātuḥ,
            tatra kamaladalavimalanakṣatrarājasaṃkusumitābhijño nāma tathāgato 'rhan samyaksaṃbuddhastiṣṭhati
            dhriyate yāpayati vipulenāyuṣpramāṇena | vipulena bodhisattvasaṃghena sārdhaṃ parivṛtaḥ
            puraskṛto dharmaṃ deśayati sma | atha khalu yā bhagavatā śākyamuninā tathāgatenārhatā
            samyaksaṃbuddhenorṇākośāt prabhā pramuktāḥ, sā tasyāṃ velāyāṃ vairocanaraśmipratimaṇḍitāṃ
            lokadhātuṃ mahatyā ābhayā spharati sma | tasyāṃ khalu punarvairocanaraśmipratimaṇḍitāyāṃ
            lokadhātau gadgadasvaro nāma bodhisattvo mahāsattvaḥ prativasati sma avaropitakuśalamūlaḥ
            | dṛṣṭapūrvāśca tena bahūnāṃ tathāgatānāmarhatāṃ samyaksaṃbuddhānāmevaṃrūpā raśmyavabhāsāḥ
            | bahusamādhipratilabdhaśca sa gadgadasvaro bodhisattvo mahāsattvaḥ | tadyathā dhvajāgrakeyūrasamādhipratilabdhaḥ
            saddharmapuṇḍarīkasamādhipratilabdho vimaladattasamādhipratilabdho nakṣatrarājavikrīḍitasamādhipratilabdhaḥ
            anilambhasamādhipratilabdho jñānamudrāsamādhipratilabdhaḥ candrapradīpasamādhipratilabdhaḥ
            sarvarutakauśalyasamādhipratilabdhaḥ sarvapuṇyasamuccayasamādhipratilabdhaḥ prasādavatīsamādhipratilabdhaḥ
            ṛddhivikrīḍitasamādhipratilabdho jñānolkāsamādhipratilabdho vyūharājasamādhipratilabdho
            vimalaprabhāsasamādhipratilabdho vimalagarbhasamādhipratilabdho 'pkṛtsnasamādhipratilabdhaḥ
            sūryāvartasamādhipratilabdhaḥ | peyālaṃ yāvad gaṅgānadīvālikopamasamādhikoṭīnayutaśatasahasrapratilabdho
            gadgadasvaro bodhisattvo mahāsattvaḥ | tasya khalu punargadgadasvarasya bodhisattvasya
            mahāsattvasya sā prabhā kāye nipatitābhūt | atha khalu gadgadasvaro bodhisattvo mahāsattva
            utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya
            yena bhagavāṃstenāñjaliṃ praṇāmya taṃ
            bhagavantaṃ kamaladalavimalanakṣatrarājasaṃkusumitābhijñaṃ tathāgatamarhantaṃ samyaksaṃbuddhametadavocat
            - gamiṣyāmyahaṃ bhagavaṃstāṃ sahāṃ lokadhātuṃ taṃ bhagavantaṃ śākyamuniṃ tathāgatamarhantaṃ
            samyaksaṃbuddhaṃ darśanāya vandanāya paryupāsanāya, taṃ ca mañjuśriyaṃ kumārabhūtaṃ
            darśanāya, taṃ ca bhaiṣajyarājaṃ bodhisattvaṃ darśanāya, taṃ ca pradānaśūraṃ bodhisattvaṃ
            darśanāya, taṃ ca nakṣatrarājasaṃkusumitābhijñaṃ bodhisattvaṃ darśanāya, taṃ ca viśiṣṭacāritraṃ
            bodhisattvaṃ darśanāya, taṃ ca vyūharājaṃ bodhisattvaṃ darśanāya, taṃ ca bhaiṣajyarājasamudgataṃ
            bodhisattvaṃ darśanāya ||</p>
         
         
         <p>atha khalu bhagavān kamaladalavimalanakṣatrarājasaṃkusumitābhijñastathāgato 'rhan
            samyaksaṃbuddhastaṃ gadgadasvaraṃ bodhisattvaṃ mahāsattvametadavocat - na tvayā kulaputra
            tasyāṃ sahāyāṃ lokadhātau gatvā hīnasaṃjñotpādayitavyā | sā khalu punaḥ kulaputra
            lokadhāturutkūlanikūlā (<span class="bold">Vaidya 245</span>) mṛnmayī kālaparvatākīrṇā gūthoḍillaparipūrṇā | sa ca bhagavān śākyamunistathāgato
            'rhan samyaksaṃbuddho hrasvakāyaḥ, te ca bodhisattvā hrasvakāyāḥ | tava ca kulaputra
            dvācatvāriṃśadyojanaśatasahasrāṇyātmabhāvapratilābhaḥ | mama ca kulaputra aṣṭaṣaṣṭiyojanaśatasahasrāṇyātmabhāvapratilābhaḥ
            | tvaṃ ca kulaputra prāsādiko darśanīyo 'bhirūpaḥ, paramaśubhavarṇapuṣkaratayā samanvāgataḥ,
            puṇyaśatasahasrātirekalakṣmīkaḥ | tasmāttarhi kulaputra tāṃ sahāṃ lokadhātuṃ gatvā
            mā hīnasaṃjñāmutpādayiṣyasi tathāgate ca bodhisattveṣu ca tasmiṃśca buddhakṣetre ||</p>
         
         
         <p>evamukte gadgadasvaro bodhisattvo mahāsattvastaṃ bhagavantaṃ kamaladalavimalanakṣatrarājasaṃkusumitābhijñaṃ
            tathāgatamarhantaṃ samyaksaṃbuddhametadavocat - tathāhaṃ bhagavan kariṣye, yathā tathāgata
            ājñāpayati | gamiṣyāmyahaṃ bhagavaṃstāṃ sahāṃ lokadhātuṃ tathāgatādhiṣṭhānena tathāgatabalādhānena
            tathāgatavikrīḍitena tathāgatavyūhena tathāgatābhyudgatajñānena | atha khalu gadgadasvaro
            bodhisattvo mahāsattvastasyāṃ velāyāmanuccalita eva tasmād buddhakṣetrādanutthitaścaiva
            tasmādāsanāt tathārūpaṃ samādhiṃ samāpadyate sma, yasya samādheḥ samanantarasamāpannasya
            gadgadasvarasya bodhisattvasya atha tāvadeveha sahāyāṃ lokadhātau gṛdhrakūṭe parvate
            tasya tathāgatadharmāsanasya purastāccaturaśītipadmakoṭīnayutaśatasahasrāṇi prādurbhūtānyabhūvan
            suvarṇadaṇḍāni rupyapatrāṇi padmakiṃśukarvaṇāni saṃdṛśyante sma ||</p>
         
         
         <p>atha khalu mañjuśrīḥ kumārabhūtastaṃ padmavyūhaprādurbhāvaṃ dṛṣṭvā bhagavantaṃ śākyamuniṃ
            tathāgatamarhantaṃ samyaksaṃbuddhametadavocat - kasyedaṃ bhagavan pūrvanimittaṃ yenemāni
            caturaśītipadmakoṭīnayutaśatasahasrāṇi saṃdṛśyante sma suvarṇadaṇḍāni rūpyapatrāṇi
            padmakiṃśukavarṇāni? evamukte bhagavān mañjuśriyaṃ kumārabhūtametadavocat - eṣa mañjuśrīḥ
            pūrvasmāddigbhāgādvairocanaraśmipratimaṇḍitāyā lokadhātostasya bhagavataḥ kamaladalavimalanakṣatrarājasaṃkusumitābhijñasya
            tathāgatasyārhataḥ samyaksaṃbuddhasya buddhakṣetrād gadgadasvaro bodhisatvo mahāsattvaścaturaśītibodhisattvakoṭīnayutaśatasahasraiḥ
            parivṛtaḥ puraskṛta imāṃ sahāṃ lokadhātumāgacchati mama darśanāya vandanāya paryupāsanāya,
            asya ca saddharmapuṇḍarīkasya dharmaparyāyasya śravaṇāya | atha khalu mañjuśrīḥ kumārabhūto
            bhagavantametadavocat - kastena bhagavan kulaputreṇa kuśalasaṃbhāraḥ kṛtaḥ, yena sa
            kuśalasaṃbhāreṇa kṛtenopacitena ayaṃ viśeṣaḥ pratilabdhaḥ? katamasmiṃśca bhagavan
            samādhau sa bodhisattvaścarati? taṃ vayaṃ bhagavan samādhiṃ śṛṇuyāma, tatra ya vayaṃ
            bhagavan samādhau carema | taṃ ca vayaṃ bhagavan bodhisattvaṃ mahāsattvaṃ paśyema,
            kīdṛśastasya bodhisattvasya varṇaḥ, kīdṛg rūpam, kīdṛg liṅgam, kīdṛkū saṃsthānam,
            ko 'syācāra iti | tatsādhu bhagavan karotu tathāgatastathārūpaṃ nimittaṃ yena nimittena
            saṃcoditaḥ samānaḥ sa bodhisattvo mahāsattva imāṃ sahāṃ lokadhātumāgacchet ||</p>
         
         
         <p>atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ
            tathāgatamarhantaṃ samyaksaṃbuddhaṃ parinirvṛtametadavocat - karotu bhagavāṃstathārūpaṃ
            nimittaṃ yena (<span class="bold">Vaidya 246</span>) gadgadasvaro bodhisattvo mahāsattva imāṃ sahāṃ lokadhātumāgacchet | atha khalu bhagavān
            prabhūtaratnastathāgato 'rhan samyaksaṃbuddhaḥ parinirvṛtastasyāṃ velāyāṃ tathārūpaṃ
            nimittaṃ prāduścakāragadgadasvarasya bodhisattvasya mahāsattvasya saṃcodanārtham -
            āgaccha kulaputra imāṃ sahāṃ lokadhātum | ayaṃ tu mañjuśrīḥ kumārabhūto darśanamabhinandati
            | atha khalu gadgadasvaro bodhisattvo mahāsattvastasya bhagavataḥ kamaladalavimalanakṣatrarājasaṃkusumitābhijñasya
            tathāgatasyārhataḥ samyaksaṃbuddhasya pādau śirasābhivandya triḥ pradakṣiṇīkṛtya sārdhaṃ
            taiścaturaśītibodhisattvakoṭīnayutaśatasahasraiḥ parivṛtaḥ puraskṛtastasyā vairocanaraśmipratimaṇḍitāyā
            lokadhātorantarhitaḥ imāṃ sahāṃ lokadhātumāgacchati sma, prakampadbhiḥ kṣetraiḥ, pravarṣadbhiḥ
            padmaiḥ, pravādyamānaistūryakoṭīnayutaśatasahasraiḥ, nīlotpalapadmanetreṇa vadanena,
            suvarṇavarṇena kāyena, puṇyaśatasahasrālaṃkṛtenātmabhāvena, śriyā jājvalyamānaḥ, tejasā
            dedīpyamānaḥ, lakṣaṇairvicitritagātro nārāyaṇasaṃhananakāyaḥ | saptaratnamayaṃ kūṭāgāramabhiruhya
            vaihāyase saptatālamātreṇa bodhisattvagaṇaparivṛtaḥ puraskṛta āgacchati sma | sa yeneyaṃ
            sahā lokadhātuḥ, yena ca gṛdhrakūṭaḥ parvatarājastenopasaṃkrāmat | upasaṃkramya tasmāt
            kūṭāgārādavatīrya śatasahasramūlyaṃ muktāhāraṃ gṛhītvā yena bhagavāṃstenopasaṃkrāmat
            | upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya taṃ muktāhāraṃ
            bhagavataḥ pūjākarmaṇe niryātayāmāsa | niryātya ca bhagavantametadavocat - kamaladalavimalanakṣatrarājasaṃkusumitābhijño
            bhagavāṃstathāgato 'rhan samyaksaṃbuddho bhagavataḥ paripṛcchati alpābādhatām ālpataṅkatāṃ
            laghūtthānatāṃ yātrāṃ balaṃ sukhasaṃsparśavihāratām | evaṃ ca sa bhagavānavocat -
            kaccitte bhagavan kṣamaṇīyam, kaccid yāpanīyam, kacciddhātavaḥ pratikurvanti, kaccitte
            sattvāḥ svākārāḥ suvaineyāḥ sucikitsāḥ, kaccicchucikāyā
            mā atīva rāgacaritāḥ, mā atīva dveṣacaritā mā atīva mohacaritā mā atīva bhagavan sattvā
            īrṣyālukā mā matsariṇo mā amātṛjñā mā apitṛjñā mā aśrāmaṇya mā abrāhmaṇyā mā mithyādṛṣṭyo
            mā adāntacittā mā aguptendriyāḥ | kaccitte bhagavan nihatamārapratyarthikā ete sattvāḥ
            | kaccid bhagavan prabhūtaratnastathāgato 'rhan samyaksaṃbuddhaḥ parinirvṛtaḥ imāṃ
            sahāṃ lokadhātumāgato dharmaśravaṇāya saptaratnamaye stūpe madhyagataḥ | taṃ ca bhagavantaṃ
            tathāgatarmahantaṃ samyaksaṃbuddhaṃ sa bhagavān paripṛcchati - kaccidbhagavaṃstasya
            bhagavataḥ prabhūtaratnasya tathāgatasyārhataḥ samyaksaṃbuddhasya kṣamaṇīyam, kaccid
            yāpanīyam, kaccid bhagavan prabhūtaratnastathāgato 'rhan samyaksaṃbuddhaściraṃ sthāsyati
            | vayamapi bhagavaṃstasya prabhūtaratnasya tathāgatasyārhataḥ samyaksaṃbuddhasya dhātuvigrahaṃ
            paśyema | tatsādhu bhagavān darśayatu tathāgatastasya bhagavataḥ prabhūtaratnasya
            tathāgatasyārhataḥ samyaksaṃbuddhasya dhātuvigrahamiti ||</p>
         
         
         <p>atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ
            (<span class="bold">Vaidya 247</span>) tathāgatamarhantaṃ samyaksaṃbuddhaṃ parinirvṛtametadavocat - ayaṃ bhagavan gadgadasvaro
            bodhisattvo mahāsattvo bhagavantaṃ prabhūtaratnaṃ tathāgatamarhantaṃ samyaksaṃbuddhaṃ
            parinirvṛtaṃ draṣṭukāmaḥ | atha khalu bhagavān prabhūtaratnastathāgato 'rhan samyaksaṃbuddhastaṃ
            gadgadasvaraṃ bodhisattvaṃ mahāsattvametadavocat - sādhu sādhu kulaputra, yatra hi
            nāma tvaṃ bhagavantaṃ śākyamuniṃ tathāgatamarhantaṃ samyaksaṃbuddhaṃ draṣṭukāmo 'bhyāgataḥ,
            imaṃ ca saddharmapuṇḍarīkaṃ dharmaparyāya śrāvaṇāya mañjuśriyaṃ ca kumārabhūtaṃ darśanāyeti
            ||</p>
         
         
         <p>atha khalu padmaśrīrbodhisattvo mahāsattvo bhagavantametadavocat - kīdṛśaṃ bhagavan
            gadgadasvareṇa bodhisattvena mahāsattvena pūrvaṃ kuśalamūlamavaropitam, kasya vā tathāgatasyāntike?
            atha khalu bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ
            mahāsattvametadavocat - bhūtapūrvaṃ kulaputra atīte 'dhvani asaṃkhyeye kalpe asaṃkhyeyatare
            vipule aprameye apramāṇe yadāsīt | tena kālena tena samayena meghadundubhisvararājo
            nāma tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavān sarvarūpasaṃdarśanāyāṃ
            lokadhātau priyadarśane kalpe | tasya khalu punaḥ kulaputra bhagavato meghadundubhisvararājasya
            tathāgatasyārhataḥ samyaksaṃbuddhasya gadgadasvareṇa bodhisattvena mahāsattvena tūryaśatasahasrapravāditena
            dvādaśavarṣaśatasahasrāṇi pūjā kṛtābhūt | saptaratnamayānāṃ ca bhājanānāṃ caturaśītisahasrāṇi
            dattānyabhūvan | tatra kulaputra meghadundubhisvararājasya tathāgatasya pravacane
            gadgadasvareṇa bodhisattvena mahāsattvena iyamīdṛśī śrīḥ prāptā | syāt khalu punaste
            kulaputra kāṅkṣā vā vimatirvā vicikitsā vā - anyaḥ sa tena kālena tena samayena gadgadasvaro
            nāma bodhisattvo mahāsattvo 'bhūt, yena sā tasya bhagavato meghadundubhisvararājasya
            tathāgatasyārhataḥ samyaksaṃbuddhasya pūjā kṛtā, tāni caturaśītibhājanasahasrāṇi dattāni?
            na khalu punaste kulaputra evaṃ draṣṭavyam | tatkasya hetoḥ? ayameva sa kulaputra
            gadgadasvaro bodhisattvo mahāsattvo 'bhūt, yena sā tasya bhagavato meghadundubhisvararājasya
            tathāgatasyārhataḥ samyaksaṃbuddhasya pūjā kṛtā, tāni caturaśitibhājanasahasrāṇi dattāni
            | evaṃ bahubuddhaparyupāsitaḥ kulaputra gadgadasvaro bodhisattvo mahāsattvaḥ bahubuddhaśatasahasrāvaropitakuśalamūlaḥ
            kṛtabuddhaparikarmā | dṛṣṭapūrvāścānena gadgadasvareṇa bodhisattvena mahāsattvena
            gaṅgānadīvālikāsamā buddhā bhagavantaḥ | paśyasi tvaṃ padmaśrīretaṃ gadgadasvaraṃ
            bodhisattvaṃ mahāsattvam? padmaśrīrāha - paśyāmi bhagavan, paśyāmi sugata | bhagavānāha
            - eṣa khalu punaḥ padmaśrīrgadgadasvaro bodhisattvo mahāsattvo bahubhī rūpairimaṃ
            saddharmapuṇḍarīkaṃ dharmaparyāyaṃ
            deśayati sma | tadyathā - kvacid brahmarūpeṇa, kvacid rūdrarūpeṇa, kvacicchakrarūpeṇa,
            kvacidīśvararūpeṇa, kvacit senāpatirūpeṇa, kvacid vaiśravaṇarūpeṇa, kvaciccakravartirūpeṇa,
            kvacit koṭṭarājarūpeṇa, kvacicchreṣṭhirūpeṇa, kvacid gṛhapatirūpeṇa, kvacinnaigamarūpeṇa,
            kvacid brāhmaṇarūpeṇa imaṃ saddharmapuṇḍarīkaṃ (<span class="bold">Vaidya 248</span>) dharmaparyāyaṃ deśayati sma | kvacid bhikṣurūpeṇa, kvacid bhikṣuṇīrūpeṇa, kvacidupāsakarūpeṇa,
            kvacidupāsikārūpeṇa kvacicchreṣṭhibhāryārūpeṇa, kvacid gṛhapatibhāryārūpeṇa, kvacinnaigamabhāryārūpeṇa,
            kvaciddārakarūpeṇa, kvaciddārikārūpeṇa, gadgadasvaro bodhisattvo mahāsattvaḥ imaṃ
            saddharmapuṇḍarīkaṃ dharmaparyāyaṃ sattvānāṃ deśayati sma | iyadbhiḥ kulaputra rūpasaṃdarśanairgadgadasvaro
            bodhisatvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma
            | yāvat keṣāṃcid yakṣarūpeṇa gadgadasvaro bodhisattvo mahāsattva imaṃ saddharmapuṇḍarīkaṃ
            dharmaparyāyaṃ sattvānāṃ deśayati sma | keṣāṃcit surarūpeṇa, keṣāṃcid garūḍarūpeṇa,
            keṣāṃcit kinnararūpeṇa, keṣāṃcinmahoragarūpeṇa gadgadasvaro bodhisattvo mahāsattva
            imaṃ saddharmapuṇḍarīkaṃ dharmaparyāyaṃ sattvānāṃ deśayati sma | yāvannirayatiryagyoniyamalokākṣaṇopapannānāmapi
            sattvānāṃ gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ
            deśayaṃstrātā bhavati | yāvadantaḥpuramadhyagatānāmapi sattvānāṃ gadgadasvaro bodhisattvo
            mahāsattvaḥ strīrūpamabhinirmāya ima saddharmapuṇḍarīkaṃ dharmaparyāyaṃ sattvānāṃ
            deśayati sma | asyāṃ sahāyāṃ lokadhātau sattvānāṃ dharmaṃ deśayati sma | trātā khalvapi
            padmaśrīrgadgadasvaro bodhisattvo mahāsattvaḥ sahāyāṃ lokadhātāvupapannānāṃ sattvānām
            | tasyāṃ ca sahāyāṃ lokadhātāveva sa gadgadasvaro bodhisattvo mahāsattva iyadbhī rūpanimittairimaṃ
            saddharmapuṇḍarīkaṃ dharmaparyāyaṃ sattvānāṃ deśayati | na cāsya satpuruṣasya ṛddhihānirnāpi
            prajñāhāniḥ | iyadbhiḥ kulaputra jñānāvabhāsairgadgadasvaro bodhisattvo mahāsattvo
            'syāṃ sahāyāṃ lokadhātau prajñāyate | anyeṣu ca gaṅgānadīvālikāsameṣu lokadhātuṣu
            bodhisattvavaineyānāṃ
            sattvānāṃ bodhisattvarūpeṇa dharmaṃ deśayati | śrāvakavaineyānāṃ sattvānāṃ śrāvakarūpeṇa
            dharmaṃ deśayati | pratyekabuddhavaineyānāṃ sattvānāṃ pratyekabuddharūpeṇa dharmaṃ
            deśayati | tathāgatavaineyānāṃ sattvānāṃ tathāgatarūpeṇa dharmaṃ deśayati | yāvattathāgatadhātuvaineyānāṃ
            sattvānāṃ tathāgatadhātuṃ darśayati | yāvat parinirvāṇavaineyānāṃ sattvānāṃ parinirvṛtamātmānaṃ
            darśayati | evaṃ jñānabalādhānaprāptaḥ khalu punaḥ padmaśrīrgadgadasvaro bodhisattvo
            mahāsattvaḥ ||</p>
         
         
         <p>atha khalu padmaśrīrbodhisattvo mahāsattvo bhagavantametadavocat - avaropitakuśalamūlo
            'yaṃ bhagavan gadgadasvaro bodhisattvo mahāsattvaḥ | katama eṣa bhagavan samādhiryasmin
            samādhāvavasthitena gadgadasvareṇa bodhisattvena mahāsattvena iyantaḥ sattvā vinītā
            iti? evamukte bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ
            mahāsattvametadavocat - eṣa hi kulaputra sarvarūpasaṃdarśano nāma samādhiḥ | asmin
            samādhāvavasthitena gadgadasvareṇa bodhisattvena mahāsattvena evamaprameyaḥ sattvārthaḥ
            kṛtaḥ ||</p>
         
         
         <p>asmin khalu punargadgadasvaraparivarte nirdiśyamāne yāni gadgadasvareṇa bodhisattvena
            mahāsattvena sārdhaṃ caturaśītibodhisattvakoṭīnayutaśatasahasrāṇi imāṃ sahāṃ lokadhātumāgatāni,
            sarveṣāṃ teṣāṃ sarvarūpasaṃdarśanasya samādheḥ pratilambho 'bhūt | asyāṃ ca sahāyāṃ
            lokadhātau (<span class="bold">Vaidya 249</span>) gaṇanāsamatikrāntānāṃ bodhisattvānāṃ mahāsattvānāṃ yeṣāṃ sarvarūpasaṃdarśanasya
            samādheḥ pratilambho 'bhūt ||</p>
         
         
         <p>atha khalu gadgadasvaro bodhisattvo mahāsattvo bhagavataḥ śākyamunestathāgatasyārhataḥ
            samyaksaṃbuddhasya tasya ca bhagavataḥ prabhūtaratnasya tathāgatasyārhataḥ samyaksaṃbuddhasya
            dhātustūpe vipulāṃ vistīrṇāṃ pūjāṃ kṛtvā punarapi saptaratnamaye kūṭāgāre 'bhiruhya
            prakampadbhiḥ kṣetraiḥ pravarṣadbhiḥ padmaiḥ pravādyamānaistūryakoṭīnayutaśatasahasraiḥ
            sārdhaṃ taiścaturaśītibodhisattvakoṭīnayutaśatasahasraiḥ parivṛtaḥ puraskṛtaḥ punarapi
            svaṃ buddhakṣetramabhigataḥ | samabhigamya ca taṃ bhagavantaṃ kamaladalavimalanakṣatrarājasaṃkusumitābhijñaṃ
            tathāgatamarhantaṃ samyaksaṃbuddhametadavocat - kṛto me bhagavan sahāyāṃ lokadhātau
            sattvārthaḥ | tasya ca bhagavataḥ prabhūtaratnasya tathāgatasyārhataḥ samyaksaṃbuddhasya
            dhātustūpo dṛṣṭaḥ vanditaśca | sa ca bhagavān śākyamunistathāgato dṛṣṭo vanditaśca
            | sa ca mañjuśrīḥ kumārabhūto dṛṣṭaḥ | sa ca bhaiṣajyarājo bodhisattvo mahāsattvo
            vīryabalabegaprāptaḥ, sa ca pradānaśūro bodhisattvo mahāsattvo dṛṣṭaḥ | sarveṣāṃ ca
            teṣāṃ caturaśītibodhisattvakoṭīnayutaśatasahasrāṇāṃ sarvarūpasaṃdarśanasya samādheḥ
            pratilambho 'bhūt ||</p>
         
         
         <p>asmin khalu punargadgadasvarasya bodhisattvasya mahāsattvasya gamanāgamanaparivarte
            bhāṣyamāṇe dvācatvāriṃśatāṃ bodhisattvasahasrāṇāmanutpattikadharmakṣāntipratilambho
            'bhūt | padmaśriyaśca bodhisattvasya mahāsattvasya saddharmapuṇḍarīkasya samādheḥ
            pratilambho 'bhūt ||</p>
         
         
         <p>iti śrīsaddharmapuṇḍarīke dharmaparyāye gadgadasvaraparivarto nāma trayoviṃśatimaḥ
            ||</p>
         
         
         
         
         <span class="note"><span class="bold">Vaidya 250</span></span>
         
         
         <p>Saddhp_24: samantamukhaparivartaḥ ||</p>
         
         
         <p>atha khalu akṣayamatirbodhisattvo mahāsattva utthāyāsanādekāṃsamuttarāsaṅgaṃ kṛtvā
            dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat
            - kena kāraṇena bhagavan avalokiteśvaro bodhisattvo mahāsattvo 'valokiteśvara ityucyate?
            evamukte bhagavānakṣayamatiṃ bodhisattvaṃ mahāsattvametadavocat - iha kulaputra yāvanti
            sattvakoṭīnayutaśatasahasrāṇi yāni duḥkhāni pratyuanubhavanti, tāni sacedavalokiteśvarasya
            bodhisattvasya mahāsattvasya nāmadheyaṃ śṛṇuyuḥ, te sarve tasmādduḥkhaskandhād parimucyeran
            | ye ca kulaputra sattvā avalokiteśvarasya bodhisattvasya mahāsattvasya nāmadheyaṃ
            dhārayiṣyanti, sacette mahatyagniskandhe prapateyuḥ, sarve te avalokiteśvarasya bodhisattvasya
            mahāsattvasya tejasā tasmānmahato 'gniskandhāt parimucyeran | sacet punaḥ kulaputra
            sattvā nadībhiruhyamānā avalokiteśvarasya bodhisattvasya mahāsattvasyākrandaṃ kuryuḥ,
            sarvāstā nadyasteṣāṃ sattvānāṃ gādhaṃ dadyuḥ | sacet punaḥ kulaputra sāgaramadhye
            vahanābhirūḍhānāṃ sattvakoṭīnayutaśatasahasrāṇāṃ hiraṇyasuvarṇamaṇimuktāvajravaiḍūryaśaṅkhaśilāpravālāśmagarbhamusāragalvalohitamuktādīnāṃ
            kṛtanidhīnāṃ sa potasteṣāṃ kālikāvātena rākṣasīdvīpe kṣiptaḥ syāt, tasmiṃśca kaścidevaikaḥ
            sattvaḥ syāt yo 'valokiteśvarasya bodhisattvasya mahāsattvasyākrandaṃ kuryāt, sarve
            te parimucyeraṃstasmād rākṣasīdvīpāt | anena khalu punaḥ kulaputra kāraṇena avalokiteśvaro
            bodhisattvo mahāsattvo 'valokiteśvara iti saṃjñāyate ||</p>
         
         
         <p>sacet kulaputra kaścideva vadhyotsṛṣṭo 'valokiteśvarasya bodhisattvasya mahāsattvasyākrandaṃ
            kuryāt, tāni teṣāṃ vadhyaghātakānāṃ śastrāṇi vikīryeran | sacet khalu punaḥ kulaputra
            ayaṃ trisāhasramahāsāhasro lokadhāturyakṣarākṣasaiḥ paripūrṇo bhavet, te 'valokiteśvarasya
            mahāsattvasya nāmadheyagrahaṇena duṣṭacittā draṣṭumapyaśaktāḥ syuḥ | sacetkhalu punaḥ
            kulaputra kaścideva sattvo dārvāyasmayairhaḍinigaḍabandhanairbaddho bhavet, aparādhyanaparādhī
            vā, tasyāvalokiteśvarasya bodhisattvasya mahāsattvasya nāmadheyagrahaṇena kṣipraṃ
            tāni haḍinigaḍabandhanāni vivaramanuprayacchanti | īdṛśaḥ kulaputra avalokiteśvarasya
            bodhisattvasya mahāsattvasya prabhāvaḥ ||</p>
         
         
         <p>sacetkulaputra ayaṃ trisāhasramahāsāhasro lokadhāturdhūrtairamitraiścauraiśca śastrapāṇibhiḥ
            paripūrṇo bhavet, tasmiṃścaikaḥ sārthavāho mahāntaṃ sārthaṃ ratnāḍhyamanardhyaṃ gṛhītvā
            gacchet | te gacchantastāṃścaurān dhūrtān śatrūṃśca śastrahastān paśyeyuḥ | dṛṣṭvā
            ca punarbhītāstrastā aśaraṇamātmānaṃ saṃjānīyuḥ | sa ca sārthavāhastaṃ sārthamevaṃ
            brūyāt - mā bhaiṣṭa kulaputrāḥ, mā bhaiṣṭa, abhayaṃdadamavalokiteśvaraṃ bodhisattvaṃ
            mahāsattvamekasvareṇa sarve samākrandadhvam | tato yūyamasmāccaurabhayādamitrabhayāt
            kṣiprameva parimokṣyadhve | atha khalu sarva eva sa sārthaḥ ekasvareṇa avalokiteśvaramākrandet
            - namo namastasmai abhayaṃdadāyāvalokiteśvarāya bodhisattvāya mahāsattvāyeti (<span class="bold">Vaidya 251</span>)| sahanāmagrahaṇenaiva sa sārthaḥ sarvabhayebhyaḥ parimukto bhavet | īdṛśaḥ kulaputra
            avalokiteśvarasya bodhisattvasya mahāsattvasya prabhāvaḥ ||</p>
         
         
         <p>ye kulaputra rāgacaritāḥ sattvāḥ, te 'valokiteśvarasya bodhisattvasya mahāsattvasya
            namaskāraṃ kṛtvā vigatarāgā bhavanti | ye dveṣacaritāḥ sattvāḥ, te 'valokiteśvarasya
            bodhisattvasya mahāsattvasya namaskāraṃ kṛtvā vigatadveṣā bhavanti | ye mohacaritāḥ
            sattvāḥ, te 'valokiteśvarasya bodhisattvasya mahāsattvasya namaskāraṃ kṛtvā vigatamohā
            bhavanti | evaṃ maharddhikaḥ kulaputra avalokiteśvaro bodhisattvo mahāsattvaḥ ||</p>
         
         
         <p>yaśca kulaputra avalokiteśvarasya bodhisattvasya mahāsattvasya putrakāmo mātṛgrāmo
            namaskāraṃ karoti, tasya putraḥ prajāyate abhirūpaḥ prāsādiko darśanīyaḥ | putralakṣaṇasamanvāgato
            bahujanapriyo manāpo 'varopitakuśalamūlaśca bhavati | yo dārikāmabhinandati, tasya
            dārikā prajāyate abhirūpā prāsādikā darśanīyā paramayā śubhavarṇapuṣkaratayā samanvāgatā
            dārikā - lakṣaṇasamanvāgatā bahujanapriyā manāpā avaropitakuśalabhūlā ca bhavati |
            īdṛśaḥ kulaputra avalokiteśvarasya bodhisattvasya mahāsattvasya prabhāvaḥ ||</p>
         
         
         <p>ye ca kulaputra avalokiteśvarasya bodhisattvasya mahāsattvasya namaskāraṃ kariṣyanti,
            nāmadheyaṃ ca dhārayiṣyanti, teṣāmamoghaphalaṃ bhavati | yaśca kulaputra avalokiteśvarasya
            bodhisattvasya mahāsattvasya namaskāraṃ kariṣyati, nāmadheyaṃ ca dhārayiṣyati, yaśca
            dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ namaskāraṃ kuryāt, nāmadheyāni
            ca dhārayet, yaśca tāvatāmeva buddhānāṃ bhagavatāṃ tiṣṭhatāṃ dhriyatāṃ yāpayatāṃ cīvarapiṇḍapātaśayanāsanaglānapratyayabhaiṣajyapariṣkāraiḥ
            pūjāṃ kuryāt, tatkiṃ manyase kulaputra kiyantaṃ sa kulaputro vā kuladuhitā vā tatonidānaṃ
            puṇyābhisaṃskāraṃ prasavet? evamukte akṣayamatirbodhisattvo mahāsattvo bhagavantametadavocat
            - bahu bhagavan, bahu sugata sa kulaputro vā kuladuhitā vā tatonidānaṃ bahuṃ puṇyābhisaṃskāraṃ
            prasavet | bhagavānāha - yaśca kulaputra tāvatāṃ buddhānāṃ bhagavatāṃ satkāraṃ kṛtvā
            puṇyābhisaṃskāraḥ, yaśca avalokiteśvarasya bodhisattvasya mahāsattvasya antaśa ekamapi
            namaskāraṃ kuryāt nāmadheyaṃ ca dhārayet, samo 'nadhiko 'natirekaḥ puṇyābhisaṃskāraḥ
            ubhayato bhavet | yaśca teṣāṃ dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ
            satkāraṃ kuryāt nāmadheyāni ca dhārayet, yaśca avalokiteśvarasya bodhisattvasya mahāsattvasya
            namaskāraṃ kuryāt nāmadheyaṃ ca dhārayet, etāvubhau puṇyaskandhau na sukarau kṣapayituṃ
            kalpakoṭīnayutaśatasahasrairapi | evamaprameyaṃ kulaputra avalokiteśvarasya bodhisattvasya
            mahāsattvasya nāmadhāraṇāt puṇyam ||</p>
         
         
         <p>atha khalvakṣayamatirbodhisattvo mahāsattvo bhagavantametadavocat - kathaṃ bhagavan
            avalokiteśvaro bodhisattvo mahāsattvo 'syāṃ sahāyāṃ lokadhātau pravicarati? kathaṃ
            sattvānāṃ dharmaṃ deśayati? kīdṛśaścāvalokiteśvarasya bodhisattvasya mahāsattvasyopāyakauśalyaviṣayaḥ?
            evamukte bhagavānakṣayamatiṃ bodhisattvaṃ mahāsattvametadavocat - santi kulaputra
            lokadhātavaḥ (<span class="bold">Vaidya 252</span>) yeṣvavalokiteśvaro bodhisattvo mahāsattvo buddharūpeṇa sattvānāṃ dharmaṃ deśayati
            | santi lokadhātavaḥ, yeṣvavalokiteśvaro bodhisattvo mahāsattvo bodhisattvarūpeṇa
            sattvānāṃ dharmaṃ deśayati | keṣāṃcit pratyekabuddharūpeṇa avalokiteśvaro bodhisattvo
            mahāsattvaḥ sattvānāṃ dharmaṃ deśayati | keṣāṃcicchrāvakarūpeṇa avalokiteśvaro bodhisattvo
            mahāsattvaḥ sattvānāṃ dharmaṃ deśayati | keṣāṃcid brahmarūpeṇāvalokiteśvaro bodhisattvo
            mahāsattvaḥ sattvānāṃ dharmaṃ deśayati | keṣāṃcicchakrarūpeṇāvalokiteśvaro bodhisattvo
            mahāsattvaḥ dharmaṃ deśayati | keṣāṃcid gandharvarūpeṇāvalokiteśvaro bodhisattvo mahāsattvaḥ
            sattvānāṃ dharmaṃ deśayati | keṣāṃcid gandharvarūpeṇāvalokiteśvaro bodhisattvo mahāsattvaḥ
            sattvānāṃ dharmaṃ deśayati | yakṣavaineyānāṃ sattvānāṃ yakṣarūpeṇa dharmaṃ deśayati
            | īśvaravaineyānāṃ sattvānāmīśvararūpeṇa, maheśvaravaineyānāṃ sattvānāṃ maheśvararūpeṇa
            dharmaṃ deśayati | cakravartirājavaineyānāṃ sattvānāṃ cakravartirājarūpeṇa dharmaṃ
            deśayati | piśācavaineyānāṃ sattvānāṃ piśācarūpeṇa dharmaṃ deśayati | vaiśravaṇavaineyānāṃ
            sattvānāṃ vaiśravaṇarūpeṇa dharmaṃ deśayati | senāpativaineyānāṃ sattvānāṃ senāpatirūpeṇa
            dharmaṃ deśayati | brāhmaṇavaineyānāṃ sattvānāṃ brāhmaṇarūpeṇa dharmaṃ deśayati |
            vajrapāṇivaineyānāṃ sattvānāṃ vajrapāṇirūpeṇa dharmaṃ deśayati | evamacintyaguṇasamanvāgataḥ
            kulaputra avalokiteśvaro bodhisattvo mahāsattvaḥ | tasmāttarhi kulaputra avalokiteśvaraṃ
            bodhisattvaṃ mahāsattvaṃ pūjayadhvam | eṣa kulaputra avalokiteśvaro bodhisattvo mahāsattvo
            bhītānāṃ sattvānāmabhayaṃ dadāti | anena kāraṇena abhayaṃdada iti saṃjñāyate iha sahāyāṃ
            lokadhātau ||</p>
         
         
         <p>atha khalvakṣayamatirbodhisattvo mahāsattvo bhagavantametadavocat - dāsyāmo vayaṃ
            bhagavan avalokiteśvarāya bodhisattvāya mahāsattvāya dharmaprābhṛtaṃ dharmācchādam
            | bhagavānāhayasyedānīṃ kulaputra kālaṃ manyase | atha khalvakṣayamatirbodhasattvo
            mahāsattvaḥ svakaṇṭhādavartāya śatasahasramūlyaṃ muktāhāramavalokiteśvarāya bodhisattvāya
            mahāsattvāya dharmācchādamanuprayacchati sma - pratīccha satpuruṣa imaṃ dharmācchādaṃ
            mamāntikāt | sa na pratīcchati sma | atha khalvakṣayamatirbodhisattvo mahāsattvo 'valokiteśvaraṃ
            bodhisattvaṃ mahāsattvametadavocat - pratigṛhāṇa tvaṃ kulaputra imaṃ muktāhāramasmākamanukampāmupādāya
            | atha khalvavalokiteśvaro bodhisattvo mahāsattvo 'kṣayamaterbodhisattvasya mahāsattvasyāntikāt
            taṃ muktāhāraṃ pratigṛhṇāti sma akṣayamaterbodhisattvasya mahasattvasyānukampāmupādāya,
            tāsāṃ ca catasṛṇāṃ parṣadāṃ teṣāṃ ca devanāgayakṣagandharvāsuragarūḍakinnaramahoragamanuṣyāmanuṣyāṇāmanukampāmupādāya
            | pratigṛhya ca dvau pratyaṃśau kṛtavān | kṛtvā caikaṃ pratyaṃśaṃ bhagavate śākyamunaye
            dadāti sma, dvitīyaṃ pratyaṃśaṃ bhagavataḥ prabhūtaratnasya tathāgatasyārhataḥ samyaksaṃbuddhasya
            ratnastūpe samupanāmayāyāsa | īdṛśyā kulaputra vikurvayā avalokiteśvaro bodhisattvo
            mahāsattvo 'syāṃ sahāyāṃ lokadhātāvanuvicarati ||</p>
         
         
         <p>atha khalu bhagavāṃstasyāṃ velāyāmimā gāthā abhāṣata -</p>
         
         
         <p>citradhvaja akṣayomatī etamarthaṃ paripṛcchi kāraṇāt /
            <span class="note"><span class="bold">Vaidya 253</span></span>
            kenā jinaputra hetunā ucyate hi avalokiteśvaraḥ // Saddhp_24.1 //</p>
         
         
         <p>
            atha sa diśatā vilokiyā praṇidhīsāgaru akṣayomati /<br />
            citradhvajo 'dhyabhāṣata śṛṇu caryāmavalokiteśvare // Saddhp_24.2 //
            </p>
         
         
         <p>
            kalpaśata nekakoṭyacintiyā bahubuddhāna sahasrakoṭibhiḥ /<br />
            praṇidhāna yathā viśodhitaṃ statha śṛṇvāhi mama pradeśataḥ // Saddhp_24.3 //
            </p>
         
         
         <p>
            śravaṇo atha darśano 'pi ca anupūrvaṃ ca tathā anusmṛtiḥ /<br />
            bhavatīha amogha prāṇināṃ sarvaduḥkhabhavaśokanāśakaḥ // Saddhp_24.4 //
            </p>
         
         
         <p>
            saci agnikhadāya pātayed ghatanārthāya praduṣṭamānasaḥ /<br />
            smarato avalokiteśvaraṃ abhisikto iva agni śāmyati // Saddhp_24.5 //
            </p>
         
         
         <p>
            saci sāgaradurgi pātayennāgamakarasurabhūta-ālaye /<br />
            smarato avalokiteśvaraṃ jalarāje na kadācisīdati // Saddhp_24.6 //
            </p>
         
         
         <p>
            saci merutalātu pātayed ghatanārthāya praduṣṭamānasaḥ /<br />
            smarato avalokiteśvaraṃ sūryabhūto va nabhe pratiṣṭhati // Saddhp_24.7 //
            </p>
         
         
         <p>
            vajrāmaya parvato yadi ghatanārthāya hi mūrdhni oṣaret /<br />
            smarato avalokiteśvaraṃ romakūpa na prabhonti hiṃsitum // Saddhp_24.8 //
            </p>
         
         <span class="note"><span class="bold">Vaidya 254</span></span>
         
         <p>
            saci śatrugaṇaiḥ parīvṛtaḥ śastrahastairvihiṃsacetasaiḥ /<br />
            smarato avalokiteśvaraṃ maitracitta tada bhonti tatkṣaṇam // Saddhp_24.9 //
            </p>
         
         
         <p>
            saci āghatane upasthito vadhyaghātanavaśaṃgato bhavet /<br />
            smarato avalokiteśvaraṃ khaṇḍakhaṇḍa tada śastra gacchiyuḥ // Saddhp_24.10 //
            </p>
         
         
         <p>
            saci dārumayairayomayairhaḍinigaḍairiha baddhabandhanaiḥ /<br />
            smarato avalokiteśvaraṃ kṣiprameva vipaṭanti bandhanā // Saddhp_24.11 //
            </p>
         
         
         <p>
            mantrā bala vidya oṣadhī bhūta vetāla śarīranāśakā /<br />
            smarato avalokiteśvaraṃ tān gacchanti yataḥ pravartitāḥ // Saddhp_24.12 //
            </p>
         
         
         <p>
            saci ojaharaiḥ parīvṛto nāgayakṣasurabhūtarākṣasaiḥ /<br />
            smarato avalokiteśvaraṃ romakūpa na prabhonti hiṃsitum // Saddhp_24.13 //
            </p>
         
         
         <p>
            saci vyālamṛgaiḥ parīvṛtastīkṣṇadaṃṣṭranakharairmahābhayaiḥ /<br />
            smarato avalokiteśvaraṃ kṣipra gacchanti diśā anantataḥ // Saddhp_24.14 //
            </p>
         
         
         <p>
            saci dṛṣṭiviṣaiḥ parīvṛto jvalanārciśikhiduṣṭadāruṇaiḥ /<br />
            smarato avalokiteśvaraṃ kṣiprameva te bhonti nirviṣāḥ // Saddhp_24.15 //
            </p>
         
         <span class="note"><span class="bold">Vaidya 255</span></span>
         
         <p>
            gambhīra savidyu niścarī meghavajrāśani vāriprasravāḥ /<br />
            smarato avalokiteśvaraṃ kṣiprameva praśamanti tatkṣaṇam // Saddhp_24.16 //
            </p>
         
         
         <p>
            bahuduḥkhaśatairupadrutān sattva dṛṣṭva bahuduḥkhapīḍitān /<br />
            śubhajñānabalo vilokiyā tena trātaru gaje sadevake // Saddhp_24.17 //
            </p>
         
         
         <p>
            ṛddhībalapāramiṃgato vipulajñāna upāyaśikṣitaḥ /<br />
            sarvatra daśaddiśī jage sarvakṣetreṣu aśeṣa dṛśyate // Saddhp_24.18 //
            </p>
         
         
         <p>
            ye ca akṣaṇadurgatī bhayā narakatiryagyamasya śāsane /<br />
            jātījaravyādhipīḍitā anupūrvaṃ praśamanti prāṇinām // Saddhp_24.19 //
            </p>
         
         
         <p>atha khalu akṣamatirhṛṣṭatuṣṭamanā imā gāthā abhāṣata -</p>
         
         
         <p>
            śubhalocana maitralocanā prajñājñānaviśiṣṭalocanā /<br />
            kṛpalocana śuddhalocanā premaṇīya sumukhā sulocanā // Saddhp_24.20 //
            </p>
         
         
         <p>
            amalāmalanirmalaprabhā vitimira jñānadivākaraprabhā /<br />
            apahṛtānilajvalaprabhā pratapanto jagatī virocase // Saddhp_24.21 //
            </p>
         
         
         <p>
            kṛpasadguṇamaitragarjitā śubhaguṇa maitramanā mahāghanā /<br />
            kleśāgni śamesi prāṇināṃ dharmavarṣaṃ amṛtaṃ pravarṣasi // Saddhp_24.22 //
            </p>
         
         <span class="note"><span class="bold">Vaidya 256</span></span>
         
         <p>
            kalahe ca vivādavigrahe narasaṃgrāmagate mahābhaye /<br />
            smarato avalokiteśvaraṃ praśameyā arisaṃgha pāpakā // Saddhp_24.23 //
            </p>
         
         
         <p>
            meghasvara dundubhisvaro jaladharagarjita brahmasusvaraḥ /<br />
            svaramaṇḍalapāramiṃgataḥ smaraṇīyo avalokiteśvaraḥ // Saddhp_24.24 //
            </p>
         
         
         <p>
            smarathā smarathā sa kāṅkṣathā śuddhasattvaṃ avalokiteśvaram /<br />
            maraṇe vyasane upadrave trāṇu bhoti śaraṇaṃ parāyaṇam // Saddhp_24.25 //
            </p>
         
         
         <p>
            sarvaguṇasya pāramiṃgataḥ sarvasattvakṛpamaitralocano /<br />
            guṇabhūta mahāguṇodadhī vandanīyo avalokiteśvaraḥ // Saddhp_24.26 //
            </p>
         
         
         <p>
            yo 'sau anukampako jage buddha bheṣyati anāgate 'dhvani /<br />
            sarvaduḥkhabhayaśokanāśakaṃ praṇamāmī avalokiteśvaram // Saddhp_24.27 //
            </p>
         
         
         <p>
            lokeśvara rājanāyako bhikṣudharmākaru lokapūjito /<br />
            bahukalpaśatāṃścaritva ca prāptu bodhi virajāṃ anuttarām // Saddhp_24.28 //
            </p>
         
         
         <p>
            sthita dakṣiṇavāmatastathā vījayanta amitābhanāyakam /<br />
            māyopamatā samādhinā sarvakṣetre jina gatva pūjiṣu // Saddhp_24.29 //
            </p>
         
         
         <p>diśi paścimataḥ sukhākarā lokadhātu virajā sukhāvatī /
            <span class="note"><span class="bold">Vaidya 257</span></span>
            yatra eṣa amitābhanāyakaḥ saṃprati tiṣṭhati sattvasārathiḥ // Saddhp_24.30 //</p>
         
         
         <p>
            na ca istriṇa tatra saṃbhavo nāpi ca maithunadharma sarvaśaḥ /<br />
            upapāduka te jinorasāḥ padmagarbheṣu niṣaṇṇa nirmalāḥ // Saddhp_24.31 //
            </p>
         
         
         <p>
            so caiva amitābhanāyakaḥ padmagarbhe viraje manorame /<br />
            siṃhāsani saṃniṣaṇṇako śālarajo va yathā virājate // Saddhp_24.32 //
            </p>
         
         
         <p>
            so 'pi tathā lokanāyako yasya nāsti tribhavesmi sādṛśaḥ /<br />
            yanme puṇya stavitva saṃcitaṃ kṣipra bhomi yatha tvaṃ narottama // Saddhp_24.33 //
            </p>
         
         
         <p>iti ||</p>
         
         
         <p>atha khalu dharaṇiṃdharo bodhisattvo mahāsattva utthāyāsanādekāṃsamuttarāsaṅgaṃ kṛtvā
            dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat
            - na te bhagavan sattvāḥ avarakeṇa kuśalamūlena samanvāgatā bhaviṣyanti, ye 'valokiteśvarasya
            bodhisattvasya mahāsattvasyemaṃ dharmaparyāyaparivartaṃ śroṣyanti avalokiteśvarasya
            bodhisattvasya mahāsattvasya vikurvānirdeśaṃ samantamukhaparivartaṃ nāma avalokiteśvarasya
            bodhisattvasya vikurvaṇaprātihāryam ||</p>
         
         
         <p>asmin khalu punaḥ samantamukhaparivarte bhagavatā nirdeśyamāne tasyāḥ parṣadaścaturaśītināṃ
            prāṇisahasrāṇāmasamasamāyāmanuttarāyāṃ samyaksaṃbodhau cittānyutpannānyabhūvan ||</p>
         
         
         <p>iti śrīsaddharmapuṇḍarīke dharmaparyāye samantamukhaparivarto nāmāvalokiteśvaravikurvaṇanirdeśaścaturviśatimaḥ
            ||</p>
         
         
         
         
         <span class="note"><span class="bold">Vaidya 258</span></span>
         
         
         <p>Saddhp_25: śubhavyūharājapūrvayogaparivartaḥ |</p>
         
         
         <p>atha khalu bhagavān sarvāvantaṃ bodhisattvagaṇamāmantrayāmāsa - bhūtapūrvaṃ kulaputra
            atīte 'dhvanyasaṃkhyeyaiḥ kalpairasaṃkhyeyatarairyadāsīt | tena kālena tena samayena
            jaladharagarjitaghoṣasusvaranakṣatrarājasaṃkusumitābhijño nāma tathāgato 'rhan samyaksaṃbuddho
            loka udapādi, vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā
            devānāṃ ca manuṣyāṇāṃ ca buddho bhagavān priyadarśane kalpe vairocanaraśmipratimaṇḍitāyāṃ
            lokadhātau | tasya khalu punaḥ kulaputrā jaladharagarjitaghoṣasusvaranakṣatrarājasaṃkusumitābhijñasya
            tathāgatasya pravacane śubhavyūho nāma rājābhūt | tasya khalu punaḥ kulaputrā rājñaḥ
            śubhavyūhasya vimaladattā nāma bhāryābhūt | tasya khalu punaḥ kulaputrā rājñaḥ śubhavyūhasya
            dvau putrāvabhūtām - eko vimalagarbho nāma, dvitīyo vimalanetro nāma | tau ca dvau
            dārakāvṛddhimantau cābhūtām, prajñāvantau ca puṇyavantau ca jñānavantau ca bodhisattvacaryāyāṃ
            ca abhiyuktāvabhūtām | tadyathā - dānapāramitāyāmabhiyuktāvabhūtām, śīlapāramitāyāṃ
            kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāmupāyakauśalyapāramitāyāṃ
            maitryāṃ karuṇāyāṃ muditāyāmupekṣāyāṃ yāvat saptatriṃśatsu bodhipakṣikeṣu dharmeṣu
            | sarvatra pāraṃgatāvabhūtām, vimalasya samādheḥ pāraṃgatau, nakṣatrarājādityasya
            samādheḥ pāraṃgatau, vimalanirbhāsasya samādheḥ pāraṃgatau, vimalabhāsasya samādheḥ
            pāraṃgatau, alaṃkāraśubhasya samādheḥ pāraṃgatau, mahātejogarbhasya samādheḥ pāraṃgatāvabhūtām
            | sa ca bhagavāṃstena kālena tena samayena imaṃ saddharmapuṇḍarīkaṃ dharmaparyāyaṃ
            deśayāmāsa teṣāṃ sattvānāmanukampāyai, tasya ca rājñaḥ śubhavyūhasyānukampāyai | atha
            khalu kulaputrā vimalagarbho dārako vimalanetraśca dārako yena svamātā janayitrī,
            tenopasaṃkrāmatām | upasaṃkramya daśanakhamañjaliṃ pragṛhya janayitrīmetadavocatām
            ehyamba gamiṣyāvastasya bhagavato jaladharagarjitaghoṣasusvaranakṣatrarājasaṃkusumitābhijñasya
            tathāgatasyārhataḥ samyaksaṃbuddhasya sakāśam taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ
            tathāgatamarhantaṃ samyaksaṃbuddhaṃ darśanāya vandanāya
            paryupāsanāya | tatkasya hetoḥ? eṣa hyamba sa bhagavān jaladharagarjitaghoṣasusvaranakṣatrarājasaṃkusumitābhijñastathāgato
            'rhan samyaksaṃbuddhaḥ sadevakasya lokasya purataḥ saddharmapuṇḍarīkaṃ nāma dharmaparyāyaṃ
            visteraṇa saṃprakāśayati, taṃ śravaṇāya gamiṣyāvaḥ | evamukte kulaputrā vimaladattā
            rājabhāryā vimalagarbhaṃ dārakaṃ vimalanetraṃ ca dārakametadavocat - eṣa khalu kulaputrau
            yuvayoḥ pitā rājā śubhavyūho brāhmaṇeṣvabhiprasannaḥ | tasmānna lapsyatha taṃ tathāgataṃ
            darśanāyābhigantum | atha khalu kulaputrā vimalagarbho dārako vimalanetraśca dārako
            daśanakhamañjaliṃ pragṛhya tāṃ svamātaraṃ janayitrīmetadavocatām - mithyādṛṣṭikule
            'sminnāvāṃ jātau? āvāṃ punardharmarājaputrāviti | atha khalu kulaputrā vimaladattā
            rājabhāryā tau dvau dārakāvetadavocat - sādhu sādhu kulaputrau (<span class="bold">Vaidya 259</span>)| yuvāṃ tasya svapitū rājñaḥ śubhavyūhasyānukampāyai kiṃcideva prātihāryaṃ saṃdarśayatam
            | apyeva nāma yuvayorantike prasādaṃ kuryāt | prasannacittaśca asmākamanujānīyāt tasya
            bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ
            samyaksaṃbuddhamabhigantum ||</p>
         
         
         <p>atha khalu kulaputrā vimalagarbho dārako vimalanetraśca dārakastasyāṃ velāyāṃ saptatālamātraṃ
            vaihāyasamabhyudgamya tasya pitū rājñaḥ śubhavyūhasyānukampāyai buddhānujñātāni yamakāni
            prātihāryāṇyakurutām | tau tatraivāntarīkṣe gatau śayyāmakalpayatām | tatraivāntarīkṣe
            caṃkramataḥ, tatraivāntarīkṣe rajo vyadhunītām, tatraivāntarīkṣe 'dhaḥkāyādvāridhārāṃ
            pramumocatuḥ, ūrdhvakāyādagniskandhaṃ prajvālayataḥ sma | ūrdhvakāyādvāridhārāṃ pramumocatuḥ,
            adhaḥkāyādagniskandhaṃ prajvālayataḥ sma | tau tasminnevākāśe mahāntau bhūtvā khuḍḍakau
            bhavataḥ, khuḍḍakau bhūtvā mahāntau bhavataḥ | tasminnevāntarīkṣe 'ntardhāyataḥ |
            pṛthivyāmunmajjataḥ | pṛthivyāmunmajjitvā ākāśaunmajjataḥ | iyadbhiḥ khalu punaḥ kulaputrā
            ṛddhiprātihāryaistābhyāṃ dvābhyāṃ dārakābhyāṃ sa śubhavyūho rājā svapitā vinītaḥ |
            atha khalu kulaputrāḥ sa rājā śubhavyūhastayordārakayostamṛddhiprātihāryaṃ dṛṣṭvā
            tasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto daśanakhamañjaliṃ
            pragṛhya tau dārakāvetadavocat - ko yuvayoḥ kulaputrau śāstā, kasya vā yuvāṃ śiṣyāviti?
            atha khalu kulaputrāstau dvau dārakau taṃ rājānaṃ śubhavyūhametadavocat - eṣa sa mahārāja
            bhagavān jaladharagarjitaghoṣasusvaranakṣatrarājasaṃkusumitābhijñastathāgato 'rhan
            samyaksaṃbuddhastiṣṭhati dhriyate yāpayati ratnamaye bodhivṛkṣamūle dharmāsanopaviṣṭaḥ
            | sadevakasya lokasya purataḥ saddharmapuṇḍarīkaṃ nāma dharmaparyāyaṃ vistareṇa saṃprakāśayati
            | sa āvayorbhagavān śāstā | tasyāvāṃ mahārāja śiṣyau | atha khalu kulaputrāḥ sa rājā
            śubhavyūhastau dārakāvetadavocat - paśyāmo vayaṃ kulaputrau taṃ yuvayoḥ śāstāram |
            gamiṣyāmo vayaṃ tasya bhagavataḥ sakāśam ||</p>
         
         
         <p>atha khalu kulaputrāstau dvau dārakau tato 'ntarīkṣādavatīrya yena svamātā janayitrī
            tenopasaṃkrāmatām | upasaṃkramya daśanakhamañjaliṃ pragṛhya svamātaraṃ janayitrīmetadavocatām
            - eṣa āvābhyāmamba vinītaḥ svapitā anuttarāyāṃ samyaksaṃbodhau | kṛtamāvābhyāṃ pituḥ
            śāstṛkṛtyam | tadidānīmutsraṣṭumarhasi | āvāṃ tasya bhagavataḥ sakāśe pravrajiṣyāva
            iti ||</p>
         
         
         <p>atha khalu kulaputrā vimalagarbho dārako vimalanetraśca dārakastasyāṃ velāyāṃ svamātaraṃ
            janayitrīṃ gāthābhyāmadhyabhāṣatām -</p>
         
         
         <p>
            anujānīhyāvayoramba pravrajyāmanagārikām /<br />
            āvāṃ vai pravrajiṣyāvo durlabho hi tathāgataḥ // Saddhp_25.1 //
            </p>
         
         <span class="note"><span class="bold">Vaidya 260</span></span>
         
         <p>
            audumbaraṃ yathā puṣpaṃ sudurlabhataro jinaḥ /<br />
            utsṛjya pravrajiṣyāvo durlabhā kṣaṇasaṃpadā // Saddhp_25.2 //
            </p>
         
         
         <p>vimaladattā rājabhāryā āha -</p>
         
         
         <p>
            utsṛjāmi yuvāmadya gacchathā sādhu dārakau /<br />
            vayaṃ pi pravrajiṣyāmo durlabho hi tathāgataḥ // Saddhp_25.3 //
            </p>
         
         
         <p>iti ||</p>
         
         
         <p>atha khalu kulaputrāstau dvau dārakāvime gāthe bhāṣitvā tau mātāpitarāvetadavocatām
            - sādhu amba tāta eta | vayaṃ sarve sahitā bhūtvā gamiṣyāmastasya bhagavato jaladharagarjitaghoṣasusvaranakṣatrarājasaṃkusumitābhijñasya
            tathāgatasyārhataḥ samyaksaṃbuddhasya sakāśam | upasaṃkramiṣyāmastaṃ bhagavantaṃ darśanāya
            vandanāya paryupāsanāya dharmaśravaṇāya | tatkasya hetoḥ? durlabho hyamba tāta buddhotpādaḥ,
            udumbarapuṣpasadṛśo mahārṇavyugacchidrakūrmagrīvāpraveśavat | durlabhaprādurbhāvā
            amba buddhā bhagavantaḥ | tasmāttarhi amba tāta paramapuṇyopastabdhā vayamīdṛśe pravacane
            upapannāḥ | tat sādhu amba tāta utsṛjadhvam | āvāṃ gamiṣyāvaḥ | tasya bhagavato jaladharagarjitaghoṣasusvaranakṣatrarājasaṃkusumitābhijñasya
            tathāgatasyārhataḥ samyaksaṃbuddhasya sakāśe pravrajiṣyāvaḥ | durlabhaṃ hi amba tāta
            tathāgatānāṃ darśanam | durlabho hyadya kālaḥ | īdṛśo dharmarājā | paramadurlabhedṛśī
            kṣaṇasaṃpat ||</p>
         
         
         <p>tena khalu punaḥ kulaputrāḥ samayena tasya rājñaḥ śūbhavyūhasya antaḥpurāccaturaśītirantaḥpurikāsahasrāṇi
            asya saddharmapuṇḍarīkasya dharmaparyāyasya bhājanabhutānyabhūvan | vimalanetraśca
            dārako 'smin dharmaparyāye caritāvī | vimalagarbhaśca dārako bahukalpakoṭīnayutaśatasahasrāṇi
            sarvasattvapāpajahane samādhau carito 'bhūt kimiti sarvasattvāḥ sarvapāpaṃ jaheyuriti
            | sā ca tayordārakayormātā vimaladattā rājabhāryā sarvabuddhasaṃgītiṃ sarvabuddhadharmaguhyasthānāni
            ca saṃjānīte sma | atha khalu kulaputrā rājā śubhavyūhastābhyāṃ dvābhyāṃ dārakābhyāṃ
            tathāgataśāsane vinītaḥ, avatāritaśca, paripācitaśca sarvasvajanaparivāraḥ | sā ca
            vimaladattā rājabhāryā sarvasvajanaparivārā tau ca dvau dārakau rājñaḥ śubhavyūhasya
            putrau dvācatvāriṃśadbhiḥ prāṇisahasraiḥ sārdhaṃ sāntapurau sāmātyau sarve sahitāḥ
            samagrāḥ yena bhagavān jaladharagarjitaghoṣasusvaranakṣatrarājasaṃkusumitābhijñastathāgato
            'rhan samyaksaṃbuddhaḥ, tenopasaṃkrāman | upasaṃkramya tasya bhagavataḥ pādau śirasābhivandya
            taṃ bhagavantaṃ triṣkṛtvaḥ pradakṣiṇīkṛtya ekānte tasthuḥ ||</p>
         
         
         <p>atha khalu kulaputrāḥ sa bhagavān jaladharagarjitaghoṣasusvaranakṣatrarājasaṃkusumitābhijñastathāgato
            'rhan samyaksaṃbuddho rājānaṃ śubhavyūhaṃ saparivāramupasaṃkrāntaṃ viditvā dhārmyā
            kathayā saṃdarśayati samādāpayati samuttejayati saṃpraharṣayati | atha khalu kulaputrā
            rājā śubhavyūhastena bhagavatā dhārmyā kathayā sādhu ca suṣṭhu ca saṃdarśitaḥ samādāpitaḥ
            samuttejitaḥ (<span class="bold">Vaidya 261</span>) saṃpraharṣitastasyāṃ velāyāṃ tuṣṭa udagra āttamanāḥ pramuditaḥ prītisaumanasyajātaḥ
            kanīyaso bhrātuḥ paṭṭaṃ baddhvā rājye pratiṣṭhāpya saputrasvajanaparivāraḥ, sā ca
            vimaladattā rājabhāryā sarvastrīgaṇaparivārā, tau ca dvau dārakau sārdhaṃ tairdvācatvāriṃśadbhiḥ
            prāṇisahasraiḥ, sarve sahitāḥ samagrāstasya bhagavato jaladharagarjitaghoṣasusvaranakṣatrarājasaṃkusumitābhijñasya
            tathāgatasyārhataḥ samyaksaṃbuddhasya pravacane śraddhayā agārādanagārikāṃ pravrajitāḥ
            | pravrajitvā ca rājā śubhavyūhaḥ saparivāraścaturaśītivarṣasahasrāṇyabhiyukto vijahāra
            imaṃ saddharmapuṇḍarīkaṃ dharmaparyāyaṃ cintayan bhāvayan paryavadāpayan | atha khalu
            kulaputrāḥ sa rājā śubhavyūhasteṣāṃ caturaśītīnāṃ varṣasahasrāṇāmatyayena sarvaguṇālaṃkāravyūhaṃ
            nāma samādhiṃ pratilabhate sma | sahapratilabdhāccāsya samādheḥ, atha tāvadeva saptatālamātraṃ
            vaihāyasamabhyudgacchati sma ||</p>
         
         
         <p>atha khalu kulaputrāḥ sa rājāḥ śubhavyūho gaganatale sthitastaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ
            tathāgatamarhantaṃ samyaksaṃbuddhametadavocat - imau bhagavan mama putrau śāstārau
            bhavataḥ | yadahamābhyāmṛddhiprātihāryeṇa tasmānmahato dṛṣṭigatādvinivartitaḥ, tathāgataśāsane
            ca pratiṣṭhapitaḥ, paripācitaśca avatāritaśca, tathāgatadarśanāya ca saṃcoditaḥ |
            kalyāṇamitrau bhagavan mama tau dvau dārakau putrarūpeṇa mama gṛha upapannau, yaduta
            pūrvakuśalamūlasmaraṇārtham ||</p>
         
         
         <p>evamukte bhagavān jaladharagarjitaghoṣasusvaranakṣatrarājasaṃkusumitābhijñastathāgato
            'rhan samyaksaṃbuddhastaṃ rājānaṃ śubhavyūhametadavocat - evametanmahārāja, evametad
            yathā vadasi | avaropitakuśalamūlānāṃ hi mahārāja kulaputrāṇāṃ kuladuhitṛṇāṃ ca sarveṣu
            bhavagaticyutyupapattyāyataneṣūpapannānāṃ sulabhāni bhavanti kalyāṇamitrāṇi, yāni
            śāstṛkṛtyena pratyupasthitāni bhavanti, yānyanuttarāyāṃ samyaksaṃbodhau śāsakānyavatārakāṇi
            paripācakāni bhavanti | udārametanmahārāja sthānaṃ yaduta kalyāṇamitraparigrahastathāgatadarśanasamādāpakaḥ
            | paśyasi tvaṃ mahārāja etau dvau dārakau? āha - paśyāmi bhagavan, paśyāmi sugata
            | bhagavānāha - etau khalu punarmahārāja kulaputrau pañcaṣṭīnāṃ gaṅgānadīvālikāsamānḥṃ
            tathḥgatḥnḥmarhatḥṃ samyaksaṃbuddhḥnḥmantike pūjḥṃ kariṣyataḥ, imaṃ ca saddharmapuṇḍarīkaṃ
            dharmaparyḥyaṃ dhḥrayiṣyataḥ sattvḥnḥmanukampḥyai, mithyḥdṛṣṭīnḥṃ ca sattvḥnḥṃ samyagdṛṣṭaye
            vīryasaṃjananḥrtham ||</p>
         
         
         <p>atha khalu kulaputrāḥ sa rājā śubhavyūhastato gaganatalādavatīrya daśanakhamañjaliṃ
            pragṛhya taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ
            tathāgatamarhantaṃ samyaksaṃbuddhametadavocat - tatsādhu bhagavan | nirdiśatu tathāgataḥ
            - kīdṛśena jñānena samanvāgatastathāgato 'rhan samyaksaṃbuddho yena mūrdhni uṣṇīṣo
            vibhāti, vimalanetraśca bhagavān, bhruvormadhye corṇā vibhāti śaśiśaṅkhapāṇḍarābhā,
            sā ca samasahitā dantāvalī vadanāntare virājati, bimboṣṭhaśca bhagavāṃścārunetraśca
            sugataḥ ||</p>
         
         <span class="note"><span class="bold">Vaidya 262</span></span>
         
         
         <p>atha khalu kulaputrāḥ sa rāja śubhavyūha iyadbhirguṇaistaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ
            tathāgatamarhantaṃ samyaksaṃbuddhamabhiṣṭutya anyaiśca guṇakoṭīnayutaśatasahasraistaṃ
            bhagavantamabhiṣṭutya tasyāṃ velāyāṃ taṃ bhagavantaṃ jaladharagarjitabhoṣasusvaranakṣatrarājasaṃkusumitābhijñaṃ
            tathāgatamarhantaṃ samyaksaṃbuddhametadavocat - āścaryaṃ bhagavan yāvanmahārthamidaṃ
            tathāgataśāsanam, acintyaguṇasamanvāgataśca tathāgatapravedito dharmavinayaḥ, yāvat
            suprajñaptā ca tathāgataśikṣā | adyāgreṇa vayaṃ bhagavanna bhūyaścittasya vaśagā bhaviṣyāmaḥ,
            na bhūyo mithyādṛṣṭervaśagā bhaviṣyāmaḥ, na bhūyaḥ krodhasya vaśagā bhaviṣyāmaḥ, na
            bhūyaḥ pāpakānāṃ cittotpādānāṃ vaśagā bhaviṣyāmaḥ | ebhirahaṃ bhagavan iyadbhirakuśalaidharmaiḥ
            samanvāgato necchāmi bhagavato 'ntikamupasaṃkramitum | sa tasya bhagavato jaladharagarjitaghoṣasusvaranakṣatrajasaṃkusumitābhijñasya
            tathāgatasyārhataḥ samyaksaṃbuddhasya pādau śirasābhivandya antarīkṣagata evāsthāt
            ||</p>
         
         
         <p>atha khalu sa rājā śubhavyūhaḥ sā ca vimaladattā rājabhāryā śatasahasramūlyaṃ muktāhāraṃ
            bhagavata uparyantarīkṣe 'kṣaipsīt | samanantarakṣiptaśca sa muktāhārastasya bhagavato
            mūrdhni muktāhāraḥ kūṭāgāraḥ saṃsthito 'bhūccaturasraścatuḥsthūṇaḥ samabhāgaḥ suvibhakto
            darśanīyaḥ | tasmiṃśca kūṭāgāre paryaṅkaḥ prādurbhūto 'nekadūṣyaśatasahasrasaṃstṛtaḥ
            | tasmiṃśca paryaṅke tathāgatavigrahaḥ paryaṅkabaddhaṃ saṃdṛśyate sma | atha khalu
            rājñaḥ śubhavyūhasyaitadabhavat - mahānubhāvamidaṃ buddhajñānam, acintyaguṇasamanvāgataśca
            tathāgataḥ | yatra hi nāma ayaṃ tathāgatavigrahaḥ kūṭāgāramadhyagataḥ saṃdṛśyate prāsādiko
            darśanīyaḥ paramaśubhavarṇapuṣkaratayā samanvāgataḥ ||</p>
         
         
         <p>atha khalu bhagavān jaladharagarjitaghoṣasusvaranakṣatrarājasaṃkusumitābhijñastathāgataścatasraḥ
            parṣadaḥ āmantrayate sma - paśyatha bhikṣavo yūyaṃ śubhavyūhaṃ rājānaṃ gaganatalasthaṃ
            siṃhanādaṃ nadantam? āhuḥ - paśyāmo bhagavan | bhagavānāha - eṣa khalu bhikṣavaḥ śubhavyūho
            rājā mama śāsane bhikṣubhāvaṃ kṛtvā śālendrarājo nāma tathāgato 'rhan samyaksaṃbuddho
            loke bhaviṣyati, vidyācaraṇasaṃpannaḥ sugato lokavidanuttaraḥ puruṣadamyasārathiḥ
            śāstā devānāṃ ca manuṣyāṇāṃ ca buddho bhagavān vistīrṇavatyāṃ lokadhātau | abhyudgatarājo
            nāma sa kalpo bhaviṣyati | tasya khalu punarbhikṣavaḥ śālendrarājasya tathāgatasyārhataḥ
            samyaksaṃbuddhasya aprameyo bodhisattvasaṃgho bhaviṣyati, aprameyaḥ śrāvakasaṃghaḥ
            | samā pāṇitalajātā ca vaidūryamayī sā vistīrṇavatī lokadhāturbhaviṣyati | evamacintyaḥ
            sa tathāgato 'rhan samyaksaṃbuddho bhaviṣyati | syāt khalu punaḥ kulaputrāḥ yuṣmākaṃ
            kāṅkṣā vā vimatirvā vicikitsā vā - anyaḥ sa tena kālena tena samayena śubhavyūho nāma
            rājābhūt? na khalu punaḥ kulaputrā yuṣmābhirevaṃ draṣṭavyam | tatkasya hetoḥ? ayameva
            sa padmaśrīrbodhisattvo mahāsattvastena kālena tena samayena śubhavyūho nāma rājābhut
            | syātkhalu punaḥ kulaputrā yuṣmākaṃ kāṅkṣā vā vimatirvā vicikitsā vā - anyā sā tena
            kālena tena samayena vimaladattā nāma (<span class="bold">Vaidya 263</span>) rājabhāryābhūt? na khalu punaḥ kulaputrā yuṣmābhirevaṃ draṣṭavyam | tatkasya hetoḥ?
            ayaṃ sa vairocanaraśmipratimaṇḍitadhvajarājo nāma bodhisattvo mahāsattvastena kālena
            tena samayena vimaladattā nāma rājabhāryābhut | tasya rājñaḥ śubhavyūhasyānukampāyai
            teṣāṃ ca sattvānāṃ rājñaḥ śubhavyūhasya bhāryātvamabhyupagato 'bhūt | syātkhalu punaḥ
            kulaputrā yuṣmākaṃ kāṅkṣā vā vimatirvā vicikitsā vā - anyau tau tena kālena tena samayena
            dvau dārakāvabhūtām? na khalu punaḥ kulaputrā yuṣmābhirevaṃ draṣṭavyam | tatkasya
            hetoḥ? imau tau bhaiṣajyarājaśca bhaiṣajyasamundataśca tena kālena tena samayena tasya
            rājñaḥ śubhavyūhasya putrāvabhūtām | evamacintyaguṇasamanvāgatau kulaputrā bhaiṣajyarājo
            bhaiṣajyasamudgataśca bodhisattvau mahāsattvau, bahubuddhakoṭīnayutaśatasahasrāvaropitakuśalamūlau
            etāvubhāvapi satpuruṣāvacintyadharmasamanvāgatau | ye ca etayoḥ satpuruṣayornāmadheyaṃ
            dhārayiṣyanti, te sarve namaskaraṇīyā bhaviṣyanti sadevakena lokena ||</p>
         
         
         <p>asmin khalu punaḥ pūrvayogaparivarte bhāṣyamāṇe caturaśītīnāṃ prāṇisahasrāṇāṃ virajo
            vigatamalaṃ dharmeṣu dharmacakṣurviśuddham ||</p>
         
         
         <p>iti śrīsaddharmapuṇḍarīke dharmaparyāye śubhavyūharājapūrvayogaparivarto nāma pañcaviṃśatimaḥ
            ||</p>
         
         
         
         
         <span class="note"><span class="bold">Vaidya 264</span></span>
         
         
         <p>Saddhp_26: samantabhadrotsāhanaparivartaḥ |</p>
         
         
         <p>atha khalu samantabhadro bodhisattvo mahāsattvaḥ pūrvasyāṃ diśi gaṇanāsamatikrāntairbodhisattvairmahāsattvaiḥ
            sārdhaṃ parivṛtaḥ puraskṛtaḥ prakampadbhiḥ kṣetrai pravarṣadbhiḥ padmaiḥ pravādyamānaistūryakoṭīnayutaśatasahasraiḥ,
            mahatā bodhisattvānubhāvena mahatyā bodhisattvavikurvayā mahatyā bodhisattvaddharyā
            mahata bodhisattvamāhātmyena mahatā bodhisattvasamāhitena mahatā bodhisattvatejasā
            jājvalyamānena, mahatā bodhisattvayānena, mahatā bodhisattvaprātihāryeṇa, mahadbhirdevanāgayakṣagandharvāsuragarūḍakinnaramahoragamanuṣyāmanuṣyaiḥ
            parivṛtaḥ puraskṛtaḥ evamacintyairṛddhiprātihāryaiḥ samantabhadro bodhisattvo mahāsattva
            imāṃ lokadhātuṃ saṃprāptaḥ | sa yenagṛdhrakūṭaḥ parvatarājaḥ yena ca bhagavāṃstenopasaṃkrāmat
            | upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya bhagavantametadavocat
            - ahaṃ bhagavaṃstasya bhagavato ratnatejobhyudgatarājasya tathāgatasya buddhakṣetrādihāgataḥ
            iha bhagavan sahāyāṃ lokadhātāvayaṃ saddharmapuṇḍarīko dharmaparyāyo deśyata iti |
            tamahaṃ śravaṇāyāgato bhagavataḥ śākyamunestathāgatasya sakāśam | amūni ca bhagavannetāvanti
            bodhisattvaśatasahasrāṇi imaṃ saddharmapuṇḍarīkaṃ dharmaparyāyaṃ śravaṇāyāgatāni |
            tatsādhu bhagavān deśayatu tathāgato 'rhan samyaksaṃbuddha imaṃ saddharmapuṇḍārīkaṃ
            dharmaparyāyameṣāṃ bodhisattvānāṃ mahāsattvānāṃ vistareṇa | evamukte bhagavān samantabhadraṃ
            bodhisattvaṃ mahāsattvametadavocat - uddhaṭitajñā hi kulaputra ete bodhisattvā mahāsattvāḥ
            | api tvayaṃ saddharmapuṇḍarīko dharmaparyāyo yaduta asaṃbhinnatathatā | te bodhisattvā
            āhuḥ - evametad bhagavan, evametatsugata | atha khalu yāstasyāṃ parṣadi bhikṣubhikṣuṇyupāsakopāsikāśca
            saṃnipatitāḥ, tāsāṃ saddharmapuṇḍarīke dharmaparyāye pratiṣṭhāpanārthaṃ punarapi bhagavān
            samantabhadraṃ bodhisattvaṃ mahāsattvametadavocat - caturbhiḥ kulaputra dharmaiḥ samanvāgatasya
            mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati | katamaiścaturbhiḥ?
            yaduta buddhairbhagavadbhiradhiṣṭhito bhaviṣyati, avaropitakuśalamūlaśca bhaviṣyati,
            nirayarāśivyavasthitaśca bhaviṣyati, sarvasattvaparitrāṇārthamanuttarāyāṃ
            samyaksaṃbodhau cittamutpādayiṣyati | ebhiḥ kulaputra caturbhirdharmaiḥ samanvāgatasya
            mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati ||</p>
         
         
         <p>atha khalu samantabhadro bodhisattvo mahāsattvo bhagavantametadavocat - ahaṃ bhagavan
            paścime kāle paścime samaye paścimāyāṃ pañcaśatyāṃ vartamānāyāmevaṃrūpāṇāṃ sūtrāntadhārakāṇāṃ
            bhikṣūṇāṃ rakṣāṃ kariṣyāmi, svastyayanaṃ kariṣyāmi, daṇḍaparihāraṃ kariṣyāmi, viṣadūṣaṇaṃ
            kariṣyāmi, yathā na kaścitteṣāṃ dharmabhāṇakānāmavatāraprekṣī avatāragaveṣī avatāraṃ
            lapsyate | na māraḥ pāpīyānavatāraprekṣī avatāragaveṣī avatāraṃ lapsyate, na māraputrā
            na mārakāyikā devaputrā na mārakanyā na mārapārṣadyā yāvanna bhūyo māraparyutthito
            bhaviṣyati | na devaputrā na yakṣā na pretā na pūtanā na kṛtyā na vetālāstasya dharmabhāṇakasyāvatāraprekṣiṇo
            'vatāragaveṣiṇo 'vatāraṃ lapsyante | ahaṃ bhagavaṃstasya dharmabhāṇakasya satatasamitaṃ
            nityakālaṃ rakṣāṃ (<span class="bold">Vaidya 265</span>) kariṣyāmi | yadā ca sa dharmabhāṇako 'smin dharmaparyāye cintāyogamanuyuktaścaṃkramābhirūḍho
            bhaviṣyati, tadāhaṃ bhagavaṃstasya dharmabhāṇakasyāntike śvetaṣaḍdantaṃ gajarājamabhiruhya
            tasya dharmabhāṇakasya caṃkramakuṭīmupasaṃkramiṣyāmi bodhisattvagaṇaparivṛto 'sya
            dharmaparyāyasyārakṣāyai | yadā punastasya dharmabhāṇakasya asmin dharmaparyāye cintāyogamanuyuktasya
            sataḥ ito dharmaparyāyadantaśaḥ padavyañjanaṃ paribhraṣṭaṃ bhaviṣyati, tadāhaṃ tasmin
            śvetaṣaḍdante gajarāje 'bhiruhya tasya dharmabhāṇakasya saṃmukhamupadarśayitvā imaṃ
            dharmaparyāyamavikalaṃ pratyuccārayiṣyāmi | sa ca dharmabhāṇako mamātmabhāvaṃ dṛṣṭvā
            imaṃ ca dharmaparyāyamavikalaṃ mamāntikācchrutvā tuṣṭa udagra āttamanāḥ pramuditaḥ
            prītisaumanasyajāto bhūyasyā mātrayā asmin dharmaparyāye vīryamārapsyate, āttamanāḥ
            pramuditaḥ prītisaumanasyajāto bhūyasyā mātrayā asmin dharmaparyāye vīryamārapsyate,
            mama ca sahadarśanena samādhiṃ pratilapsyate, dhāraṇyāvartāṃ ca nāma dhāraṇīṃ pratilapsyate,
            koṭīśatasahasrāvartāṃ ca nāma dhāraṇīṃ pratilapsyate, sarvarutakauśalyāvartāṃ ca nāma
            dhāraṇīṃ pratilapsyate ||</p>
         
         
         <p>ye ca bhagavan paścime kāle paścime samaye paścimāyāṃ pañcāśatyāṃ bhikṣavo vā bhikṣūṇyo
            vā upāsakā vā upāsikā vā evaṃ sūtrāntadhārakā evaṃ sūtrāntalekhakā evaṃ sūtrāntamārgakā
            evaṃ sūtrāntavācakā ye paścime kāle paścime samaye paścimāyāṃ pañcaśatyāmasmin dharmaparyāye
            trisaptāhamekaviṃśatidivasāni caṃkramābhirūḍhā abhiyuktā bhaviṣyanti, teṣāmahaṃ sarvasattvapriyadarśanamātmabhāvaṃ
            saṃdarśayiṣyāmi | tameva śvetaṃ ṣaḍdantaṃ gajarājamabhiruhya bodhisattvagaṇaparivṛtaḥ
            ekaviṃśatime divase teṣāṃ dharmabhāṇakānāṃ caṃkramamāgamiṣyāmi | āgatya ca tān dharmabhāṇakān
            parisaṃharṣayiṣyāmi samādāpayiṣyāmi samuttejayiṣyāmi saṃpraharṣayiṣyāmi | dhāraṇīṃ
            caiṣāṃ dāsyāmi, yathā te dharmabhāṇakā na kenaciddharṣaṇīyā bhaviṣyanti | na caiṣāṃ
            manuṣyā vā amanuṣyā vā avatāraṃ lapsyante, na ca nāryo 'pasaṃhariaṣyanti | rakṣāṃ
            caiṣāṃ kariṣyāmi, svastyayanaṃ kariṣyāmi, daṇḍaparihāraṃ kariṣyāmi, viṣadūṣaṇaṃ kariṣyāmi
            | teṣāṃ vayaṃ bhagavan dharmabhāṇakānāmimāni dhāraṇīpadāni dāsyāmi | tāni bhagavan
            dhāraṇīpadāni | tadyathā -</p>
         
         
         <p>adaṇḍe daṇḍapati daṇḍāvartani daṇḍakuśale daṇḍasudhāri sudhārapati buddhapaśyane sarvadhāraṇi
            āvartani saṃvartani saṃghaparīkṣite saṃghanirghātani dharmaparīkṣite sarvasattvarutakauśalyānugate
            siṃhavikrīḍite anuvarte vartani vartāli svāhā ||</p>
         
         
         <p>imāni tāni bhagavan dhāraṇīpadāni yasya bodhisattvasya mahāsattvasya śrotrendriyasyāvabhāsamāgamiṣyanti,
            veditavyametat samantabhadrasya bodhisattvasya mahāsattvasyādhiṣṭhānamiti ||</p>
         
         
         <p>ayaṃ ca bhagavan saddharmapuṇḍarīko dharmaparyāyo 'smin jambudvīpe pracaramāṇo yeṣāṃ
            bodhisattvānāṃ mahāsattvānāṃ hastagato bhaviṣyati, tairbhagavan dharmabhāṇakairevaṃ
            veditavyam - samantabhadrasya bodhisattvasya mahāsattvasyānubhāvena yadasmākamayaṃ
            dharmaparyāyo hastagataḥ samantabhadrasya bodhisattvasya mahāsattvasya tejasā | samantabhadrasya
            bodhisattvasya (<span class="bold">Vaidya 266</span>) mahāsattvasya caryāyāste bhagavan sattvā lābhino bhaviṣyanti | bahubuddhāvaropitakuśalamūlāśca
            te sattvā bhaviṣyanti | tathāgatapāṇiparimārjitamūrdhānaśca te bhagavan sattvā bhaviṣyati
            | ye idaṃ sūtraṃ likhiṣyanti dhārayiṣyanti, mama tairbhagavan priyaṃ kṛtaṃ bhaviṣyati
            | ya idaṃ sūtraṃ likhisyanti, ye ca asyārthamanubhotsyante, likhitvā ca te bhagavannidaṃ
            sūtramitaścyutvā trāyastriṃśatāṃ devānāṃ sabhāgatāya upapatsyante, sahopapannānāṃ
            caiṣāṃ caturaśītirapsarasāṃ sahasrāṇyupasaṃkramiṣyanti | bherīmātreṇa mukuṭena te
            devaputrāstāsāmapsarasāṃ madhye sthāsyanti | īdṛśaḥ kulaputrā imaṃ dharmaparyāyaṃ
            likhitvā puṇyaskandhaḥ | kaḥ punarvādo ye etamuddekṣyanti svādhyāyiṣyanti cintayiṣyanti
            manasi kariṣyanti | tasmāttarhi kulaputrāḥ satkṛtya ayaṃ saddharmapuṇḍarīko dharmaparyāyo
            likhitavyaḥ, sarvadetaḥ samanvāhṛtya | yaśca avikṣiptena manasikāreṇa likhiṣyati,
            tasya buddhasahasraṃ hastamupanāmayiṣyati, maraṇakāle cāsya buddhasahasraṃ saṃmukhamupadarśanaṃ
            kariṣyati | na ca durgativinipātagāmī bhaviṣyati | itaścyutaśca tuṣitānāṃ devānāṃ
            sabhāgatāyopapatsyate, yatra sa maitreyo bodhisattvo mahāsattvastiṣṭhati, dvātriṃśadvaralakṣaṇo
            bodhisattvasattvagaṇaparivṛto 'psaraḥkoṭīnayutaśatasahasrapuraskṛto dharmaṃ deśayati
            | tasmāttarhi kulaputrāḥ paṇḍitena kulaputreṇa vā kuladuhitā vā ayaṃ saddharmapuṇḍarīko
            dharmaparyāyaḥ satkṛtya likhitavyaḥ satkṛtyoddeṣṭavyaḥ, satkṛtya svādhyāyitavyaḥ,
            satkṛtya manasikartavyaḥ | imaṃ kulaputrā dharmaparyāyaṃ likhitvā uddiśya svādhyāyitvā
            bhāvayitvā manasikṛtvā evamaprameyā guṇā bhaviṣyanti | tasmāttarhi tena paṇḍitena
            bhagavan kulaputreṇa vā kuladuhitrā vā ayaṃ saddharmapuṇḍarīko dharmaparyāyo dhārayitavyaḥ
            | etāvantasteṣāṃ guṇānuśaṃsā bhaviṣyanti
            | tasmāttarhi bhagavan ahamapi tāvadimaṃ dharmaparyāyamadhiṣṭhāsyāmi, yathā bhagavan
            mamādhiṣṭhānena ayaṃ dharmaparyāyo 'smin jambudvīpe pracariṣyati ||</p>
         
         
         <p>atha khalu tasyāṃ velāyāṃ bhagavān śākyamunistathāgato 'rhan samyaksaṃbuddhaḥ samantabhadrāya
            bodhisattvāya mahāsattvāya sādhukāramadāt - sādhu sādhu samantabhadra, yatra hi nāma
            tvamevaṃ bahujanahitāya bahujanasukhāya lokānukampāyai mahato janakāyasyārthāya hitāya
            sukhāya pratipannaḥ | evamacintyadharmasamanvāgato 'si mahākaruṇāsaṃgṛhītenādhyāśayena,
            acintyasaṃgṛhītena cittotpādena, yastvaṃ svayameva teṣāṃ dharmabhāṇakānāmadhiṣṭhānaṃ
            karoṣi | ye kecit kulaputrāḥ samantabhadrasya bodhisattvasya mahāsattvasya nāmadheyaṃ
            dhārayiṣyanti, veditavyaṃ taiḥ śākyamunistathāgato dṛṣṭa iti | ayaṃ ca saddharmapuṇḍarīko
            dharmaparyāyastasya bhagavataḥ śākyamunerantikācchrutaḥ | śākyamuniśca tathāgatastaiḥ
            pūjitaḥ | śākyamuneśca tathāgatasya dharmaṃ deśayataḥ sādhukāro 'nupradattaḥ | anumoditaścāyaṃ
            dharmaparyāyo bhaviṣyati śākyamuninā ca tathāgatena teṣāṃ mūrdhni pāṇiḥ pratiṣṭhāpito
            bhaviṣyati | bhagavāṃśca śākyamunistaiścīvarairavacchādito bhaviṣyati | tathāgataśāsanaparigrāhakāśca
            te samantabhadra kulaputrā vā kuladuhitaro (<span class="bold">Vaidya 267</span>) vā veditavyāḥ | na ca teṣāṃ lokāyate rucirbhaviṣyati, na kāvyaprasṛtāḥ sattvāsteṣāmabhirucitā
            bhaviṣyanti, na nṛttakā na mallā na nartakā na śauṇḍikaurabhrikakaukkuṭikasaukarikastrīpoṣakāḥ
            sattvāsteṣāmabhirucitā bhaviṣyanti | īdṛśāṃśca sūtrāntān śrutvā likhitvā dhārayitvā
            vācayitvā vā na teṣāmanyadabhirucitaṃ bhaviṣyati | svabhāvadharmasamanvāgatāśca te
            sattvā veditavyāḥ | pratyātmikaśca teṣāṃ yoniśomanasikāro bhaviṣyati | svapuṇyabalādhārāśca
            te sattvā bhaviṣyanti, priyadarśanāśca te bhaviṣyanti sattvānām | evaṃ sūtrāntadhārakāśca
            ye bhikṣavo bhaviṣyanti, na teṣāṃ rāgo vyābādhiṣyati, na dveṣo na moho nerṣyā na mātsaryaṃ
            na mrakṣo na māno nādhimāno na mithyāmānaḥ | svalābhasaṃtuṣṭāśca te samantabhadra
            dharmabhāṇakā bhaviṣyanti | yaḥ samantabhadra paścime kāle paścime samaye paścimāyāṃ
            pañcaśatyāṃ vartamānāyāmasya saddharmapuṇḍarīkasya dharmaparyāyasya dhārakaṃ bhikṣuṃ
            paśyet, evaṃ cittamutpādayitavyam - gamiṣyatyayaṃ kulaputro bodhimaṇḍam, nirjeṣyatyayaṃ
            kulaputro mārakalicakram,
            pravartayiṣyatyayaṃ dharmacakram, parāhaniṣyatyayaṃ dharmadundubhim, prapūrayiṣyatyayaṃ
            dharmaśaṅkham, pravarṣayiṣyatyayaṃ dharmavarṣam, abhirokṣyatyayaṃ dharmasiṃhāsanam
            | ya imaṃ dharmaparyāyaṃ paścime kāle paścime samaye paścimāyāṃ pañcaśatyāṃ vartamānāyāṃ
            dhārayiṣyanti, na te bhikṣavo lubdhā bhaviṣyanti, na cīvaragṛddhā na pātragṛddhā bhaviṣyanti
            | ṛjukāśca te dharmabhāṇakā bhaviṣyanti | trivimokṣalābhinaśca te dharmabhāṇakā bhaviṣyanti
            | dṛṣṭadhārmikaṃ ca teṣāṃ nivartiṣyati | ya evaṃ sūtrāntadhārakāṇāṃ dharmabhāṇakānāṃ
            bhikṣūṇāṃ mohaṃ dāsyanti, jātyandhāste sattvā bhaviṣyanti | ye caivaṃrūpāṇāṃ sūtrāntadhārakāṇāṃ
            bhikṣūṇāmavarṇaṃ saṃśrāvayiṣyanti, teṣāṃ dṛṣṭa eva dharme kāyaścitro bhaviṣyati |
            ya evaṃ sūtrāntalekhakānāmuccagghanaṃ kariṣyanti ullapiṣyanti, te khaṇḍadantāśca bhaviṣyanti,
            varaladantāśca bhaviṣyanti, bībhatsoṣṭhāśca bhaviṣyanti, cipiṭanāsāśca bhaviṣyanti,
            viparītahastapādāśca bhaviṣyanti, viparītanetrāśca bhaviṣyanti, durgandhikāyāśca bhaviṣyanti,
            gaṇḍapiṭakavicarcidadrukaṇḍvākīrṇaśarīrāśca bhaviṣyanti | ye īdṛśānāṃ sūtrāntalekhakānāṃ
            sūtrāntavācakānāṃ ca sūtrāntadhārakāṇāṃ ca sūtrāntadeśakānāṃ ca apriyāṃ vācaṃ bhūtāmabhūtāṃ
            vā saṃśrāvayiṣyanti, teṣāmidamāgāḍhataraṃ pāpakaṃ karma veditavyam | tasmāttarhi samantabhadra
            asya dharmaparyāyasya dhārakāṇāṃ bhikṣūṇāṃ dūrata eva pratyutthātavyam | yathā tathāgatasyāntike
            gauravaṃ kartavyam, tathā teṣāmeva sūtrāntadhārakāṇāṃ bhikṣūṇāmevaṃ gauravaṃ kartavyam
            ||</p>
         
         
         <p>asmin khalu punaḥ samantabhadrotsāhanaparivarte nirdiśyamāne gaṅgānadīvālikāsamānāṃ
            bodhisattvānāṃ mahāsattvānāṃ koṭīśatasahasrāvartāyā dhāraṇyāḥ pratilambho 'bhūt ||</p>
         
         
         <p>iti śrīsaddharmapuṇḍarīke dharmaparyāye samantabhadrotsāhanaparivarto nāma ṣaḍviṃśatimaḥ
            ||</p>
         
         
         
         
         <span class="note"><span class="bold">Vaidya 268</span></span>
         
         
         <p>Saddhp_27: anuparīndanāparivartaḥ |</p>
         
         
         <p>atha khalu bhagavān śākyamunistathāgato 'rhan samyaksaṃbuddha utthāya tasmāddharmāsanāt
            sarvāṃstān bodhisattvāan piṇḍīkṛtya dakṣiṇena pāṇinā ṛddhayabhisaṃskārapariniṣpannena
            dakṣiṇahasteṣvadhyālambya tasyāṃ velāyāmetadavocat - imāmahaṃ kulaputrā asaṃkhyeyakalpakoṭīnayutaśatasahasrasamudānītāmanuttarāṃ
            samyaksaṃbodhiṃ yuṣmākaṃ haste parindāmi anuparindāmi nikṣipāmi upanikṣipāmi | yathā
            vipulā vaistārikī bhavet, tathā yuṣmābhiḥ kulaputrāḥ karaṇīyam | dvaitīyakamapi traitīyakamapi
            bhagavān sarvāvantaṃ bodhisattvagaṇaṃ dakṣiṇena pāṇināadhyālambyaitadavocat - imāmahaṃ
            kulaputrā asaṃkhyeyakalpakoṭīnayutaśatasahasrasamudānītāmanuttarāṃ samyaksaṃbodhiṃ
            yuṣmākaṃ haste parindāmi anuparindāmi nikṣipāmi upanikṣipami | yuṣmābhiḥ kulaputra
            udgrahītavyā dhārayitavyā vācayitavyā paryavāptavyā deśayitavyā prakāśayitavyā | sarvasattvānāṃ
            ca saṃśrāvayitavyā | amātsaryo 'haṃ kulaputrā aparigṛhītacitto viśārado buddhajñānasya
            dātā, tathāgatajñānasya svayaṃbhūjñānasya dātā | mahādānapatirahaṃ kulaputrāḥ | yuṣmābhirapi
            kulaputrā mamaivānuśikṣitavyam | amatsaribhirbhūtvemaṃ tathāgatajñānadarśanaṃ mahopāyakauśalyamāgatānāṃ
            kulaputrāṇāṃ kuladuhitṛṇāṃ ca ayaṃ dharmaparyāyaḥ saṃśrāvayitavyaḥ | ye ca aśrāddhāḥ
            sattvāste 'smin dharmaparyāye samādāpayitavyāḥ | evaṃ yuṣmābhiḥ kulaputrāstathāgatānāṃ
            pratikāraḥ kṛto bhaviṣyati ||</p>
         
         
         <p>evamuktāste bodhisattva mahāsattva bhagavatā śākyamuninā tathāgatenārhatā samyaksaṃbuddhena
            mahatā prītiprāmodyena sphutā abhūvan | mahacca gauravamutpādya yena bhagavān śākyamunistathāgato
            'rhana samyaksaṃbuddhastenāvanatakāyāḥ praṇatakāyāḥ saṃnatakāyāḥ śirāṃsyavanāmya añjaliṃ
            pragṛhya sarva ekasvaranirghoṣeṇa bhagavantaṃ śākyamuniṃ tathāgatamarhantaṃ samyaksaṃbuddhametadūcuḥ
            - tathā bhagavan kariṣyāmo yathā tathāgata ājñāpayati | sarveṣāṃ ca tathāgatānāmājñāṃ
            kariṣyāmaḥ, paripūrayiṣyāmaḥ | alpotsuko bhagavān bhavatu yathāsukhavihārī | dvaitīyakamapi,
            traitīyakamapi sa sarvāvān bodhisattvagaṇa ekasvaranirghoṣeṇa evaṃ bhāṣate sma - alpotsuko
            bhagavān bhavatu yathāsukhavihārī | tathā bhagavan kariṣyāmo yathā tathāgata ājñāpayati
            | sarveṣāṃ ca tathāgatānāmājñāṃ paripūrayiṣyāmaḥ ||</p>
         
         
         <p>atha khalu bhagavān śākyamunistathāgato 'rhan samyaksaṃbuddhaḥ sarvāṃstāṃstathāgatānarhataḥ
            samyaksaṃbuddhānanyebhyo lokadhātubhyaḥ samāgatān visarjayati sma | yathāsukhavihāraṃ
            ca teṣāṃ tathāgatānāmārocayati sma - yathāsukhaṃ tathāgatā viharantvarhantaḥ samyaksaṃbuddhā
            iti | taṃ ca tasya bhagavataḥ prabhūtaratnasya tathāgatasyārhataḥ samyaksaṃbuddhasya
            ratnastūpaṃ yathābhūmau sthāpayāmāsa | tasyāpi tathāgatasyārhataḥ samyaksaṃbuddhasya
            yathāsukhavihāramārocayāmāsa ||</p>
         
         <span class="note"><span class="bold">Vaidya 269</span></span>
         
         
         <p>idamavocad bhagavānāttamanāḥ | te cāprameyā asaṃkhyeyāstathāgatā arhantaḥ samyaksaṃbuddhā
            anyalokadhātvāgatā ratnavṛkṣamūleṣu siṃhāsanopaviṣṭāḥ, prabhutaratnaśca tathāgato
            'rhan samyaksaṃbuddhaḥ sa ca sarvāvān bodhisattvagaṇaḥ, te ca viśiṣṭacāritrapramukhā
            aprameyā asaṃkhyeyā bodhisattva mahāsattvā ye pṛthivīvivarebhyo 'bhyudgatāḥ, te ca
            mahāśrāvakāḥ tāśca catasraḥ parṣadaḥ, sadevamānuṣāsuragandharvaśca loko bhagavato
            bhāṣitamabhyanandanniti ||</p>
         
         
         <p>iti śrīsaddharmapuṇḍarīke dharmaparyāye 'nuparīndanāparivarto nāma saptaviṃśatimaḥ
            samāptaḥ ||</p>
         
         
         <p>
            * * * * * *<br />
            ye dharmā hetuprabhavā hetuṃ teṣāṃ tathāgato hyavadat |<br />
            teṣāṃ ca yo nirodha evaṃ vādī mahāśramaṇaḥ ||
            </p>
         
         
         </div>
   </body>
</html>