<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Sarvatathāgatatattvasaṃgraha (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Sarvatathāgatatattvasaṃgraha</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_sarvatathAgatatattvasaMgraha.xml">sa_sarvatathAgatatattvasaMgraha.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Udip Shakya and Anula Shakya</p>
      <p class="noindent"><b>Contribution: </b>Udip Shakya and Anula Shakya</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Lokesh Chandra: Sarva Tathāgata Tattva Saṅgraha. Delhi : Motilal Banarsidas, 1987.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/sarvttsu.htm">sarvttsu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Sarvatathagatatattvasamgraha
            <br />Based on the ed. by Lokesh Chandra: Sarva Tathāgata Tattva Saṅgraha.
            <br />Delhi : Motilal Banarsidas, 1987.
            <br />
            <br />Input by Udip Shakya and Anula Shakya (2008),
            <br />proof-read by Milan Shakya
            <br />
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Tantra section
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Sarva Tathāgata Tattva Saṅgrah</p>
         
         
         <p>CHAPTER 1</p>
         
         
         <p>VAJRADHATU-MAHA-MANDALA-VIDHI-VISTARA-MANDALA I.1</p>
         
         
         <p>[evaṃ mayā śru]tamekasmin samaye bhagavān sarvatathāgata-vajrādhiṣṭhānasamayajñānavividhaviśeṣasamanvāgataḥ,
            sarvatathāgataratnamukuṭatraidhātukadharmarājyābhiṣekaprāptaḥ, sarvatathāgatasarvajñānamahāyogīśvaraḥ,
            sarvatathāgatasarvamudrāsamatādhigataviśvakāryakaraṇatāśeṣānavaśeṣasattvadhātusarvāśāparipūrakaḥ,
            mahākṛpo vairocanaḥ śāśvatastryadhvasamayavyavasthitaḥ sarvakāyavākcittavajrastathāgataḥ,
            sarvatathāgatādhyuṣitapraśastastavite mahāmaṇiratnapratyupte vicitravarṇaghaṇṭāvasaktamārutoddhatapaṭṭasrakcāmarahārārdhahāracandropaśobhite
            akaniṣṭhadevarājasya bhavane vijahāra / navanavatibhirbodhisattvakoṭibhiḥ sārdhaṃ,
            tadyathā vajrapāṇinā ca bodhisattvena, avalokiteśvareṇa ca bodhisattvena, ākāśagarbheṇa
            ca, vajramuṣṭinā ca, mañjuśriyā ca, sahacittotpādadharmacakrapravartinā ca, gaganagañjena
            ca sarvamārabalapramardinā ca, evaṃpramukhairnavanavatibhirbodhisattvakoṭibhiḥ; gaṅgānadīvālukāsamākhyātaiśca
            tathāgataiḥ, tadyathāpi nāma tilabimbamiva paripūrṇaṃ jambūdvīpe saṃdṛśyate / taiścāprameyaistathāgatairekaikasmācca
            tathāgatakāyādaprameyāsaṃkhyeyāni buddhakṣetrāṇi saṃdṛśyante, teṣu ca buddhakṣetreṣu
            imameva dharmanayaṃ deśayanti sma /</p>
         
         
         <p>atha bhagavān mahāvairocanaḥ sarvākāśadhātusadāvasthitakāyavākcittavajraḥ sarvatathāgatasamavasaraṇatayā
            sarvavajradhātvavabodhanajñānasattvaḥ sarvākāśadhātuparamāṇurajo vajrādhiṣṭhānasambhavajñānagarbhaḥ
            sarvatathāgatānantatayā mahavajrajñānābhiṣekaratnaḥ sarvākāśaspharaṇatathatājñānābhisambodhyabhisambodhibhūtaḥ
            sarvatathāgatātmabhāvaśuddhitayāsvabhāvaśuddhasarvadharmaḥ sarvākāśacaryāgryaḥ sarvatathāgatāmoghājñākāritayā
            sarvāsamānuttaraviśvakarmā / sarvatathāgatamahābodhidṛḍhasattvaḥ sarvatathāgatakarṣaṇasamayaḥ
            sarvatathāgatānurāgaṇajñāneśvaraḥ sarvatathāgatasādhukāraḥ sarvatathāgatamahābhiṣekaratnaḥ
            sarvatathāgatasūryaprabhāmaṇḍalaḥ sarvatathāgatacintārājamaṇiratnaketuḥ sarvatathāgatamahāhāsaḥ
            sarvatathāgatamahāśuddhadharmaḥ sarvatathāgataprajñājñānaḥ sarvatathāgatacakraḥ sarvatathāgatamahāvīryasudṛḍhakavacaḥ
            sarvatathāgatarakṣaparipālanavajrayakṣaḥ sarvatathāgatakāyavākcittavajrabandhamudrājñānaḥ
            /</p>
         
         
         <p>Eulogy of Samantabhadra the mahabodhistattva</p>
         
         
         <p>
            samantabhadraḥ svamoghaḥ māraḥ prāmodyanāyakaḥ /<br />
            khagarbhaḥ su[mahāte]jā ratnaketurmahāsmitaḥ // 1 //
            </p>
         
         
         <p>
            avalokitamaheśaś ca mañjuśrīḥ sarvamaṇḍalaḥ /<br />
            avāco viśvakarmā ca vīryaścaṇḍo [dṛḍhagrahaḥ] // 2 //
            </p>
         
         
         <p>
            vajro 'ṅ kuśaḥ śarastuṣṭiḥ ratnaḥ sūryo dhvajaḥ smitaḥ /<br />
            padmaḥ kośaḥ sucakro vāk karma varma ravayo grahaḥ // 3 //
            </p>
         
         
         <p>
            anādinidha[naḥ śānto rudraḥ krodho mahā]kṣamaḥ /<br />
            yakṣaḥ surākṣaso dhīraḥ sauriḥ saurirmahāvibhuḥ // 4 //
            </p>
         
         
         <p>
            umāpatiḥ prajānātho viṣṇurjiṣṇurmahāmuniḥ /<br />
            lokapālo nabho bhūmi[striloka]stu tridhātukaḥ // 5 //
            </p>
         
         
         <p>
            mahābhūtaḥ susattvārthaḥ sarvaḥ śarvaḥ pitāmahaḥ /<br />
            saṃsāro nirvṛtiḥ śaśvat samyagvṛttirmahāmahaḥ // 6 //
            </p>
         
         
         <p>buddhaḥ śuddho mahāyānastribhavaḥ śāśvato hisaḥ /
            trilokavijayī śambhuḥ śambhunāthaḥ pradāmakaḥ // 7 // //</p>
         
         
         <p>
            vajranāthaḥ subhūmyagryo jñānaḥ pāramitānayaḥ /<br />
            vimokṣo bodhisattvaśca caryaḥ sarvatathāgataḥ // 8 //
            </p>
         
         
         <p>
            buddhārtho buddhahṛdayaḥ sarvabodhiranuttaraḥ /<br />
            vairocano jino nāthaḥ svayaṃbhūrdhāraṇī smṛtiḥ // 9 //
            </p>
         
         
         <p>
            mahāsattvo mahāmudraḥ samādhirbuddhakarmakṛt /<br />
            sarvabuddhātmako bhūtaḥ sattvo nityārthabodhakaḥ // 10 //
            </p>
         
         
         <p>
            mahāsthāṇurmahākālo mahārāgo mahāsukhaḥ /<br />
            mahāpāpo mahāgryāgryaḥ sarvāgryo bhuvaneśvaraḥ // 11 //
            </p>
         
         
         <p>bhagavān mahābodhicittaḥ samantabhadro mahābodhisattvaḥ sarvatathāgatahṛdayeṣu vijahāra
            / atha sarvatathāgatairidaṃ buddhakṣetraṃ tadyathā tilabimbamiva paripūrṇama //</p>
         
         
         <p>atha khalu sarvatathāgatā mahāsamājamāpadya, yena sarvārthasiddhirbodhisattvo mahāsattvaḥ
            bodhimaṇḍaniṣaṇṇastenopajagmuḥ / upetya bodhisattvasya sāṃbhogikaiḥ kāyairdarśanandatvaivamāhuḥ-
            "kathaṃ kulaputrānuttarāṃ samyaksambodhim abhisaṃbhotsyase, yastvaṃ sarvatathāgatatattvānabhijñatayā
            sarvaduḥkarāṇyutsahasī-?"ti /</p>
         
         
         <p>atha sarvārthasiddhirbodhisattvo mahāsatvassarvatathāgatacoditaḥsamānastata āsphānasamādhito
            vyutthāya, sarvatathāgatān praṇipatyāhū yaivamāha- "bhagavantastathāgatā ājñāpayata
            kathaṃ pratipadyāmi kīdṛśaṃ tat tattvam" iti / evamukte sarvatathāgatāstaṃ bodhisattvamekakaṇṭhenaivamāhuḥ-
            "pratipadyasva kulaputra svacittapratyavekṣaṇasamādhānena prakṛtisiddhena rucijaptena
            mantreṇa" iti oṃ cittaprativedhaṃ karomi /</p>
         
         
         <p>atha bodhisattvaḥ sarvatathāgatānevamāha- "ājñātaṃ me bhagavantastathāgatāḥ svahṛdi
            candramaṇḍalākāraṃ paśyāmi" / sarvatathāgatāḥ procuḥ- "prakṛtiprabhāsvaramidaṃ kulaputra
            cittaṃ, tadyathā parikarṣyate tat tathaiva bhavati / tadyathāpi nāma śvetavastre rāgarañjanam"
            iti /</p>
         
         
         <p>atha sarvatathāgatāḥ prakṛtiprabhāsvaracittajñānasya sphītīkaraṇahetoḥ punarapi tasmai
            bodhisattvāya oṃ bodhicittamutpādayāmi ityanena prakṛtisiddhena mantreṇa bodhicittamutpāditavantaḥ
            /</p>
         
         
         <p>atha bodhisattvaḥ punarapi sarvatathāgatājñayā bodhicittamutpādyaivamāha- "yat taccandramaṇḍalākāraṃ
            taccandramaṇḍalameva paśyāmi" / sarvatathāgatā āhuḥ- "sarvatathāgatahṛdayante samantabhadraścittotpādaḥ
            sāmīcībhūtaḥ, tatsādhu pratipadyatām, sarvatathāgatasamantabhadracittotpādasya dṛḍhīkaraṇahetoḥ
            svahṛdi candramaṇḍale vajrabimbaṃ cintayānena mantreṇa oṃ tiṣṭha vajra /</p>
         
         
         <p>bodhisattva āha- "paśyāmi bhagavantastathāgatāścandramaṇḍale vajram" / sarvatathāgatā
            āhuḥ- "dṛḍhīkurvidaṃ sarvatathāgatasamantabhadracittavajramanena mantreṇa oṃ vajrātmako
            'ham //</p>
         
         
         <p>atha yāvantaḥ sarvākāśadhātusamavasaraṇāḥ sarvatathāgatakāyavākcittavajradhātavaḥ,
            te sarve sarvatathāgatādhiṣṭhānena tasmin sattvavajre praviṣṭāḥ / tataḥ sarvatathāgataiḥ
            sa bhagavān sarvārthasiddhirmahābodhisattvo vajradhāturvajradhāturiti vajranāmābhiṣekeṇābhiṣiktaḥ
            /</p>
         
         
         <p>atha vajradhāturmahābodhisattvastān sarvatathāgatānevamāha "paśyāmi bhagavantastathāgatāḥ
            sarvatathāgatakāyamātmānam" / sarvatathāgatāḥ prāhuḥ- "tena hi mahāsattva sattvavajraṃ
            sarvākāravaropetaṃ buddhabimbamātmānaṃ bhāvayānena prakṛtisiddhena mantreṇa rucitaḥ
            parijapya oṃ yathā sarvatathāgatāstathāham" //</p>
         
         
         <p>athaivamukte vajradhāturmahābodhisattvastathāgatamātmānamabhisambudhya, tān sarvatathāgatān
            praṇipatyāhū yaivamāha "adhitiṣṭhata māṃ bhagavantastathāgatā imāmabhisaṃbodhiṃ dṛḍhīkuruta
            ceti" / athaivamukte sarvatathāgatā vajradhātostathāgatasya tasmin sattvavajre praviṣṭā
            iti //</p>
         
         
         <p>atha bhagavān vajradhātustathāgatastasmin eva kṣaṇe sarvatathāgatasamatājñānābhisaṃbuddha
            sarvatathāgatavajrasamatājñānamudrāguhyasamayapraviṣṭaḥ sarvatathāgatadharmasamatājñānādhigamasvabhāvaśuddhaḥ
            sarvatathāgatasarvasamatāprakṛtiprabhāsvarajñānākarabhūtastathāgato 'rhān samyaksaṃbuddhaḥ
            saṃvṛtta iti //</p>
         
         
         <p>atha sarvatathāgatāḥ punarapi tataḥ sarvatathāgatasattvavajrān niḥsṛtyākāśagarbhamahāmaṇiratnābhiṣekeṇābhiṣicyāvalokiteśvaradharmajñānamutpādya
            sarvatathāgataviśvakarmatāyāṃ pratiṣṭhāpya yena sumerugirimūrdhā yena ca vajramaṇiratnaśikharakūṭāgārastenopasaṃkrāntāḥ,
            upasaṃkramya vajradhātuntathāgataṃ sarvatathāgatatve 'dhiṣṭhya, sarvatathāgatasiṃhāsane
            sarvatomukhaṃ pratiṣṭhāpayāmāsuriti //</p>
         
         
         <p>Emanation of the 37 deities from samadhi</p>
         
         
         <p>atha khalu akṣobhyastathāgato ratnasaṃbhavaśca tathāgato lokeśvararājaśca tathāgato
            amoghasiddhiśca tathāgataḥ sarvatathāgatatvaṃ svayamātmanyadhiṣṭhāya, bhagavataḥ śākyamunestathāgatasya
            sarvasamatāsuprativedhatvāt sarvadiksamatāmabhyālambya, catasṛṣu dikṣu niṣaṇṇāḥ //</p>
         
         
         <p>I.1.6 Vajrasattva</p>
         
         
         <p>atha bhagavān vairocanastathāgataḥ acirābhisaṃbuddhaḥ sarvatathāgatasamantabhadrahṛdayasarvatathāgatākāśasaṃbhavamahāmaṇiratnābhiṣekābhiṣiktaḥ
            sarvatathāgatāvalokiteśvaradharmajñānaparamapāramitāprāptaḥ sarvatathāgataviśvakarmatāmoghāpratihataśāsanaḥ
            paripūrṇakāryaḥ paripūrṇamanorathaḥ sarvatathāgatatvaṃ svayamātmanyadhiṣṭhāya, sarvatathāgatasamantabhadramahābodhisattvasamayasambhavasattvādhiṣṭhānavajraṃ
            nāma samādhiṃ samāpadyedaṃ sarvatathāgatamahāyānābhisamayaṃ nāma sarvatathāgatahṛdayaṃ
            svahṛdayāna niścacāra vajrasattva //</p>
         
         
         <p>athāsmin viniḥsṛtamātre sarvathāgatahṛdayebhyaḥ sa eva bhagavāṃ samantabhadraścandramaṇḍalāni
            bhūtvā viniḥsṛtya, sarvasattvānāṃ mahābodhicittāni saṃśodhya, sarvatathāgatānāṃ sarvapārśveṣvavasthitāḥ
            / atha tebhyaścandramaṇḍalebhyaḥ sarvatathāgatajñānavajrāṇi viniḥsṛtya, bhagavato
            vairocanasya tathāgatasya hṛdaye praviṣṭāni / samantabhadratvācca sudṛḍhatvācca vajrasattvasamādheḥ
            sarvatathāgatādhiṣṭhānena caikadhanaḥ sakalākāśadhātusamavasaraṇapramāṇo raśmimālo
            pañcamūrdhā sarvatathāgatakāyavākcittavajramayovajravigrahaḥ prādurbhūya, sarvathāgatahṛdayān
            niṣkramya pāṇau pratiṣṭhitaḥ / atha tato vajrād vajrākārā raśmayo vicitravarṇarūpāḥ
            sarvalokadhātvābhāsanaspharaṇā viniścaritāḥ / tebhyaśca vajraraśmimukhebhyaḥ sarvalokadhātuparamāṇurajaḥsamāstathāgatavigrahā
            viniḥsṛtya, sakaladharmadhātusamavasaraṇeṣu sarvākāśadhātuparyavasāneṣu sarvalokadhātuprasarameghasamudreṣu
            sarvatathāgatasamatājñānābhijñāsvabhisaṃbodhāt, sarvatathāgatamahābodhicittotpādanasamantabhadravividhacaryāniṣpādanasarva-
            tathāgatakulārāgaṇamahābodhimaṇḍopasaṃkramaṇasarvamāradharṣaṇasarva- tathāgatasamatāmahābodhyabhisaṃbudhyanadharmacakrapravartanaṃ
            yāvad aśeṣānavaśeṣasattvadhātuparitrāṇasarvahitasukhasarvatathāgatajñānābhijñottamasiddhiniṣpādanādīni
            sarvatathāgatavikurvitāni sandarśya, samantabhadratvād vajrasattvasamādheḥ sudṛḍhatvāccaikaghanaḥ
            samantabhadramahābodhisattvakāyaḥ saṃbhūya, bhagavato vairocanasya hṛdaye sthitvedamudānamudānayāmāsa
            /</p>
         
         
         <p>
            aho samantabhadro 'haṃ dṛḍhasattvaḥ svayaṃbhuvāṃ /<br />
            yad dṛḍhatvādakāyo 'pi sattvakāyatvamāgataḥ //
            </p>
         
         
         <p>atha samantabhadramahābodhisattvakāyo bhagavato hṛdayādavatīrya, sarvatathāgatānāṃ
            purataścandramaṇḍalāśrito bhūtvājñāṃ mārgayāmāsa //</p>
         
         
         <p>atha bhagavān sarvatathāgatajñānasamayavajraṃ nāma samādhiṃ samāpadya, sarvatathāgataśīlasamādhiprajñāvimuktivimuktijñānadarśanadharmacakrapravartanasattvārthamahopāyabalavīryamahājñānasamayamaśeṣānavaśeṣasattvadhātuparitrāṇasarvādhipatyasarvasukhasaumanasyānubhavanārtha
            yāvat sarvatathāgatasamatājñānābhijñānuttaramahāyānābhisamayottamasiddhyavāptiphalahetostatsarvatathāgatasiddhivajraṃ
            tasmai samantabhadrāya mahābodhisattvāya sarvatathāgatacakravartitve sarvabuddhakāyaratnamukuṭapaṭṭābhiṣekeṇābhiṣicya
            pāṇibhyāmanuprādāt / tataḥ sarvatathāgatairvajrapāṇirvajrapāṇiriti vajranāmābhiṣekeṇābhiṣiktaḥ
            /</p>
         
         
         <p>atha vajrapāṇirbodhisattvo mahāsattvo vāmavajragarvollālanatayā tadavajraṃ svahṛdyutkarṣaṇayogena
            dhārayannidamudānamudānayāmāsa /</p>
         
         
         <p>
            idaṃ tatsarvabuddhānāṃ siddhivajramanuttaraṃ /<br />
            ahaṃ mama kare dattaṃ vajraṃ vajre pratiṣṭhitam // iti //
            </p>
         
         
         <p>I.1.7 Vajraraja</p>
         
         
         <p>atha bhagavān punarapyamogharājamahābodhisattvasamayasaṃbhavasattvādhiṣṭhānavajraṃ
            nāma samādhiṃ samāpadyadaṃ sarvatathāgatākarṣaṇasamayannāma sarvatathāgatahṛdayaṃ
            svahṛdayānniścacāra vajrarāja //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇi sarvatathāgatamahāṅkuśāni
            bhūtvā viniḥsṛtya, bhagavato vairocanasya hṛdaye praviṣṭvaikaghano vajrāṅku śamahāvigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajrāṅku śamahāvigrahāt sarvalokadhātuparamāṇurajaḥsamāstathāgatavigrahā
            viniḥsṛtya, sarvatathāgatakarṣaṇādīni sarvabuddharddhivikurvitāni kṛtvā, svamogharājatvād
            vajrasattvasamādheḥ sudṛḍhatvāccaikaghanaḥ amogharājamahābodhisattvakāyaḥ saṃbhūya,
            bhagavato vairocanasya hṛdaye sthitvedamudānamudānayāmāsa /</p>
         
         
         <p>
            aho hyamogharājāhaṃ vajrasaṃbhavamaṅku śaḥ /<br />
            yatsarvavyāpino buddhāḥ samākṛṣyanti siddhayaḥ // iti //
            </p>
         
         
         <p>atha so 'mogharājamahābodhisattvakāyo bhagavato hṛdayādavatīrya, sarvatathāgatānāṃ
            dakṣiṇacandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatākarṣaṇasamayavajrannāma samādhiṃ samāpadya, sarvatathāgatākarṣaṇasamayamaśeṣānavaśeṣasattvadhātusarvākarṣaṇasarvasukhasaumanasyānubhavanārthaṃ
            yāvat sarvatathāgatasamājādhiṣṭhānottamasiddhyarthaṃ tadvajrāṅkuśaṃ tasmai amogharājāya
            mahābodhisattvāya tathaiva pāṇibhyāmanuprādāt / tataḥ sarvatathāgatairvajrākarṣo vajrākarṣa
            iti vajranāmābhiṣekeṇābhiṣiktaḥ //</p>
         
         
         <p>atha vajrākarṣo bodhisattvastena vajrāṅkuśena sarvatathāgatānākarṣayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ vajrajñānamanuttaraṃ /<br />
            yatsarvabuddhārthasiddhyartha samākarṣaṇamuttamama // iti //
            </p>
         
         
         <p>I.1.8 Vajraraga</p>
         
         
         <p>atha bhagavān punarapi māramahābodhisattvasamayasaṃbhavasattvādhiṣṭhānavajraṃ nāma
            samādhiṃ samāpadyedaṃ sarvatathāgatānurāgaṇasamayannāma sarvatathāgatahṛdayaṃ svahṛdayānniścacāra
            vajrarāga //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatakusumāyudhāni
            bhūtvā viniḥsṛtya, bhagavato vairocanasya hṛdaye praviṣṭvaikaghano mahāvajravāṇavigrahaḥ
            prādurbhūya, pāṇau pratiṣṭhitaḥ / atha tato vajravāṇavigrahātsarvalokadhātuparamāṇurajaḥsamāstathāgatavigrahā
            viniḥsṛtya, sarvatathāgatānurāgaṇādīni sarvabuddharddhivikurvitāni kṛtvā, sumāraṇatvād
            vajrasattvasamādheḥ sudṛḍhatvāccaikaghano māramahābodhisattvakāyaḥ saṃbhūya, bhagavato
            vairocanasya hṛdaye sthitvedamudānamudānayāmāsa /</p>
         
         
         <p>
            aho svabhāvaśuddho 'hamanurāgaḥ svayaṃbhuvāṃ /<br />
            yacchuddhyarthaṃ viraktānāṃ rāgeṇa vinayanti hi //
            </p>
         
         
         <p>atha sa māramahābodhisattvakāyo bhagavato hṛdayādavatīrya sarvatathāgatānāṃ vāmacandramaṇḍalāśrito
            bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatānurāgaṇādhiṣṭhānavajrannāma samādhiṃ samāpadya, sarvatathāgatamāraṇavajrasamayamaśeṣānavaśeṣatvadhātvanurāgaṇarsāsukhasaumanasyānubhavanārthaṃ
            yāvat sarvatathāgatamārakarmottamasiddhyavāptiphalahetostadvajravāṇaṃ tasmai mārāya
            mahābodhisattvāya tathaiva pāṇibhyāmanuprādāt / tataḥ sarvatathāgatairvajradhanurvajradhanuriti
            vajranāmābhiṣekeṇābhiṣiktaḥ //</p>
         
         
         <p>atha vajradhanurbodhisattvo mahāsattvastena vajravāṇena sarvatathāgatān mārayannidamudānamudānayāmāsa
            /</p>
         
         
         <p>
            idantatsarvabuddhānāṃ rāgajñānamanāvilaṃ /<br />
            hatvā virāgaṃ rāgeṇa sarvasaukhyaṃ dadanti hi //
            </p>
         
         
         <p>I.1.9 Vajrasadhu</p>
         
         
         <p>atha bhagavān punarapi prāmodyarājamahābodhisattvasamayasaṃbhavasattvādhiṣṭhānavajrannāma
            samādhiṃ samāpadyedaṃ sarvatathāgatapramodasamayannāma sarvatathāgatahṛdayaṃ svahṛdayānniścacāra
            vajrasādhu //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sādhukārāṇi
            bhūtvā, bhagavato vairocanasya hṛdaye praviṣṭvaikaghano bhūtvā, vajratuṣṭivigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajratuṣṭivigrahāt sarvalokadhātuparamāṇurajaḥsamāḥ
            tathāgatavigrahā viniḥsṛtya, sarvatathāgatasādhukārādīni sarvabuddharddhivikurvitāni
            kṛtvā, suprāmodyatvād vajrasattvasamādheḥ sudṛḍhatvāc caikaghanaḥ prāmodyarājamahābodhisattvakāyaḥ
            saṃbhūya, bhagavato vairocanasya tathāgatasya hṛdaye sthitvedamudānamudānayāmāsa /</p>
         
         
         <p>
            aho hi sādhukāro 'haṃ sarvaḥ sarvavidāṃ varaḥ /<br />
            yad vikalpaprahīṇānāṃ tuṣṭiṃ janayati dhruvaṃ //
            </p>
         
         
         <p>atha sa prāmodyarājamahābodhisattvakāyo bhagavato vairocanasya hṛdayādavatīrya, sarvatathāgatānāṃ
            pṛṣṭhataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatasaṃtoṣaṇavajrannāma samādhiṃ saṃpādya, sarvatathāgatānuttaraprāmodyajñānasamayaśeṣānavaśeṣasattvadhātusarvasattvasantoṣaṇamahāsukhasaumanasyānubhavanārtha
            yāvat sarvatathāgatānuttaraharṣarasottamasiddhiprāptiphalahetostadvajratuṣṭiṃ tasmai
            prāmodyarājāya mahābodhisattvāya tathaiva pāṇibhyāmanuprādāt / tataḥ sarvatathāgatairvajraharṣo
            vajraharṣa iti vajranāmābhiṣekeṇābhiṣiktaḥ //</p>
         
         
         <p>atha vajraharṣo bodhisattvastena vajratuṣṭinā sarvatathāgatān sādhukāraiḥ praharṣayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ sādhukārapravartakaṃ /<br />
            sarvatuṣṭikaraṃ vajraṃ divyaṃ prāmodyavardhanam // iti //
            </p>
         
         
         <p>mahābodhicittaṃ, sarvatathāgatakarṣaṇasamayaḥ, sarvatathāgatānurāgaṇajñānaṃ, mahātuṣṭiriti
            sarvatathāgatamahāsamayasattvāḥ //</p>
         
         
         <p>I.1.10 Vajraratna</p>
         
         
         <p>atha bhagavān punarapyākāśagarbhamahābodhisattvasamayasaṃbhavaratnādhiṣṭhānavajrannāma
            samādhiṃ samāpadyedaṃ sarvatathāgatābhiṣekasamayannāma sarvatathāgatahṛdayaṃ svahṛdayānniścacāra
            vajraratnaḥ //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sarvākāśasamatājñānasuprativedhatvād,
            vajrasattvasamādheḥ sa eva bhagavān vajradharaḥ sarvākāśarasamayo bhūtvā viniḥsṛtās,
            taiḥ sarvaiḥ sarvākāśaraśmibhiḥ sarvalokadhātavo 'vabhāsitāḥ, sarvākāśadhātusamāḥ
            saṃvṛtā abhūvan / atha sarvatathāgatādhiṣṭhānena sarvo 'sākāśadhāturbhagavato vairocanasya
            hṛdaye praviṣṭāḥ / suparibhāvitatvācca vajrasattvasamādheḥ sarvākāśadhātugarbhamayaḥ
            sarvalokadhātusamavasaraṇapramāṇo mahāvajraratnavigrahaḥ prādurbhūya, bhagavataḥ pāṇau
            pratiṣṭhitaḥ / atha tasmād vajraratnavigrahāt sarvalokadhātuparamāṇurajaḥsamāstathāgatavigrahāḥ
            prādurbhūya, sarvatathāgatābhiṣekādīni sarvatathāgatarddhivikurvitāni sarvalokadhātuṣu
            kṛtvā, sarvākāśadhātugarbhasusaṃbhavatvādvajrasattvasamādheḥ sudṛḍhatvāccaikaghanaḥ
            ākāśagarbhamahābodhisattvakāyaḥ saṃbhūya, bhagavato vairocanasya hṛdaye sthitvedamudānamudānayāmāsa
            /</p>
         
         
         <p>
            aho hi svabhiṣeko 'haṃ vajraratnamanuttaraṃ /<br />
            yanniḥsaṃgā api jināstridhātupatayaḥ smṛtāḥ //
            </p>
         
         
         <p>atha sa ākāśagarbhamahābodhisattvakāyo bhagavato hṛdayādavatīrya, sarvatathāgatānāṃ
            purataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatamaṇiratnavajrannāma samādhiṃ samāpadya, sarvatathāgatābhiprāyaparipūrṇasamayamaśeṣānavaśeṣasattvadhātusarvārthapariprāptisarvasukhasaumanasyānubhavanārthaṃ
            yāvat sarvatathāgatārthasaṃpaduttamasiddhiprāptyai taṃ vajramaṇiṃ tasmai ākāśagarbhāya
            mahābodhisattvāya vajraratnacakravartitve vajraratnāṅkurābhiṣekeṇābhiṣicya pāṇibhyāmanuprādāt
            / tataḥ sarvatathāgatairvajragarbho vajragarbha iti vajranāmābhiṣekeṇābhiṣiktaḥ /</p>
         
         
         <p>atha vajragarbho mahābodhisattvastaṃ vajramaṇiṃ svābhiṣekasthāne sthāpayannidamudānamudānayāmāsa
            /</p>
         
         
         <p>
            idaṃ tat sarvabuddhānāṃ sattvadhātvabhiṣecanaṃ /<br />
            ahammama kare dattaṃ ratne ratnanniyojitaṃ //
            </p>
         
         
         <p>I.1.11 Vajrateja</p>
         
         
         <p>atha bhagavān punarapi mahātejamahābodhisattvasamayasaṃbhavaratnādhiṣṭhānavajrannāma
            samādhiṃ samāpadyadaṃ sarvatathāgataraśmisamayannāma sarvatathāgatahṛdayaṃ svahṛdayānniścacāra
            vajrateja //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ mahāsūryamaṇḍalāni
            bhūtvā, bhagavato vairocanasya hṛdaye praviṣṭvaikaghano vajrasūryavigrahaḥ prādurbhūya,
            bhagavataḥ pāṇau pratiṣṭhitaḥ / atha tato vajrasūryamaṇḍalātsarvalokadhātuparamāṇurajaḥsamāḥ
            tathāgatavigrahā viniḥsṛtya, sarvatathāgataraśmipramuñcanādīni sarvatathāgatarddhivikurvitāni
            kṛtvā, sumahātejastvād vajrasattvasamādheḥ sudṛḍhatvāccaikaghano mahātejamahābodhisattvakāyaḥ
            saṃbhūya, bhagavato vairocanasya hṛdaye sthitvedamudānamudānayāmāsa /</p>
         
         
         <p>aho hyanupamaṃ tejaḥ sattvadhātvavabhāsanaṃ /
            yacchodhayati śuddhānāṃ buddhānāmapi tāyināṃ /</p>
         
         
         <p>atha sa vimalatejamahābodhisattvakāyo bhagavato hṛdayādavatīrya, sarvatathāgatānāṃ
            dakṣiṇacandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgataprabhāmaṇḍalādhiṣṭhānavajrannāma samādhiṃ samāpadya, sarvatathāgataraśmisamayamaśeṣānavaśeṣasattvadhātvanupamatejaḥsarvasukhasaumanasyānubhavanārthaṃ
            yāvatsarvatathāgatasvayaṃprabhāvāptyuttamasiddhaye tadvajrasūryaṃ tasmai mahātejase
            mahābodhisattvāya tathaiva pāṇibhyāmanuprādāt / tataḥ sarvatathāgatairvajraprabho
            vajraprabha iti vajranāmābhiṣekeṇābhiṣiktaḥ //</p>
         
         
         <p>atha vajraprabho mahābodhisattvastena vajrasūryeṇa sarvatathāgatānavabhāsayannidamudānamudānayāmāsa
            /</p>
         
         
         <p>idaṃ tatsarvabuddhānāmajñānadhvāntanāśanaṃ / paramāṇurajaḥsaṃkhyasūryādhikataraprabham
            // iti //</p>
         
         
         <p>I.1.12 Vajraketu</p>
         
         
         <p>atha bhagavān punarapi ratnaketumahābodhisattvasamayasaṃbhavaratnādhiṣṭhānavajrannāma
            samādhiṃ samāpadyedaṃ sarvatathāgatāśāparipūraṇasamayannāma sarvatathāgatahṛdayaṃ
            svahṛdayānniścacāra vajraketu //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vicitravarṇarūpālaṅkārasaṃsthānāḥ
            patākā bhūtvā viniḥsṛtya, bhagavato vairocanasya hṛdaye praviṣṭvaikaghano vajradhvajavigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajradhvajavigrahāt sarvalokadhātuparamāṇurajaḥsamāstathāgatavigrahā
            viniścaritvā, sarvatathāgataratnadhvajocchrepaṇādīni sarvabuddharddhivikurvitāni kṛtvā,
            mahāratnaketutvād vajrasattvasamādheḥ sadṛḍhatvāccaikaghano ratnaketumahābodhisattvakāyaḥ
            saṃbhūya, bhagavato vairocanasya tathāgatasya hṛdaye sthitvedamudānamudānayāmāsa /</p>
         
         
         <p>
            aho hyasadṛśaḥ keturahaṃ sarvārthasiddhīnāṃ /<br />
            yatsarvāśāparipūrṇānāṃ sarvārthapratipūraṇaṃ // iti //
            </p>
         
         
         <p>atha sa ratnaketurmahābodhisattvakāyo bhagavato hṛdayādavatīrya, sarvatathāgatānāṃ
            vāmacandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatocchrayādhiṣṭhānavajrannāma samādhiṃ samāpadya, sarvatathāgatacintārājamaṇidhvajocchrepaṇasamayamaśeṣānavaśeṣasattvadhātusarvāśāparipūrisarvasukhasaumanasyānubhavanārthaṃ
            yāvat sarvatathāgatamahārthottamasiddhiprāptiphalahetoḥ tadvajradhvajaṃ tasmai ratnaketave
            mahābodhisattvāya tathaiva pāṇibhyāmanuprādāt / tataḥ sarvatathāgatairvajrayaṣṭirvajrayaṣṭiriti
            vajranāmabhiṣekeṇābhiṣiktaḥ /</p>
         
         
         <p>atha vajrayaṣṭirbodhisattvo mahāsattvastena vajradhvajena sarvatathāgatān dānapāramitāyānniyojayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ sarvāśāpaparipūraṇaṃ /<br />
            cintāmaṇidhvajannāma dānapāramitānayam // iti //
            </p>
         
         
         <p>I.1.13 Vajrahasa</p>
         
         
         <p>atha bhagavān punarapi nityaprītipramuditendriyamahābodhisattvasamayasaṃbhavaratnādhiṣṭhānavajrannāma
            samādhiṃ samāpadyedaṃ sarvatathāgataprītisamayannāma sarvatathāgatahṛdayaṃ svahṛdayānniścacāra
            vajrahāsa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasmitāni
            bhūtvā viniḥsṛtya, bhagavato vairocanasya hṛdaye praviṣṭvaikaghano vajrasmitavigrahaḥ
            prādurbhūya, prāṇau pratiṣṭhitaḥ / atha tato vajrasmitavigrahāt sarvalokadhātuparamāṇurajaḥsamāstathāgatavigrahāḥ
            sarvatathāgatādbhūtādīni sarvabuddharddhivikurvitāni kṛtvā, nityaprītipramuditendriyatvād
            vajrasattvasamādheḥ sudṛḍhatvāccaikaghano nityaprītipramuditendriyamahābodhisattvakāyaḥ
            saṃbhūya, bhagavato vairocanasya hṛdaye sthitvedamudānamudānayāmāsa /</p>
         
         
         <p>
            aho mahāhāsamahaṃ sarvāgryāṇāṃ mahādbhutaṃ /<br />
            yatprayuñjanti buddhārthe sadaiva susamāhitāḥ //
            </p>
         
         
         <p>atha sa nityaprītipramuditendriyamahābodhisattvakāyo bhagavato hṛdayādavatīrya, sarvatathāgatānāṃ
            pṛṣṭhataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatādbhutādhiṣṭhānavajrannāma samādhiṃ samāpadya, sarvatathāgatādbhutotpādasamayamaśeṣānavaśeṣasattvadhātusarvendriyānuttarasukhasaumanasyānubhavanārthaṃ
            yāvat sarvatathāgatendriyapariśodhanajñānābhijñāvāptiphalahetostadvajrasmitaṃ tasmai
            nityaprītipramuditendriyāya mahābodhisattvāya tathaiva pāṇibhyāmanuprādāt / tataḥ
            sarvatathāgatairvajraprītirvajraprītiriti vajranāmābhiṣekeṇābhiṣiktaḥ //</p>
         
         
         <p>atha vajraprītirbodhisattvo mahāsattvaḥ tena vajrasmitena sarvatathāgatān praharṣayannidamudānamudānayāmāsa
            /</p>
         
         
         <p>
            idantatsarvabuddhānāmadbhutotpādadarśakaṃ /<br />
            mahāharṣakaraṃ jñānamajñātaṃ paraśāsibhir // iti //
            </p>
         
         
         <p>mahābhiṣekaḥ, vyāmaprabhāmaṇḍalaṃ, mahāsattvārtho, mahāharṣaśceti / sarvatathāgatamahābhiṣekasattvāḥ
            //</p>
         
         
         <p>I.1.14 Vajradharma</p>
         
         
         <p>atha bhagavān punarapyavalokiteśvaramahābodhisattvasamayasaṃbhavadharmādhiṣṭhānavajrannāma
            samādhiṃ samāpadyedaṃ sarvatathāgadharmasamayannāma sarvatathāgatahṛdayaṃ svahṛdayānniścacāra
            vajradharma //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ svabhāvaśuddhadharmasamatājñānasuprativedhatvāt
            vajrasattvasamādheḥ saddharmaraśmayo bhūtvā viniścaritaḥ, taiḥ saddharmaraśmibhiḥ
            sarvalokadhātavo 'vabhāsitāḥ, dharmadhātumayāḥ saṃvṛtā abhūvan / sa ca sakalo dharmadhāturbhagavato
            varocanasya hṛdaye praviṣṭvaikaghanaḥ sarvākāśadhātusamavasaraṇapramāṇo mahāpadmavigrahaḥ
            prādurbhūya, bhagavataḥ pāṇau pratiṣṭhitaḥ / atha tasmād vajrapadmavigrahāt sarvalokadhātuparamāṇurajaḥsamāstathāgatavigrahā
            viniḥsṛtya, sarvatathāgatasamādhijñānābhijñādīni sarvabuddharddhivikurvitāni sarvalokadhātuṣu
            kṛtvā, svavalokanaisvaryatvād vajrasattvasamādheḥ sudṛḍhatvāccaikaghanaḥ avalokiteśvaramahābodhisattvakāyaḥsaṃbhūya,
            bhagavato vairocanasya tathāgatasya hṛdaye sthitvedamudānamudānayāmāsa /</p>
         
         
         <p>
            aho hi paramārtho 'hamādiśuddhaḥ svayaṃbhuvān /<br />
            yatkolopamadharmāṇāṃ viśuddhirupalabhyate //
            </p>
         
         
         <p>atha so 'valokiteśvaramahābodhisattvakāyo bhagavato vairocanasya hṛdayādavatīrya,
            sarvatathāgatānāṃ purataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatasamādhijñānasamayavajrannāma samādhiṃ samāpadya, sarvatathāgataviśodhanasamayamaśeṣānavaśeṣasattvātmapariśuddhisarvasukhasaumanasyānubhavanārthaṃ
            yāvat sarvatathāgatadharmajñānābhijñāvāptiphalahetostadvajrapadmaṃ tasma avalokiteśvarāya
            mahābodhisattvāya saddharmacakravartitve sarvatathāgatadharmakāyābhiṣekeṇābhiṣicya,
            pāṇibhyāmanuprādāt / tataḥ sarvatathāgatarvajranetro vajranetra iti vajranāmābhiṣekeṇābhiṣiktaḥ
            //</p>
         
         
         <p>atha vajranetro bodhisattvo mahāsattvaḥ tadvajrapadmaṃ patravikāsanatayā rāgaviśuddhinirlepasvabhāvāvalokanatathāvalokayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ rāgatattvāvabodhanaṃ /<br />
            ahaṃ mama kare dattaṃ dharma dharme pratiṣṭhitam // iti //
            </p>
         
         
         <p>I.1.15 Vajratiksna</p>
         
         
         <p>atha bhagavān punarapi mañjuśrīmahābodhisattvasamayasaṃbhavadharmādhiṣṭhānavajraṃ
            nāma samādhiṃ samāpadyadaṃ sarvatathāgatamahāprajñājñānasamayannāma sarvatathāgatahṛdayaṃ
            svahṛdayānniścacāra vajratīkṣṇa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ prajñāśastrāṇi
            bhūtvā viniḥsṛtya, bhagavato vairocanasya hṛdaye praviṣṭvaikadhano vajrakośavigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajrakośavigrahāt sarvalokadhātuparamāṇurajaḥsamāstathāgatavigrahā
            viniścaritvā, sarvatathāgataprajñājñānādīni sarvabuddharddhivikurvitāni kṛtvā, sumañjuśriyatvāt
            vajrasattvasamādheḥ sudṛḍhatvāccaikaghano mañjuśrīmahābodhisattvakāyaḥ saṃbhūya, bhagavato
            vairocanasya hṛdaye sthitvedamudānamudānayāmāsa //</p>
         
         
         <p>
            aho hi sarvabuddhānāṃ mañjughoṣamahaṃ smṛtaḥ /<br />
            yatprajñāyā arūpiṇyā ghoṣatvamupalabhyate //
            </p>
         
         
         <p>atha sa mañjuśrīmahābodhisattvakāyo bhagavato hṛdayādavatīrya, sarvatathāgatānāṃ dakṣiṇacandramaṇḍalāśrito
            bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgataprajñājñānavajraṃ nāma samādhiṃ samāpadya, sarvatathāgatakleśacchedanasamayamaśeṣānavaśeṣasattvadhātusarvaduḥkhacchedanasarvasukhasaumanasyānubhavanārthaṃ
            yāvat sarvatathāgataghoṣānugaprajñāpārirpūryuttamasiddhyarthaṃ tasmai mañjuśriye mahābodhisattvāya
            tadvajrakośaṃ tathaiva pāṇibhyāmanuprādāt / tataḥ sarvatathāgatairvajrabuddhirvajrabuddhiriti
            vajranāmābhiṣekeṇābhiṣiktaḥ // atha sa vajrabuddhirbodhisattvo mahāsattvaḥ tena vajrakośena
            sarvatathāgatān praharannidamudānamudānayāmāsa /</p>
         
         
         <p>
            idaṃ tatsarvabuddhānāṃ prajñāpāramitānayaṃ /<br />
            chettāraṃ sarvaśatrūṇāṃ sarvapāpaharaṃ param // iti //
            </p>
         
         
         <p>I.1.16 Vajrahetu</p>
         
         
         <p>atha bhagavān punarapi sahacittotpāditadharmacakrapravartimahābodhisattvasamayasaṃbhavadharmādhiṣṭhānavajraṃ
            nāma samādhiṃ samāpadyedaṃ sarvatathāgatacakrasamayannāma sarvatathāgatahṛdayaṃ svahṛdayānniścacāra
            vajrahetu //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo vajradhātumahāmaṇḍalādīni
            sarvatathāgatamaṇḍalāni bhūtvā viniḥsṛtya, bhagavato vairocanasya hṛdaye praviṣṭvaikaghano
            vajracakravigrahaḥ prādurbhūya, bhagavataḥ pāṇau pratiṣṭhitaḥ / atha tato vajracakravigrahāt
            sarvalokadhātuparamāṇurajaḥsamāḥ tathāgatavigrahā viniścaritvā, sahacittotpādadharmacakrapravartanādīni
            sarvabuddharddhivikurvitāni sarvalokadhātuṣu kṛtvā, sahacittotpādadharmacakrapravartanatvād
            vajrasattvasamādheḥ sudṛḍhatvāccaikaghanaḥ sahacittotpāditadharmacakrapravartimahābodhisattvakāyaḥ
            saṃbhūya, bhagavato vairocanasya hṛdaye sthitvedamudānamudānayāmāsa /</p>
         
         
         <p>
            aho vajramayaṃ cakramahaṃ vajrāgradharmiṇām /<br />
            yaccittotpādamātreṇa dharmacakraṃ pravartate //
            </p>
         
         
         <p>atha sa sahacittotpāditadharmacakrapravartimahābodhisattvakāyo bhagavato hṛdayādavatīrya,
            sarvatathāgatānāṃ vāmacandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatacakravajrannāma samādhiṃ samāpadya, sarvatathāgatamahāmaṇḍalasamayaṃ
            śeṣānavaśeṣasattvadhātupraveśāvaivartikacakrasarvasukhasaumanasyānubhavanārthaṃ yāvat
            sarvatathāgatasaddharmacakrapravartanottamasiddhinimittaṃ tadvajracakraṃ tasmai sahacittotpāditadharmacakrapravartine
            mahābodhisattvāya tathaiva pāṇibhyāmanuprādāt / tataḥ sarvatathāgatairvajramaṇḍo vajramaṇḍa
            iti vajranāmābhiṣekeṇābhiṣiktaḥ //</p>
         
         
         <p>atha vajramaṇḍo bodhisattvo sahāsattvastena vajracakreṇa sarvatathāgatānavaivartikatve
            pratiṣṭhāpayannidamudānamudānayāmāsa /</p>
         
         
         <p>
            idaṃ tat sarvabuddhānāṃ sarvadharmaviśodhakam /<br />
            avaivartikacakrantu bodhimaṇḍamiti smṛtam // iti //
            </p>
         
         
         <p>I.1.17 Vajrabhasa</p>
         
         
         <p>atha bhagavānavācamahābodhisattvasamayasaṃbhavadharmādhiṣṭhānavajrannāma samādhiṃ
            samāpadyedaṃ sarvatathāgatajāpasamayaṃ nāma sarvatathāgatahṛdayaṃ svahṛdayānniścacāra
            vajrabhāṣa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇiḥ sarvatathāgatadharmākṣarāṇi
            bhūtvā viniḥ sṛtya, bhagavato vairocanasya hṛdaye praviṣṭvaikadhano vajrajāpavigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajrajāpavigrahātsarvalokadhātuparamāṇurajaḥsamāstathāgatavigrahā
            viniḥsṛtya, sarvatathāgatadharmatādini sarvabuddharddhivikurvitāni kṛtvā svavācatvād
            vajrasattvasamādheḥ sudṛḍhatvāccaikaghanaḥ avācamahābodhisattvakāyaḥ saṃbhūya, bhagavato
            vairocanasya hṛdaye sthitvedamudānayāmāsa /</p>
         
         
         <p>
            aho svayaṃbhuvāṃ guhyaṃ sandhābhāṣamahaṃ smṛtaḥ /<br />
            yad deśayanti saddharmaṃ vākprapañcavivarjitaṃ //
            </p>
         
         
         <p>atha sa avācamahābodhisattvakāyo bhagavato hṛdayādavatīrya, sarvatathāgatānāṃ pṛṣṭhataścandramaṇḍalāśrito
            bhūtvā, punarapyājñāṃ mārgayāmāsa /</p>
         
         
         <p>atha bhagavān sarvatathāgataguhyavāgvajraṃ nāma samādhiṃ samāpadya, sarvatathāgatavāgjñānasamayaṃ
            aśeṣānavaśeṣasattvadhātuvāksiddhisarvasukhasaumanasyānubhavanārthaṃ yāvatsarvatathāgatavāgguhyatāprāptyuttamasiddhaye
            tadvajrajāpaṃ tasmai avācāya mahābodhisattvāya tathaiva pāṇibhyāmanuprādāt / tataḥ
            sarvatathāgatairvajravāco vajravāca iti vajranāmābhiṣekeṇābhiṣiktaḥ //</p>
         
         
         <p>atha vajravāco bodhisattvo mahāsattvastena vajrajāpena sarvatathāgatān saṃllāpayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ vajrajāpamudāhṛtaṃ /<br />
            sarvatathāgatānāṃ tu mantrāṇāmāśusādhanam // iti //
            </p>
         
         
         <p>vajradharmatājñānaṃ, sarvatathāgataprajñājñānaṃ, mahācakrapravartanajñānaṃ, sarvatathāgatavākprapañcavinivartanajñānaṃ
            ceti / sarvatathāgatamahājñānasattvāḥ //</p>
         
         
         <p>I.1.18 Vajrakarma</p>
         
         
         <p>atha bhagavān sarvatathāgataviśvakarmamahābodhisattvasamayasaṃbhavakarmādhiṣṭhānavajraṃ
            nāma samādhiṃ samāpadya, idaṃ sarvatathāgatakarmasamayannāma sarvatathāgatahṛdayaṃ
            svahṛdayānniścacāra vajrakarma //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sarvakarmasamatājñānasuprativedhatvāt
            vajrasattvasamādheḥ sa eva bhagavan vajradharaḥ sarvatathāgatakarmasamayo bhūtvā viniḥsṛtaḥ,
            taiśca sarvatathāgatakarmaraśmibhiḥ sarvalokadhātavo bhāsitāḥ, sarvatathāgatakarmadhātumayāḥ
            saṃvṛttāḥ, sa sakalaḥ sarvatathāgatakarmadhāturbhagavato vairocanasya hṛdaye praviṣṭvaikaghanaḥ
            sarvākāśadhātusamavasaraṇapramāṇastataḥ sarvatathāgatakarmadhātutaḥ karmavajravigrahaḥ
            prādurbhūya, bhagavataḥ pāṇau pratiṣṭhitaḥ / atha tataḥ karmavajravigrahāt sarvalokadhātuparamāṇurajaḥsamāstathāgatavigrahā
            viniḥsṛtya, sarvalokadhātuṣu sarvatathāgatakarmādīni sarvabuddharddhivikurvitāni kṛtvā,
            sarvatathāgatānantakarmatvādvajrasattvasamādheḥ sudṛḍhatvāccaikaghanaḥ sarvatathāgataviśvakarmamahābodhisattvakāyaḥ
            saṃbhūya, bhagavato vairocanasya hṛdaye sthitvedamudānamudānayāmāsa /</p>
         
         
         <p>
            aho hyamoghaṃ buddhānāṃ sarvakarmamahaṃ bahu /<br />
            yadanābhogabuddhārthaṃ vajrakarma pravartate //
            </p>
         
         
         <p>atha sa sarvatathāgataviśvakarmamahābodhisattvakāyo bhagavato hṛdayādavatīrya, sarvatathāgatānāṃ
            purataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatāmoghavajraṃ nāma samādhiṃ samāpadya, sarvatathāgatapūjāpravartanādyaprameyāmoghasarvakarmavidhivistarasamayaśeṣānavaśeṣasattvadhātusarvakarmasiddhisarvasukhasaumanasyānubhavanārthaṃ
            yāvat sarvatathāgatavajrakarmatājñānābhijñottamasiddhiphalahetostatkarmavajraṃ tasmai
            sarvatathāgataviśvakarmaṇe mahābodhisattvāya sarvakarmacakravartitve sarvatathāgatavajrābhiṣekeṇābhiṣicya,
            pāṇibhyāmanuprādāt / tataḥ sarvatathāgatairvajraviśvo vajraviśva iti vajramahābhiṣekeṇābhiṣiktaḥ
            /</p>
         
         
         <p>atha vajraviśvo bodhisattvo mahāsatvastadvajraṃ svahṛdi sthāpya, sarvatathāgatakarmatāyānniyojayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ viśvakarmakaraṃ paraṃ /<br />
            ahaṃ mama kare dattaṃ viśve viśvaṃ niyojitam // iti //
            </p>
         
         
         <p>I.1.19 Vajraraksa</p>
         
         
         <p>atha bhagavān duryodhanavīryamahābodhisattvasamayasaṃbhavakarmādhiṣṭhānavajraṃ nāma
            samādhiṃ samāpadyedaṃ sarvatathāgatarakṣāsamayannāma sarvatathāgatahṛdayaṃ svahṛdayānniścacāra
            vajrarakṣa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajrapāṇirdṛḍhakavacāni
            bhūtvā viniḥsṛtya, bhagavato vairocanasya hṛdaye praviṣṭvaikaghano mahāvajrakavacavigrahaḥ
            prādurbhūya, bhagavataḥ pāṇau pratiṣṭhitaḥ / atha tato vajrakavacavigrahātsarvalokadhātuparamāṇurajaḥsamāstathāgatavigrahā
            viniḥsṛtya, sarvatathāgatarakṣāvidhivistarakarmādīni sarvabuddharddhivikurvitāni kṛtvā,
            duryodhanavīryatvād vajrasattvasamādheḥ sudṛḍhatvāccaikaghano duryodhanavīryamahābodhisattvavigrahaḥ
            saṃbhūya, bhagavato vairocanasya hṛdaye sthitvedamudānamudānayāmāsa /</p>
         
         
         <p>
            aho vīryamayo varmaḥ sudṛḍho 'haṃ dṛḍhātmanāṃ /<br />
            yad dṛḍhatvādakāyānāṃ vajrakāyakaraṃ paraṃ //
            </p>
         
         
         <p>atha sa duryodhanavīryamahābodhisattvakāyo bhagavato hṛdayādavatīrya, sarvatathāgatānāṃ
            dakṣiṇacandramaṇḍalāśrito bhūttvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatadṛḍhavajrannāma samādhiṃ samāpadya, sarvatathāgatavīryapāramitāsamayamaśeṣānavaśeṣasattvadhātuparitrāṇasarvasukhasaumanasyānubhavanārthaṃ
            yāvatsarvatathāgatavajrakāyaprāptyuttamasiddhihetostadvajravarma tasmai duryodhanavīryāya
            mahābodhisattvāya pāṇibhyāmanuprādāt / tataḥ sarvatathāgatairvajramitro vajramitra
            iti vajranāmābhiṣekeṇābhiṣiktaḥ //</p>
         
         
         <p>atha vajramitro bodhisattvo mahāsattvaḥ tena vajravarmeṇa sarvatathāgatān kavacayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ maitrīkavacamuttamaṃ /<br />
            dṛḍhavīryamahārakṣaṃ mahāmitramudāhṛtama // iti //
            </p>
         
         
         <p>I.1.20 Vajrayaksa</p>
         
         
         <p>atha bhagavān punarapi sarvamārapramārdemahābodhisattvasamayasaṃbhavakarmādhiṣṭhānavajrannāma
            samādhiṃ samāpadyedaṃ sarvatathāgatopāyasamayaṃ nāma sarvatathāgatahṛdayaṃ svahṛdayānniścacāra
            vajrayakṣa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharo mahādaṃṣṭrāyudhāni
            bhūtvā viniḥsṛtya, bhagavato vairocanasya hṛdaye praviṣṭvaikaghano vajradaṃṣṭrāvigrahaḥ
            prādurbhūya, pāṇau pratiṣṭhitaḥ / atha tato vajradaṃṣṭrāvigrahāt sarvalokadhātuparamāṇurajaḥsamāstathāgatavigrahā
            viniścaritvā, sarvatathāgataraudravinayādīni sarvabuddharddhivikurvitāni kṛtvā, sarvamārasupramarditvād
            vajrasattvasamādheḥ sudṛḍhatvāccaikaghanaḥ sarvamārapramardimahābodhisattvakāyaḥ saṃbhūya,
            bhagavato vairocanasya hṛdaye sthitvedamudānamudānayāmāsa //</p>
         
         
         <p>
            aho mahopāyamahaṃ buddhānāṃ karuṇātmanāṃ /<br />
            yatsattvārthatayā śāntā raudratvamapi kuruvate //
            </p>
         
         
         <p>atha sa sarvamārapramardimahābodhisattvakāyo bhagavato hṛdayādavatīrya, sarvatathāgatānāṃ
            vāmacandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatapracaṇḍavajrannāma samādhiṃ samāpadya, sarvatathāgataduṣṭavinayasamayamaśeṣānavaśeṣatvadhātvabhayasarvasukhasaumanasyānubhavanārthaṃ
            yāvatsarvatathāgatamahopāyajñānābhijñāvāptyuttamasiddhiphalahetostadvajradaṃṣṭrāyudhaṃ
            tasmai sarvamārapramardine mahābodhisattvāya tathaiva pāṇibhyāmanuprādāt / tataḥ sarvatathāgatairvajracaṇḍo
            vajracaṇḍa iti vajranāmābhiṣekeṇābhiṣiktaḥ //</p>
         
         
         <p>atha vajracaṇḍo bodhisattvo mahāsattvastadvajradaṃṣṭrāyudhaṃ svamukhe pratiṣṭhāpya,
            sarvatathāgatān bhīṣayannidamudānamudānayāmāsa /</p>
         
         
         <p>
            idaṃ tat sarvabuddhānāṃ sarvaduṣṭāgradāmakaṃ /<br />
            vajradaṃṣṭrāyudhaṃ tīkṣṇamupāyaḥ karūṇātmanām // iti //
            </p>
         
         
         <p>I.1.21 Vajrasandhi</p>
         
         
         <p>atha bhagavān punarapi sarvatathāgatamuṣṭimahābodhisattvasamayasaṃbhavakarmādhiṣṭhānavajraṃ
            nāma samādhiṃ samāpadyadaṃ sarvatathāgatakāyavākcittavajrabandhasamayannāma sarvatathāgatahṛdayaṃ
            svahṛdayānniścacāra vajrasandhi //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrābandhā
            bhūtvā viniḥsṛtya, bhagavato vairocanasya hṛdaye praviṣṭvaikaghano vajrabandhavigrahaḥ
            prādurbhūya, pāṇau pratiṣṭhitaḥ / atha tato vajrabandhavigrahāt sarvalokadhātuparamāṇurajaḥsamāstathāgatavigrahā
            viniścaritvā, sarvalokadhātuṣu sarvatathāgatamudrājñānādīni sarvabuddharddhivikurvitāni
            kṛtvā, sarvatathāgatamahāmuṣṭisubandhatvād vajrasattvasamādheḥ sudṛḍhatvāccaikaghanaḥ
            sarvatathāgatamuṣṭimahābodhisattvakāyaḥ saṃbhūya, bhagavato vairocanasya hṛdaye sthitvedamudānamudānayāmāsa
            /</p>
         
         
         <p>
            aho hi sudṛḍho bandhaḥ samayo 'haṃ dṛḍhātmanāṃ /<br />
            yatsarvāśāprasiddhyarthaṃ muktānāmapi bandhanaṃ //
            </p>
         
         
         <p>atha sarvatathāgatamuṣṭimahābodhisattvakāyo bhagavato hṛdayādavatīrya, sarvatathāgatānāṃ
            pṛṣṭhataścandramaṇḍalāśrito bhūtvā, punarapyājñāṃ mārgayāmāsa //</p>
         
         
         <p>atha bhagavān sarvatathāgatasamayavajrannāma samādhiṃ samāpadya, sarvatathāgatamudrābandhasamayamaśeṣānavaśeṣasattvadhātusarvatathāgatadevatāsānnidhyakalpanāt
            sarvasiddhisukhasaumanasyānubhavanārthaṃ yāvatsarvatathāgatasarvajñānamudrādhipatyottamasiddhiphalahetostadvajrabandhaṃ
            tasmai sarvatathāgatamuṣṭaye mahābodhisattvāya tathaiva pāṇibhyāmanuprādāt / tataḥ
            sarvatathāgatairvajramuṣṭirvajramuṣṭiriti vajranāmābhiṣekeṇābhiṣiktaḥ //</p>
         
         
         <p>atha sa vajramuṣṭirbodhisattvo mahāsattvaḥ tena vajrabandhena sarvatathāgatān bandhayannidamudānamudānayāmāsa
            /</p>
         
         
         <p>
            idaṃ tatsarvabuddhānāṃ mudrābandhaṃ mahādṛḍhaṃ /<br />
            yatsarvabuddhāśusiddhyarthaṃ samayo duratikramaḥ // iti //
            </p>
         
         
         <p>sarvatathāgatapūjāvidhivistarakarma, mahāvīryadṛḍhakavacaḥ, sarvatathāgatamahopāyaḥ,
            sarvamudrājñānaṃ ceti / sarvatathāgatamahākarmasattvāḥ //</p>
         
         
         <p>I.1.22 Sattvavajri</p>
         
         
         <p>atha khalvakṣobhyastathāgato bhagavato vairocanasya tathāgatasya sarvatathāgatajñānāni
            niṣpādya, sarvatathāgatajñānamudraṇārthaṃ vajrāpāramitāsamayobhdavavajrādhiṣṭhānaṃ
            nāma samādhiṃ samāpadyemāṃ sarvatathāgatavajrasamayāṃ nāma sarvatathāgatamudrāṃ svahṛdayānniścacāra
            sattvavajri //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyo vajraraśmayo viniścaritāḥ /
            tebhyaśca vajraraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, sarvatathāgatavajrapāramitājñānānyāmudrya, punarapyekaghanaḥ sarvalokadhātusamavasaraṇapramāṇo
            mahāvajravigrahaḥ prādurbhūya, bhagavatovairocanasya purataścandramaṇḍalāśrito bhūtvā,
            idamudānamudānayāmāsa /</p>
         
         
         <p>
            aho hi sarvabuddhānāṃ sattvavajramahaṃ dṛḍhaḥ /<br />
            yad dṛḍhatvādakāyo 'pi vajrakāyatvamāgataḥ // iti //
            </p>
         
         
         <p>I.1.23 Ratnavajri</p>
         
         
         <p>atha bhagavān ratnasaṃbhavastathāgataḥ bhagavato vairocanasya tathāgatasya sarvatathāgatajñānamudraṇārthaṃ
            ratnapāramitāsamayasaṃbhavavajrādhiṣṭhānaṃ nāma samādhiṃ samāpadyemāṃ vajraratnasamayāṃ
            nāma svamudrāṃ svahṛdayānniścacāra ratnavajri //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyo ratnaraśmayo viniścaritāḥ / tebhyo
            ratnaraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, sarvatathāgatajñānānyāmudrya, punarapyekaghanaḥ sarvalokadhātusamavasaraṇapramāṇo
            mahāvajraratnavigrahaḥ prādurbhūya, bhagavato vairocanasya dakṣiṇapārśve candramaṇḍalāśrito
            bhūtvā, idamudānamudānayāmāsa /</p>
         
         
         <p>
            aho hi sarvabuddhānāṃ ratnavajramahaṃ smṛtaṃ /<br />
            yanmudrāṇāṃ hi sarvāsāmabhiṣekanayaṃ dṛḍham // iti //
            </p>
         
         
         <p>I.1.24 Dharamavajri</p>
         
         
         <p>atha bhagavān lokeśvararājastathāgato bhagavato vairocanasya tathāgatasya sarvatathāgatajñānamudraṇārthaṃ
            dharmapāramitāsamayodbhavavajrādhiṣṭhānaṃ nāma samādhiṃ samāpadyemāṃ dharmasamayāṃ
            nāma svamudrāṃ svahṛdayānniścacāra dharma vajri //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ padmaraśmayo viniścaritāḥ / tebhyaḥ
            padmaraśmibhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, sarvatathāgatajñānānyāmudrya, punarapyekaghanaḥ sarvalokadhātusamavasaraṇapramāṇo
            mahāvajrapadmavigrahaḥ prādurbhūya, bhagavato vairocanasya pṛṣṭhataścandramaṇḍalāśrito
            bhūtvedamudānamudānayāmāsa /</p>
         
         
         <p>
            aho hi sarvabuddhānāṃ dharmavajraṃ ahaṃ śuci /<br />
            yatsvabhāvaviśuddhyā vai rāgo 'pi hi sunirmalaḥ // iti //
            </p>
         
         
         <p>I.1.25 Karmavajiri</p>
         
         
         <p>atha bhagavānamoghasiddhistathāgato bhagavato vairocanasya tathāgatasya sarvatathāgatajñānamudraṇārthaṃ
            karmapāramitāsaṃbhavavajrādhiṣṭhānaṃ nāma samādhiṃ samāpadyemāṃ sarvatathāgatakarmasamayāṃ
            nāma svamudrāṃ svahṛdayānniścacāra karmavajri //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ sarvakarmaśmayo viniścaritāḥ
            / tebhyaśca sarvatathāgatakarmaraśmimabhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, sarvatathāgatajñānānyamudrya, punarapyekaghanaḥ sarvalokadhātusamavasaraṇapramāṇaḥ
            sarvatomukho mahākarmavajravigrahaḥ prādurbhūya, bhagavato vairocanasya vāmapārśve
            candramaṇḍalāśrito bhūtvā, idamudānamudānayāmāsa //</p>
         
         
         <p>
            aho hi sarvabuddhānāṃ karmavajramahaṃ bahu /<br />
            yadekaḥ sannaśeṣasya sattvadhātoḥ sukarmakṛd // iti //
            </p>
         
         
         <p>sarvatathāgatajñānasamayā, mahābhiṣekā, vajradharmatā, sarvapūjā ceti / sarvatathāgatapāramitāḥ
            //</p>
         
         
         <p>I.1.26 Vajralasya</p>
         
         
         <p>atha bhagavān vairocanaḥ punarapi sarvatathāgataratipūjāsamayasaṃbhavavajrannāma samādhiṃ
            samāpadyemāṃ sarvatathāgatakulamahādevīṃ svahṛdayānniścacāra vajralāsye //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyo vajramudrā viniḥsṛtāḥ / tebhyo
            vajramudrāmukhabhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, punarapyekaghanā mahādevī vajrasattvasadṛśātmabhāvā vicitravarṇarūpaliṅgeryāpathā
            sarvālaṅkāravibhūṣitā sarvatathāgatakulasaṃgrahabhūtā vajrasattvadayitā saṃbhūya,
            bhagavato 'kṣobhyamaṇḍalavāmapārśve candramaṇḍalāśritā bhūtvā, idamudānamudānayāmāsa
            /</p>
         
         
         <p>
            aho na sadṛśī me 'sti pūjā hyanyā svayaṃbhuvāṃ /<br />
            yatkāmaratipūjābhiḥ sarvapūjā pravartate // iti //
            </p>
         
         
         <p>I.1.27 Vajramala</p>
         
         
         <p>atha bhagavān punarapi sarvatathāgataratnamālābhiṣekasamayodbhavavajrannāma samādhiṃ
            samāpadya māṃ sarvatathāgatakulamahādevīṃ svahṛdayānniścacāra vajramāle /</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyo mahāratnamudrā viniḥsṛtāḥ / tābhyo
            mahāratnamudrābhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, ekaghanāṃ vajramālāṃ mahādevīṃ tathaiva saṃbhūya, bhagavato ratnasaṃbhavamaṇḍalavāmapārśve
            pūrṇacandramaṇḍalāśritā bhūtvedamudānamudānayāmāsa /</p>
         
         
         <p>
            aho hyasadṛśāhaṃ vai ratnapūjeti kīrtitā /<br />
            yattraidhātukarājyāgryaṃ śāsayanti prapūjitā // iti //
            </p>
         
         
         <p>I.1.28 Vajragita</p>
         
         
         <p>atha bhagavān punarapi sarvatathāgatasaṃgītisamayasaṃbhavavajrannāma samādhiṃ samāpadyemāṃ
            sarvatathāgatakulamahādevīṃ svahṛdayānniścacāra vajragīte //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdaye 'bhyaḥ sarvatathāgatadharmamudrā viniścaritāḥ
            / tābhyaśca sarvatathāgatadharmamudrābhyaḥ sa eva bhagavān vajradharaḥ sarvalokadhātuparamāṇurajaḥsamāstathāgatavigrahā
            bhūtvā, punarapyekaghanāṃ vajragītāṃ mahādevīṃ saṃbhūya, bhagavato lokeśvararājamaṇḍalavāmapārśve
            candramaṇḍalāśritā bhūtvedamudānamudānayāmāsa /</p>
         
         
         <p>
            aho hi saṃgītimayī pūjāhaṃ sarvadarśināṃ /<br />
            yat toṣayanti pūjābhiḥ pratiśrutkopameṣvapi // iti //
            </p>
         
         
         <p>I.1.29 Vajranrtya</p>
         
         
         <p>atha bhagavān punarapi sarvatathāgatanṛtyapūjāsamayodbhavavajraṃ nāma samādhiṃ samāpadyemāṃ
            sarvatathāgatakulamahādevīṃ svahṛdayānniścacāra vajranṛtye /</p>
         
         
         <p>athāsmina viniḥsṛtamātrāyāṃ sarvatathāgatahṛdayebhyaḥ sarvatathāgatanṛtyapūjāvidhivistarā
            bhūtvā viniḥsṛtāḥ / tebhyaśca sarvatathāgatasarvanṛttapūjāvidhivistarebhyaḥ sa eva
            bhagavān vajradharaḥ sarvalokadhātuparamāṇurajaḥsamāstathāgatavigrahā bhūtvā, punarapyekaghanāṃ
            vajranṛttamahādevīṃ saṃbhūya, bhagavato amoghasiddhestathāgatasya maṇḍalavāmapārśve
            pūrṇacandramaṇḍalāśritā bhūtvedamudānamudānayāmāsa /</p>
         
         
         <p>
            aho hyudārapūjāhaṃ sarvapūjārthakariṇāṃ /<br />
            yadvajranṛttavidhinā buddhapūjā prakalpyate // iti //
            </p>
         
         
         <p>sarvatathāgatānuttarasukhasaumanasyasamayā, sarvatathāgatamālā, sarvatathāgatagāthā,
            sarvatathāgatānuttarapūjākarmakarī ceti / sarvatathāgataguhyapūjāḥ //</p>
         
         
         <p>I.1.30 Vajradhupa</p>
         
         
         <p>atha punarapi bhagavān akṣobhyastathāgato bhagavato vairocanasya tathāgatasya pūjāpratipūjārtha
            sarvatathāgatapralhādanasamayodbhavavajrannāma samādhiṃ samāpadyemāṃ sarvatathāgatagaṇikāṃ
            svahṛdayānniścacāra vajradhūpe //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ anekavidhā
            dhūpapūjāmeghavyūhāḥ sarvavajradhātuspharaṇā bhūtvā viniścaritāḥ / tebhyaśca dhūpapūjāmeghasamudrebhyaḥ
            sarvalokadhātuparamāṇurajaḥsamāstathāgatavigrahā viniḥsṛtya, punarapyekaghano vajradhūpadevatākāyaḥ
            saṃbhūya, bhagavato vajramaṇiratnaśikharakūṭāgārasya koṇe vāmapārśve candramaṇḍalāśritā
            bhūtvedamudānamudānayati sma /</p>
         
         
         <p>
            aho hyaṃ mahāpūjā pralhādanavatī śubhā /<br />
            yatsattvāveśayogāddhi kṣipraṃ bodhiravāpyate // iti //
            </p>
         
         
         <p>I.1.31 Vajrapuspa</p>
         
         
         <p>atha bhagavān ratnasaṃbhavastathāgato bhagavato vairocanasya tathāgatasya pūjāpratipūjārtha
            ratnābharaṇapūjāsamayasaṃbhavavajraṃ nāma samādhiṃ samāpadyemāṃ sarvatathāgatapratīhārīṃ
            svahṛdayānniścacāra vajrapuṣpe //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvapuṣpapūjāvyūhāḥ
            sarvākāśadhātuspharaṇā bhūtvā viniḥsṛtāstebhyaśca sarvapuṣpapūjāvyūhebhyaḥ sarvalokadhātuparamāṇurajaḥsamāstathāgatavigrahā
            viniḥsṛtya, punarapyekaghano vajrapuṣpadevatākāyaḥ saṃbhūya, bhagavato vajramaṇiratnaśikharakūṭāgārasya
            vāmakoṇe candramaṇḍalāśritā bhūtvedamudānamudānayāmāsa /</p>
         
         
         <p>
            aho hi puṣpapūjāhaṃ sarvālaṅkārakārikā /<br />
            yattathāgataratnatvaṃ pūjya kṣipramavāpyate // iti //
            </p>
         
         
         <p>I.1.32 Vajraloka</p>
         
         
         <p>atha bhagavān lokeśvararājastathāgato bhagavato vairocanasya tathāgatasya pūjāpratipūjārtha
            sarvatathāgatālokapūjāsamayodbhavavajraṃ nāma samādhiṃ samāpadyemāṃ sarvatathāgatadūtīṃ
            svahṛdayānniścacāra vajrāloke /</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvālokapūjāvyūhāḥ
            sakaladharmadhātuspharaṇā bhūtvā viniścaritāḥ / tebhyaśca sarvālokapūjāvyūhebhyaḥ
            sarvalokadhātuparamāṇurajaḥsamāstathāgatavigrahā viniḥsṛtya, punarapyekaghano vajrālokadevatākāyaḥ
            saṃbhūya, bhagavato vajramaṇiratnaśikharakūṭāgārasya vāmakoṇe candramaṇḍalāśritā bhūtvā,
            idamudānamudānayāmāsa /</p>
         
         
         <p>
            aho hyahaṃ mahodārā pūjā dīpamayī śubhā /<br />
            yadālokavatī kṣipraṃ sarvabuddhadṛśo labhed // iti //
            </p>
         
         
         <p>I.1.33 Vajragandha</p>
         
         
         <p>atha bhagavānamoghasiddhistathāgato bhagavato vairocanasya tathāgatasya pūjāpratipūjārthaṃ
            sarvatathāgatagandhapajāsamayasaṃbhavavajrannāma samādhiṃ samāpadyemāṃ sarvatathāgataceṭīṃ
            svahṛdayānniścacāra vajragandhe //</p>
         
         
         <p>athāsyāṃ viniḥsṛtamātrāyāṃ sarvatathāgatahṛdayebhyaḥ sa eva bhagavān vajradharaḥ sarvagandhapūjāvyūhāḥ
            sarvalokadhātuspharaṇā bhūtvā viniḥsṛtāḥ / tebhyaśca gandhapūjāvyūhebhyaḥ sarvalokadhātuparamāṇurajaḥ
            samāstathāgatavigrahā viniḥsṛtya punarapyekaghano vajragandhadevatākāyaḥ saṃbhūya,
            bhagavato vajramaṇiratnaśikharakūṭāgārasya vāmakoṇe candramaṇḍalāśritā bhatvedamudānamudānayāmāsa
            /</p>
         
         
         <p>
            aho gandhamayī pūjā divyāhaṃ manoramā /<br />
            yattathāgatagandho vai sarvakāye dadāti hi // iti //
            </p>
         
         
         <p>sarvatathāgatajñānāveśā, mahābodhyaṅgasaṃcayā, sarvatathāgatadharmālokā, śīlasamādhiprajñāvimuktivimuktijñānadarśanagandhā
            ceti / sarvatathāgatājñākāryaḥ //</p>
         
         
         <p>I.1.34 Vajrankusa</p>
         
         
         <p>atha bhagavān vairocanastathāgataḥ punarapi sarvatathāgatasamayāṃ kuśamahāsattvasamayasaṃbhavasattvavajrannāma
            samādhiṃ samāpadyeyaṃ sarvatathāgatasarvamudrāgaṇapatiṃ svahṛdayānniścacāra vajrāṃkuśa
            //</p>
         
         
         <p>athāsmin viniḥsṛtamātra sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrāgaṇā
            bhūtvā viniḥsṛtaḥ / tebhyaśca sarvatathāgatamudrāgaṇebhyaḥ sarvalokadhātuparamāṇurajaḥsamāstathāgatavigrahā
            viniḥsṛtya, punarapyekaghano vajrāṅkuśamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya
            vajradvāramadhye candramaṇḍalāśrito bhatvā, sarvatathāgatasamayānākarṣayanna, idamudānamudānayāmāsa
            /</p>
         
         
         <p>
            aho hi sarvabuddhānāṃ samākarṣamahaṃ dṛḍhaḥ /<br />
            yanmayā hi samākṛṣṭā bhajante sarvamaṇḍalam // iti //
            </p>
         
         
         <p>I.1.35 Vajrapasa</p>
         
         
         <p>atha bhagavān punarapi sarvatathāgatasamayapraveśamahāsattvasamayasaṃbhavasattvavajrannāma
            samādhiṃ samāpadya maṃ sarvatathāgatamudrāpraveśapratīhāraṃ svahṛdayānniścacāra vajrapāśa
            //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayapraveśamudrāgaṇā
            bhūtvā viniścaritaḥ / tebhyaśca sarvatathāgatasamayapraveśamudrāgaṇebhyaḥ sarvalokadhātuparamāṇurajaḥsamāstathāgatavigrahā
            viniḥsṛtya, punarapyekaghano vajrapāśamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya
            ratnadvāramadhye candramaṇḍalāśrito bhūtvā sarvatathāgatāṃ praveśayann, idamudānamudānayāmāsa
            /</p>
         
         
         <p>
            aho hi sarvabuddhānāṃ vajrapāśamahaṃ dṛḍhaḥ /<br />
            yatsarvāṇupraviṣṭāpi praveśyante mayā punaḥ // iti //
            </p>
         
         
         <p>I.1.36 Vajrasphota</p>
         
         
         <p>atha bhagavān punarapi sarvatathāgatasamayasphoṭamahāsattvasamayodbhavasattvavajrannāmasamādhiṃ
            samāpadyemaṃ sarvatathāgatasamayabandhannāma sarvatathāgatadūtaṃ svahṛdayānniścacāra
            vajrasphoṭa //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasamayabandhamudrāgaṇā
            bhūtvā viniḥsṛtastebhyaśca sarvatathāgatasamayabandhasarvamudrāgaṇebhyaḥ sarvalokadhātuparamāṇurajaḥsamāstathāgatavigrahā
            viniḥsṛtya, ekaghano vajrasphoṭamahābodhisattvakāyaḥ saṃbhūya, bhagavato vajramaṇiratnaśikharakūṭāgārasya
            dharmadvāramadhye candramaṇḍalāśrito bhatvā, sarvatathāgatāna bandhayanna, idamudānamudānayāmāsa
            /</p>
         
         
         <p>
            aho hi sarvabuddhānāṃ vajrasphoṭamahaṃ dṛḍhaḥ /<br />
            yatsarvabandhamuktānāṃ sattvārthād bandha iṣyate // iti //
            </p>
         
         
         <p>I.1.37 Vajravesa</p>
         
         
         <p>atha bhagavān punarapi sarvatathāgatāveśamahāsattvasamayasaṃbhavasattvavajrannāma
            samādhiṃ samāpadyemaṃ sarvatathāgatasarvamudrāceṭaṃ svahṛdayānniścacāra vajrāveśaḥ
            //</p>
         
         
         <p>athāsmin viniḥsṛtamātre sarvatathāgatahṛdayebhyaḥ sa eva bhagavān vajradharaḥ sarvatathāgatasarvamudrāgaṇā
            bhūtvā viniścaritaḥ / tebhyaśca sarvatathāgatasarvamudrāgaṇebhyaḥ sarvalokadhātuparamāṇurajaḥ
            samāstathāgatavigrahā viniḥsṛtya, ekaghano vajrāveśamahābodhisattvavigrahaḥ prādurbhūya,
            bhagavato vajramaṇiratnaśikharakūṭāgārasya karmadvāramadhye candramaṇḍalāśrito bhūtvā,
            sarvatathāgatānāveśayanna, idamudānamudānayāmāsa /</p>
         
         
         <p>
            aho hi sarvabuddhānāṃ vajrāveśamahaṃ dṛḍhaḥ /<br />
            yatsarvapatayo bhūtvā ceṭā api bhavanti hi // iti //
            </p>
         
         
         <p>savatathāgatasamākarṣaṇaṃ, praveśo, bandhaḥ, vaśīkaraṇaṃ ceti / sarvatathāgatājñākarāḥ
            //</p>
         
         
         <p>atha bhagavān sarvatathāgatāsamājādhiṣṭhānāya vajrācchaṭikāsaṃjñāmakārṣīt / idaṃ sarvatathāgatasamājādhiṣṭhānahṛdayamabhāṣata
            vajrasamāja //</p>
         
         
         <p>atha tena kṣapālavamuhūrtena sarvatathāgatācchaṭikāsaṃjñāsaṃcoditāḥ sarvalokadhātuprasarameghasamudreṣu
            sarvalokadhātuparamāṇurajaḥsamāstathāgatāḥ sabodhisattvaparṣanmaṇḍalāḥ samājamāpadya,
            yena bhagavān vajramaṇiratnaśikharakūṭāgāro yena ca bhagavān vairocanastenopajagmurupetya
            oṃ sarvatathāgatapādavandanāṅkaromi // ityenena prakṛtisiddhena mantreṇa rucijaptena
            sarvatathāgatapādavandanāṃ kṛtvedamudānamudānayāmāsuḥ //</p>
         
         
         <p>
            aho samantabhadrasya bodhisattvasya satkriyā /<br />
            yattathāgatacakrasya madhye bhāti tathāgataḥ //
            </p>
         
         
         <p>athedamuktvā te daśadiksarvalokadhātusannipatitāḥ sarvatathāgatāḥ sarvatathāgatādhiṣṭhānena
            bhagavato vairocanasya hṛdaye sabodhisattvaparṣanmaṇḍalāḥ praviṣṭāḥ / tebhyaśca sarvatathāgatahṛdayebhyaḥ
            svāni svāni bodhisattvaparṣanmaṇḍalāni viniḥsṛtya bhagavato vajramaṇiratnaśikharakūṭāgārasya
            sarvapārśveṣu maṇḍalībhūtvā samāpadyāvasthitā idamudānamudānayāmāsuḥ /</p>
         
         
         <p>
            aho hi sarvabuddhānāṃ mahodāryamanādijam /<br />
            yatsarvāṇuprasaṃkhyā vai buddhā hyekatvamāgatā // iti //
            </p>
         
         
         <p>Hymn of 108 Names of Mahavajradhara</p>
         
         
         <p>atha bhagavantaḥ sarvatathāgatāḥ punarapi samājamāgamyāsya vajradhātumahāmaṇḍalasyādhiṣṭhānāyāśeṣānavaśeṣasya
            ca sattvadhātoḥ paritrāṇasarvahitasukhāvāptyai yāvatsarvatathāgatasamatājñānābhijñābhisaṃbodhyuttamasiddhaye
            bhagavantaṃ sarvatathāgatādhipatiṃ svavajrasattvamanādinidhanaṃ mahāvajradharamanena
            nāmāṣṭaśatenādhyeṣitavantaḥ //</p>
         
         
         <p>
            vajrasattvamahāsattva vajrasarvatathāgata /<br />
            samantabhadra vajrādya vajrapāṇe namo 'stu te // 1 //
            </p>
         
         
         <p>
            vajrarāja subuddhāgrya vajrāṅkuśatathāgata /<br />
            amogharāja vajrāgrya vajrākarṣa namostu te // 2 //
            </p>
         
         
         <p>
            vajrarāga mahāsaukhya vajravāṇa vaśaṅkara /<br />
            bhārakāma mahāvajra vajracāpo namo 'stu te // 3 //
            </p>
         
         
         <p>
            vajrasādho susattvāgrya vajratuṣṭi mahārate /<br />
            prāmodyarāja vajrāgraya vajraharṣa namo 'stu te // 4 //
            </p>
         
         
         <p>
            vajraratna suvajrārthaṃ vajrākāśa mahāmaṇe /<br />
            ākāśagarbha vajrāḍhya vajragarbha namostu te // 5 //
            </p>
         
         
         <p>
            vajrateja mahājvāla vajrasūrya jinaprabha /<br />
            vajraraśmi mahāteja vajraprabha namo 'stu te // 6 //
            </p>
         
         
         <p>
            vajraketu susattvārtha vajradhvaja sutoṣaka /<br />
            ratnaketu mahāvajra vajrayaṣṭe namo 'stu te // 7 //
            </p>
         
         
         <p>
            vajrahāsa mahāhāsa vajrasmita mahādbhuta /<br />
            prītiprāmodya vajrāgrya vajraprīte namo 'stu te // 8 //
            </p>
         
         
         <p>
            vajradharma sutatvārtha vajrapadma suśodhaka /<br />
            lokeśvara suvajrākṣa vajranetra namo 'stu te // 9 //
            </p>
         
         
         <p>
            vajratīkṣṇa mahāyāna vajrakośa mahāyudha /<br />
            mañjuśrī vajragāṃbhīrya vajrabuddhe namo 'stu te // 10 //
            </p>
         
         
         <p>
            vajrahetu mahāmaṇḍa vajracakra mahānaya /<br />
            supravartana vajrottha vajramaṇḍa namo 'stu te // 11 //
            </p>
         
         
         <p>
            vajrabhāṣa suvidyāgrya vajrajāpa susiddhida /<br />
            avāca vajrasiddhyagra vajravāca namo 'stu te // 12 //
            </p>
         
         
         <p>
            vajrakarma suvajrājñā karmavajra susarvaga /<br />
            vajrāmogha mahodārya vajraviśva namo 'stu te // 13 //
            </p>
         
         
         <p>
            vajrarakṣa mahādhairya vajravarma mahādṛḍha /<br />
            duyodhana suvīryagrya vajravīrya namo 'stu te // 14 //
            </p>
         
         
         <p>
            vajrayakṣa mahopāya vajradaṃṣṭra mahābhaya /<br />
            bhārapramardin vajrogra vajracaṇḍa namo 'stu te // 15 //
            </p>
         
         
         <p>
            vajrasandhi susānnidhya vajrabandha pramocaka /<br />
            vajramuṣṭyagrasamaya vajramuṣṭe namo 'stu te // 16 //
            </p>
         
         
         <p>
            yaḥ kaścid dhārayennāmnāmidante 'ṣṭadaśataṃ śivam /<br />
            vajranāmābhiṣekādyaiḥ sarvāgraiḥ so 'bhiṣicyate // 17 //
            </p>
         
         
         <p>
            yastu gauṇamidannāmnāṃ mahāvajradharasya tu /<br />
            śaśvadgeyaṃ stuyāt so 'pi bhavedvajradharopamaḥ // 18 //
            </p>
         
         
         <p>
            anenābhiṣṭuto 'smābhirnāmnāmaṣṭaśatena tu /<br />
            mahāyānābhisamayaṃ visphāraya mahānayam // 19 //
            </p>
         
         
         <p>adhyeṣayāmastvāṃ nātha bhāṣasva paramaṃ vidhim /
            sarvabuddhamahācakraṃ mahāmaṇḍalamuttamam // 20 //iti //</p>
         
         
         <p>Delineation of the mandala</p>
         
         
         <p>atha bhagavān vajradharaḥ sarvatathāgatādhyeṣaṇavacanamupaśrutya sarvatathāgatasamayasaṃbhavavajrādhiṣṭhānannāma
            samādhiṃ samāpadye vajradhātunnāma mahāmaṇḍalamudājahāra /</p>
         
         
         <p>
            athātaḥ saṃpravakṣyāmi mahāmaṇḍalamuttamam /<br />
            vajradhātupratīkāśaṃ vajradhāturiti smṛtam // 1 //
            </p>
         
         
         <p>
            upaviśya yathāsyāyaṃ maṇḍalasya tu madhyataḥ /<br />
            mahāsatvamahāmudrāṃ bhāvayaṃ samadhiṣṭhya ca // 2 //
            </p>
         
         
         <p>
            tathaivotthāya mudrāsthaḥ sarvato vyavalokayet /<br />
            parikrameta garveṇa vajrasattvamudāharan // 3 //
            </p>
         
         
         <p>
            navena suniyuktena supramāṇena cāruṇā /<br />
            sūtreṇa sūtrayet prājñairyathāśaktena maṇḍalam // 4 //
            </p>
         
         
         <p>
            caturastraṃ caturdvāraṃ catustoraṇaśobhitam /<br />
            catuḥsūtrasamāyuktaṃ paṭṭastragdāmabhūṣitam // 5 //
            </p>
         
         
         <p>
            koṇabhāgeṣu sarveṣu dvāraniryūhasandhiṣu /<br />
            khacitaṃ vajraratnaistu sūtrayedbāhyamaṇḍalam // 6 //
            </p>
         
         
         <p>
            tasya cakrapratīkāśaṃ praviśyābhyantaraṃ puram /<br />
            vajrasūtraparikṣiptamaṣṭastambhopaśobhitam // 7 //
            </p>
         
         
         <p>
            vajra [staṃbhāgrasthaścandrapañca] maṇḍalamaṇḍitam /<br />
            madhyamaṇḍalamadhye tu buddhabimbanniveśayet // 8 //
            </p>
         
         
         <p>
            buddhasya sarvapārśveṣu maṇḍalānāntu madhyataḥ /<br />
            samayāgr yaścatasro hi saṃlikhedanupūrvaśaḥ // 9 //
            </p>
         
         
         <p>
            vajravegena cākramya maṇḍalānāṃ catuṣṭaye /<br />
            akṣobhyādyāṃstu caturaḥ sarvabuddhānniveśayet // 10 //
            </p>
         
         
         <p>
            akṣobhyamaṇḍalaṃ kuryātsamaṃ vajradharādibhiḥ /<br />
            vajragarbhādibhiḥ pūrṇaṃ ratnasaṃbhavamaṇḍalam // 11 //
            </p>
         
         
         <p>vajranetrādibhiḥ śuddhaṃ maṇḍalamamitāyuṣaḥ /
            amoghasiddheḥ saṃlekhyaṃ vajraviśvādimaṇḍalam // iti // 12 //</p>
         
         
         <p>
            cakrasya koṇasaṃstheṣu vajradevyaḥ samālikhet /<br />
            bāhyamaṇḍalakoṇeṣu buddhapūjāḥ samālikhet // 13 //
            </p>
         
         
         <p>
            dvāramadhyeṣu sarveṣu dvārapālacatuṣṭayam /<br />
            bāhyamaṇḍalasaṃstheṣu mahasatvānniveśayet // 14 //
            </p>
         
         
         <p>
            tato vai samyagāgrīntu mudrāṃ badhvā yathāvidhi /<br />
            vajrācāryaḥ praviṣṭvā tu sphoṭya mudrāṃ samāviśeta // 15 //
            </p>
         
         
         <p>Initiation</p>
         
         
         <p>tatre daṃ sarvāveśahṛdayaṃ bhavati aḥ //</p>
         
         
         <p>
            ājñāṃ mārgya yathāvattu svādhiṣṭhānādikantathā /<br />
            kṛtvoccārya svakannāma tato vajreṇa sādhayeta // 1 //
            </p>
         
         
         <p>
            sattvavajrāṅkuśīṃ badhvā vajrācāryastataḥ punaḥ /<br />
            kurvannacchaṭasaṃghātaṃ sarvabuddhāṃ samājayet // 2 //
            </p>
         
         
         <p>
            tatkṣaṇaṃ sarvabuddhāstu vajrasattvasamanvitāḥ /<br />
            sarvamaṇḍalasaṃpūrṇāḥ samājaṃ yānti maṇḍale // 3 //
            </p>
         
         
         <p>
            tataḥ śīghraṃ mahāmudrāṃ [badhvā] vajradharasya tu /<br />
            uccārayetsakṛdvārannāmāṣṭaśatamuttamama // 4 //
            </p>
         
         
         <p>
            tatastuṣṭāḥ samājena dṛḍhaṃ yānti tathāgatāḥ /<br />
            vajrasattvaḥ svayaṃsiddho mitratvenopatiṣṭhati // 5 //
            </p>
         
         
         <p>
            tato dvāreṣu sarveṣu karma kṛtvāṅku śādibhiḥ /<br />
            mahākarmāgr yamudrābhiḥ samayāṃstu niveśayet // 6 //
            </p>
         
         
         <p>
            mudrābhiḥ samayāgryābhiḥ sattvavajrādibhistathā /<br />
            sādhayeta mahāsattvo jaḥ hūm vaṃ hoḥ pravartayan // 7 //
            </p>
         
         
         <p>
            tato buddhādayaḥ sarvamahāsattvāḥ samagrataḥ /<br />
            ākṛṣṭā supraviṣṭāśca badhvā yāmyanti tadvaśam // 8 //
            </p>
         
         
         <p>tatastu guhyapūjābhiḥ santoṣya sa mahātmanā /
            vijñayetsarvasatvārthaṃ kurudhvaṃ sarvasiddhaye // 9 // iti //</p>
         
         
         <p>evaṃ sarvamaṇḍaleṣa vajrācāryakarmeti //</p>
         
         
         <p>Initiation of the disciple</p>
         
         
         <p>athātra vajradhātumahāmaṇḍale vajraśiṣyapraveśādividhivistaro bhavati //</p>
         
         
         <p>tatra prathamaṃ tāvat praveśo bhavatyaśeṣānavaśeṣasattvadhātuparitrāṇasarvahitasukhottamasiddhikāryakaraṇatayā
            /
            atra mahāmaṇḍalapraveśe pātrāpātraparīkṣā na kāryā / tatkasmāddhetoḥ /</p>
         
         
         <p>santi bhagavantastathāgatāḥ kecit sattvā mahāpāpakāriṇaste idaṃ vajradhātumahāmaṇḍalaṃ
            dṛṣṭvā praviṣṭā ca sarvāpāyavigatā bhaviṣyanti /</p>
         
         
         <p>santi ca bhagavantaḥ sattvāḥ sarvārthabhojanapānakāmaguṇagṛddhāḥ samayadviṣṭāḥ puraścaraṇādiṣvaśaktāḥ
            / teṣāmapyatrayathākāmakaraṇīyatayā praviṣṭānāṃ sarvāśāparipūrirbhaviṣyati /</p>
         
         
         <p>santi bhagavantaḥ sattvā nṛtyagītahāsyalāsyāhāravihārapriyatayā sarvatathāgatamahāyānābhisamayadharmatānavabodhatvādanyadevakulamaṇḍalāni
            praviśanti, sarvāśāparipūrisaṃpadabhūteṣu niruttararatiprītiharṣasaṃbhavakareṣu sarvatathāgatakulamaṇḍaleṣu
            śikṣāpadabhayabhītā na praviśanti / teṣāmapāyamaṇḍalapraveśa [pathābhimukhavihārāṇāmapyeva]
            vajradhātumahāmaṇḍalapraveśo yujyata sarvaratiprītyuttamasiddhisukhasaumanasyānubhavanārthaṃ
            sarvāpāyagatipraveśābhimukhapathavinivartanāya ca /</p>
         
         
         <p>santi ca punarbhagavanto dhārmikāḥ sattvāḥ sarvatathāgataśīlasamādhiprajñottamasiddhyupāyairbuddhabodhiṃ
            prārthayanto dhyānavimokṣādibhirbhūmibhiryantaḥ kliśyante / teṣāmatraiva vajradhātumahāmaṇḍalapraveśamātreṇaiva
            sarvatathāgatatvamapi na durlabham, kimaṅgā punaranyā siddhiriti //</p>
         
         
         <p>tatrādita eva tāvat sarvatathāgatapraṇāmacatuṣṭayaṃ kārayet / tadyathā /</p>
         
         
         <p>sarvaśarīreṇa vajrāñjaliprasāritena praṇamedanena mantreṇa / oṃ sarvatathāgatapūjopasthānāyātmānanniryātayāmi
            sarvatathāgatavajrasattvādhitiṣṭhasva māṃ //</p>
         
         
         <p>tathaiva sthito vajrāñjaliṃ hṛdi kṛtvā lalāṭena praṇamedanena mantreṇa oṃ sarvatathāgatapūjābhiṣekāyātmānanniryātayāmi
            savatathāgatavajraratnābhiṣiñca mām //</p>
         
         
         <p>tatastathaivotthāya vajrāṃjalibandhena śirasā mukhena praṇamedanena mantreṇa oṃ sarvatathāgatapūjāpravartanāyātmānaṃ
            niryātayāmi sarvatathāgatavajradharma pravartaya mām //</p>
         
         
         <p>tatastathaiva sthito vajrāṃjaliṃ śiraso 'vatārya hṛdi kṛtvā murdhnā praṇamedanena
            mantreṇa oṃ sarvatathāgatapūjākarmaṇe ātmānanniryātayāmi sarvatathātavajrakarma kuru
            mām //</p>
         
         
         <p>tato raktavastrottarīyo raktapaṭṭakāvacchāditamukhaḥ sattvavajrimudrāṃ bandhayedanena
            hṛdayena samayastvam //</p>
         
         
         <p>tato madhyāṅgulidvayena mālāṃ granthyā praveśayedanena hṛdayena samaya hūṃ //</p>
         
         
         <p>tataḥ praveśyaivaṃ vadet / "adya tvaṃ sarvatathāgatakule praviṣṭaḥ / tadahaṃ te vajrajñānamutpādayiṣyāmi,
            yena jñānena tva sarvatathāgatasiddhirapi prāpsyasi, kimutānyāḥ siddhīḥ / na ca tvayādṛṣṭamahāmaṇḍalasya
            vaktavyaṃ, mā te samayo vyathed" iti / tataḥ svayaṃ vajrācāryaḥ sattvavajramudrāmeva
            mūrdhvāmukhīṃ badhvā vajraśiṣyasya mūrdhni sthāsyaivaṃ vadet / "ayaṃ te samayavajro
            mūrdhānaṃ sphalayed, yadi tvaṃ kasyacid brūyāt /"</p>
         
         
         <p>tatastayaiva samayamudrayā udakaṃ śapathahṛdayena sakṛt parijñāpya, tasya śiṣyāya
            pāyayediti //</p>
         
         
         <p>tatredaṃ śapathahṛdayaṃ bhavati /</p>
         
         
         <p>
            vajrasattvaḥ svayante 'dya hṛdaye samavasthitaḥ /<br />
            nirbhidya tatkṣaṇaṃ yāyād yadi brūyādimaṃ nayam //
            </p>
         
         
         <p>vajrodaka ṭhaḥ //</p>
         
         
         <p>tataḥ śiṣyāya brūyāt / "adya prabhṛtyahante vajrapāṇiryatte 'haṃ brūyāmidaṃ kuru tatkartavyaṃ,
            na ca tvayāhamavamantavyo, mā te viṣamāparihāreṇa kālakriyāṃ kṛtvā narapatanaṃ syād"
            iti uktvā, vaktavyaṃ brūhi, "sarvatathāgatā adhitiṣṭhanto vajrasattvo me āviśatu"
            /</p>
         
         
         <p>tatastvaramāṇena vajrācāryeṇa sattvavajrimudrāṃ badhvā idamuccārayitavyam /</p>
         
         
         <p>ayaṃ tatsamayo vajraṃ vajrasattvamiti smṛtam /
            āveśayatu te 'dyaiva vajrajñānamanuttaram /
            vajrāveśa aḥ /</p>
         
         
         <p>tataḥ krodhamuṣṭiṃ badhvā sattvavajrimudrāṃ sphoṭayet, mahāyānābhisamayaṃ ca vajravācā
            rucitoccārayediti /</p>
         
         
         <p>tataḥ samāviśatyāviṣṭamātrasya divyaṃ jñānamutpadyate / tena jñānena paracittābhyavabudhyati
            / sarvakāryāṇi cātītānāgatavartamānāni jānāti / hṛdayaṃ cāsya dṛḍhībhavati sarvatathāgataśāsane
            / sarvaduḥkhāni ca [saṃpra]ṇaśyanti / sarvabhayavigataśca bhavati / avadhyaḥ sarvasattveṣu
            / sarvatathāgatāścādhitiṣṭhanti / sarvasiddhayaścāsyābhimukhībhavanti / apūrvāṇi cāsyākāraṇaharṣaratiprītikarāṇi
            sukhānyutpadyante / taiḥ sukhaiḥ keṣāñcitsamādhayo niṣpadyante, keṣāñcida dhāraṇyaḥ,
            keṣāñcita sarvāśāparipūrayo, yāvat, keṣāñcitsarvatathāgatatvamapi niṣpadyata iti /</p>
         
         
         <p>tatastāṃ mudrāṃ badhvā svahṛdi mokṣayedanena hṛdayena</p>
         
         
         <p>tiṣṭha vajra dṛḍho me bhava, śāśvato me bhava, hṛdayaṃ me 'dhitiṣṭha, sarvasiddhiñca
            me prayaccha, hūṃ ha ha ha ha hoḥ //</p>
         
         
         <p>tatastāṃ mālāṃ mahāmaṇḍale kṣepayedanena hṛdayena pratīccha vajra hoḥ // tato yatra
            patati so 'sya sidhyati / tatastāṃ mālāṃ gṛhya tasyaidha śirasi bandhayedanena hadayena
            oṃ pratigṛṇhatvamimaṃ satvaṃ mahābalaḥ // tayā bandhayā tena mahāsattvena pratīcchito
            bhavati, śīghraṃ cāsya sidhyati /</p>
         
         
         <p>tatastathāviṣṭasyaiva mukhabandhaṃ muṃcedanena hṛdayena oṃ vajrasattvaḥ svayante 'dya
            cakṣūddhāṭanatatparaḥ uddhāṭayati sarvākṣo vajracakṣu ranuttaram // he vajra paśya
            //</p>
         
         
         <p>tato mahāmaṇḍalaṃ yathānupūrvato darśayet / mahāmaṇḍale ca dṛṣṭamātre sarvatathāgatairadhiṣṭhyate,
            vajrasattvaścāsya hṛdaye tiṣṭhati / nānādyatīvaraśmimaṇḍaladarśanādīni prātīhāryavikurvitāni
            paśyati / sarvatathāgatādhiṣṭhitatvāt / kadācit bhagavān mahāvajradharaḥ svarūpeṇa
            darśanaṃ dadāti, tathāgato vati / tataḥ prabhṛti sarvārthāḥ sarvamano 'bhirucitakāryāṇi
            sarvasiddhira, yāvad, vajradharatvamapi tathāgatatvaṃ veti /</p>
         
         
         <p>tato mahāmaṇḍalaṃ darśayitvā vajrādhiṣṭhitakalaśād gandhodakenābhiṣiṃcedanena hṛdayena
            vajrābhiṣiñca //</p>
         
         
         <p>tatastvekatamāṃ mudrāṃ mālāṃ vadhvā svacinhaṃ pāṇau pratiṣṭhāpyaivaṃ vadet /</p>
         
         
         <p>
            adyābhiṣiktastvamasi buddhairvajrābhiṣekataḥ /<br />
            idante sarvabuddhatvaṃ gṛhṇa vajraṃ susiddhaye //
            </p>
         
         
         <p>oṃ vajrādhipati tvāmabhiṣiṃcāmi tiṣṭha vajra samayastvam //</p>
         
         
         <p>tato vajranāmābhiṣekeṇa abhiṣiṃcedanena hṛdayena / oṃ vajrasattva tvāmabhiṣiṃcāmi
            vajranāmābhiṣekataḥ he vajra nāma // yasya yannāma kuryāttasya he- śabdaḥ prayoktavya
            iti //</p>
         
         
         <p>sarvamaṇḍalapraveśavidhivistaraḥ //</p>
         
         
         <p>tato brūyāt, "kinte 'bhirucirarthotpattisiddhijñānaṃ vā, ṛddhisiddhiniṣpattijñānaṃ
            vā, vidyādharasiddhiniṣpattijñānaṃ vā, yāvat, sarvatathāgatottamasiddhiniṣpattijñānaṃ
            ve" ti / tato yasya yadabhirucitaṃ tata tasyocceyam //</p>
         
         
         <p>tato 'rthasiddhiniṣpattimudrājñānaṃ śikṣayet /</p>
         
         
         <p>vajrabimbannidhisthaṃ tu hṛdaye paribhāvayet //</p>
         
         
         <p>bhāvayan bhūmisaṃsthāni nidhānāni sa paśyati // 1 //</p>
         
         
         <p>
            vajrabimbaṃ samālikhya gagane paribhāvayet /<br />
            patedyatra tu paśyeta nidhitatra vinirdiśet // 2 //
            </p>
         
         
         <p>
            vajrabimbaṃ tu jivhāyāṃ bhāvayed buddhimān naraḥ /<br />
            atrāstīti svayaṃ vācā bravīti paramārthataḥ // 3 //
            </p>
         
         
         <p>vajrabimbamayaṃ sarvaṃ bhāvayaṃ kāyamātmanaḥ /
            samāviṣṭaḥ patedyatra nidhintatra vinirdiśed // iti // 4 //</p>
         
         
         <p>tatraitāni [hṛdayāni bhavanti] //</p>
         
         
         <p>vajranidhi //</p>
         
         
         <p>ranta nidhi //</p>
         
         
         <p>dharma nidhi //</p>
         
         
         <p>karmanidhi //</p>
         
         
         <p>tato vajraṛddhisiddhiniṣpattimudrājñānaṃ śikṣayet /</p>
         
         
         <p>
            vajrāveśe samutpanne vajrabimbamayaṃ jalam /<br />
            bhāvaya[ñchīghraṃ si]ddhastu jalasyopari caṃkramet // 1 //
            </p>
         
         
         <p>
            tathaivāveśamutpadya yad rūpaṃ svayamātmanaḥ /<br />
            bhāvayaṃ bhavate tattu buddharūpamapi svayam // 2 //
            </p>
         
         
         <p>
            tathaivāviṣṭamātmānamākāśo 'hamiti svayam /<br />
            bhāvayan yāvadiccheta tāvadadṛśyatāṃ brajet // 3 //
            </p>
         
         
         <p>vajrāviṣṭaḥ svayaṃ bhatvā vajro 'hamiti bhāvayan /
            yāvadāruhate sthānantāvadākāśago bhaved // iti // 4 //</p>
         
         
         <p>
            tatraitāni hṛdayāni bhavanti /<br />
            vajrajala //
            </p>
         
         
         <p>vajrarūpa //</p>
         
         
         <p>vajrākāśa //</p>
         
         
         <p>vajramaham //</p>
         
         
         <p>tato vajravidyādharasiddhiniṣpattimudrājñānaṃ śikṣayet /</p>
         
         
         <p>
            candrabimbaṃ samālikhya namasyūrdhva samāruhet /<br />
            pāṇau prabhāvayaṃ vajraṃ vajravidyādharo bhavet // 1 //
            </p>
         
         
         <p>
            candrabimbaṃ samāruhya vajraratnaṃ prabhāvayet /<br />
            yāvadicchati śuddhātmā tāvadutpatati kṣaṇāt // 2 //
            </p>
         
         
         <p>
            candrabimbābhirūḍhastu vajrapadmaṃ kare sthitam /<br />
            bhāvayan vajranetraṃ tu dadyād vidyādhṛtāṃ padam // 3 //
            </p>
         
         
         <p>candramaṇḍalamadhyasthaḥ karmavajrāṃ tu bhāvayet /
            vajraviśvadharācchīghraṃ sarvaividyādharo bhaveda // iti // 4 //</p>
         
         
         <p>
            atha hṛdayāni bhavanti /<br />
            vajradhara //
            </p>
         
         
         <p>ratnadhara //</p>
         
         
         <p>padmadhara //</p>
         
         
         <p>karmadhara //</p>
         
         
         <p>tataḥ sarvatathāgatottamasiddhiniṣpattimudrājñānaṃ śikṣayet /</p>
         
         
         <p>
            sarvavajrasamādhintu saṃviṣṭyākāśadhātuṣu /<br />
            yāvadicchati vajrātmā tāvadutpatati kṣaṇāt // 1 //
            </p>
         
         
         <p>
            sarvaśuddhasamādhintu bhāvayannuttamāṃstathā /<br />
            paṃcābhijñānavāpnoti śīghraṃ jñānaprasādhaka // 2 //
            </p>
         
         
         <p>
            vajrasattvamayaṃ sarva ākāśamiti saṃspharan /<br />
            dṛḍhānusmṛtimāñchighraṃ bhavedvajradharaḥ svayam // 3 //
            </p>
         
         
         <p>buddhabimbamayaṃ sarvamadhimucya khadhātuṣu /
            sarvabuddhasamādhiṣu buddhatvāya bhaviṣyati // iti // 4 //</p>
         
         
         <p>
            athātra hṛdayāni bhavanti /<br />
            vajra vajra //
            </p>
         
         
         <p>śuddha śuddha //</p>
         
         
         <p>satva satva //</p>
         
         
         <p>buddha buddha //</p>
         
         
         <p>sarvasiddhijñānaniṣpattayaḥ //</p>
         
         
         <p>atha rahasyādharaṇakṣamo bhavati //</p>
         
         
         <p>tasya prathamaṃ tāvacchapathahṛdayaṃ bhūyāt /</p>
         
         
         <p>
            oṃ vajrasattvaḥ svayaṃ te 'dya hṛdayaṃ samavasthitaḥ /<br />
            nirbhidya tatkṣaṇaṃ yāyādyadi bhūyādidannayam //
            </p>
         
         
         <p>tata evaṃ vaden "na tvayedaṃ śapathahṛdayamatikramitavyam; mā te viṣamāparihāreṇākālamaraṇaṃ
            syād, anenaiva kāyena narakapatanam" /</p>
         
         
         <p>tato rahasyamudrājñānaṃ śikṣayet /</p>
         
         
         <p>
            vajrāveśaṃ samutpādya tālaṃ dadyāt samāhitaḥ /<br />
            vajrāṃjalitalaiḥ sūkṣmaṃ parvato 'pi vaśaṃ nayet // 1 //
            </p>
         
         
         <p>vajratālamudrā //</p>
         
         
         <p>
            vajrāveśavidhiṃ yojya vajrabandhatalaiḥ hanet /<br />
            sūkṣmatālaprayogeṇa parvate 'pi samāviśet // 2 //
            </p>
         
         
         <p>
            tathaivāveśavidhinā vajrabandhaprasārite /<br />
            agrāṃgulisamāsphoṭāddhanet kulaśataṃ kṣaṇāt // 3 //
            </p>
         
         
         <p>sūkṣmāveśavidheryogātsarvāgulisamāhitam /
            vajrabandhavinirmuktaṃ sarvaduḥkhaharaṃ param // iti // 4 //</p>
         
         
         <p>athāsāṃ guhyasādhanaṃ bhavati /</p>
         
         
         <p>bhagena praviśet kāyaṃ striyāyāḥ puruṣasya vā /
            praviṣṭvā manasā sarvaṃ tasya kāryaṃ samaṃ sphared // iti /</p>
         
         
         <p>
            tatraitāni tālahṛdayāni bhavanti /<br />
            vajra vaśa //
            </p>
         
         
         <p>vajra viśa //</p>
         
         
         <p>vajra hana //</p>
         
         
         <p>vajra hara //</p>
         
         
         <p>tato hṛdayaṃ dattvā svakuladevatācaturmudrājñānaṃ śikṣayet / anena vidhinā vaktavyam
            / "na kasyacit tvayānyasyaiṣāṃ mudrāṇāmakovidasya ekatarāpi mudrā darśayitavyā / tatkasya
            he toḥ / tathā hi te satvā adṛṣṭamahāmaṇḍalāḥ santo mudrābandhaṃ prayojayanti tadā
            teṣānna tathā siddhirbhaviṣyati / tataste vicikitsā prāptā viṣamāparihāreṇa śīghrameva
            kālaṃ kṛtvāvīcīmahānarake patantaḥ / tava cāpāyagamanaṃ syād" iti //</p>
         
         
         <p>atha sarvatathāgatasatvasādhanamahāmudrājñānaṃ bhavati /</p>
         
         
         <p>
            cittajñānātsamārabhya vajrasūryaṃ tu bhāvayet /<br />
            buddhabimbaṃ svamātmānaṃ vajradhātuṃ pravartayan // 1 //
            </p>
         
         
         <p>anyā siddhimātrastu jñānamāyurbalaṃ varṣaḥ /
            prāpnoti sarvagāmitvaṃ buddhatvamapi na durlabham // 2 // iti //</p>
         
         
         <p>sarvatathāgatābhisaṃbodhimudrā //</p>
         
         
         <p>atha vajrasattvasādhanamahāmudrābandho bhavati /</p>
         
         
         <p>
            sagarvaṃ vajramullāsya vajragarvāṃ samudvahan /<br />
            kāyavākcittavajraistu vajrasattvaḥ svayaṃ bhaveta // 1 //
            </p>
         
         
         <p>anyā sarvagāmī sarvakāmapatiḥ sukhī /
            ṛddhyāyurbalarūpāgryo vajrasattvasamo bhaved // iti // 2 //</p>
         
         
         <p>
            kāyavākcittavajraistu yathā lekhyānusārataḥ /<br />
            cinhamudrān samopetānmahāsatvāṃstu sādhayet // 3 //
            </p>
         
         
         <p>
            athātra sarvakalpānāṃ sādhanaṃ siddhireva ca /<br />
            siddhānāṃ ca mahatkarma pravakṣyāmyanupūrvaśaḥ // 4 //
            </p>
         
         
         <p>pratyahaṃ prāgyathākālaṃ svādhiṣṭhānādikantathā /
            kṛtvā tu sādhayetsarvaṃ tataḥ paścād yathāsukham // 5 // iti //</p>
         
         
         <p>tatrāyaṃ mahāmudrāsādhanavidhivistaro bhavati /</p>
         
         
         <p>
            vajrāveśaṃ samutpādya mahāmudrāṃ yathāvidhi /<br />
            badhvā tu paratastaṃ tu mahāsattvaṃ prabhāvayet // 1 //
            </p>
         
         
         <p>
            taṃ dṛṣṭvā jñānasattvaṃ tu svaśarīre prabhāvayet /<br />
            ākṛṣya praveśya badhvā vaśīkṛtvā ca sādhayet //
            </p>
         
         
         <p>tatraiṣāṃ hṛdayāni bhavanti / vajrasattva aḥ // vajrāveśahṛdayam //</p>
         
         
         <p>vajrasattva dṛśya // mahāsatvānusmṛtihṛdayam //</p>
         
         
         <p>jaḥ hūṃ vaṃ hoḥ // mahāsatvākarṣaṇapraveśanabandhanavaśīkaraṇahṛdayama //</p>
         
         
         <p>
            "samayastvam" iti prokte pṛṣṭhataścandramāviśet /<br />
            tatrātmā bhāvayetsatvaṃ "samayastvam" ahaṃ brūvan // 1 //
            </p>
         
         
         <p>
            yasya sattvasya yā mudrā tāmātmānantu bhāvayet /<br />
            sādhayedvajrajāpena sarvamudrāprasādhanam // 2 //
            </p>
         
         
         <p>"jaḥ hūṃ vaṃ hoḥ" bruvan kāye sarvabuddhān praveśayet /
            manasā sādhuyogena sādhanaṃ tvaparam mahad // iti // 3 //</p>
         
         
         <p>
            athāsāṃ karma pravakṣyāmi vajrakarma niruttaram /<br />
            buddhānusmṛtisaṃsiddhaḥ śīghraṃ buddhatvamāpnuyāt // 4 //
            </p>
         
         
         <p>
            sattvavajyā tu saṃsiddhaḥ sarvamudrādhipo bhavet /<br />
            sattvavajra yāntu mudrāyāṃ sarvaratnādhipaḥ sa tu // 5 //
            </p>
         
         
         <p>
            siddhastu dharmavajra yā vai buddhadharmadharo bhavet /<br />
            karmavajriṇi mudrāyāṃ vajrakarmakaro bhavet // 6 //
            </p>
         
         
         <p>
            siddhyate vajrasattvastu bandhayā sattvamudrayā /<br />
            ākarṣayedvajradharāṃ vajrākarṣaprayogataḥ // 7 //
            </p>
         
         
         <p>
            vajrarāgamahāmudrā sarvabuddhāṃstu rāgayet /<br />
            toṣayetsarvabuddhānāṃ vajrasādhaprayogataḥ // 8 //
            </p>
         
         
         <p>
            dadyād buddhābhiṣekāṇi ratnamudrāvidhistathā /<br />
            vajratejā bhavecchīghraṃ vajratejaḥprayogataḥ // 9 //
            </p>
         
         
         <p>
            vajraketudharaṃ sevya bhavedāśāprapūrakaḥ /<br />
            vajrahāsavidhiṃ yojya sarvabuddhaiḥ samaṃ haset // 10 //
            </p>
         
         
         <p>
            vajradharmadharo bhūyād vajradharmaprayogataḥ /<br />
            prajñāgryaḥ sarvabuddhānāṃ vajratīkṣṇaprayogataḥ // 11 //
            </p>
         
         
         <p>
            vajracakradharaṃ sevya dharmacakraṃ sa vartayet /<br />
            buddhavāksiddhimāpnoti vajrabhāṣaprayogataḥ // 12 //
            </p>
         
         
         <p>
            vajrakarma[gataṃ] kṣipraṃ vajrakarmāgryasādhanāt /<br />
            nibadhya vajrakavacaṃ vajrakāyatvamāpnuyāt // 13 //
            </p>
         
         
         <p>
            vajrayakṣaṃ tu vai sādhya vajrayakṣasamo bhavet /<br />
            sarvamudrāprasiddhastu vajramuṣṭinibandhanān // 14 //
            </p>
         
         
         <p>
            vajralāsyāṃ tu vai sādhya mahāvajraratiṃ labhet /<br />
            vajramālā nibandhastu sarvabuddhābhiṣekadaḥ // 15 //
            </p>
         
         
         <p>
            yojayedvajragītāṃ tu vajragītāprayogataḥ /<br />
            vajranṛtyāṃ tu saṃyojya sarvabuddhaiḥ sa pūjyate // 16 //
            </p>
         
         
         <p>
            pralhādayejjagatsarvaṃ vajradhūpāprayogataḥ /<br />
            vajrapuṣpāṃ tu saṃyojya vaśīkuryājjagat sa tu // 17 //
            </p>
         
         
         <p>
            vajrālokamahāmudrā cakṣurdadyātprapūjayan /<br />
            sarvaduḥkhaharo bhūyādvajragandhaprayogataḥ // 18 //
            </p>
         
         
         <p>
            vajrāṅkuśasamākarṣāt sarvākarṣakaraḥ paraḥ /<br />
            sarvapraveśako bhūyād vajrapāśaprayogataḥ // 19 //
            </p>
         
         
         <p>vajrasphoṭantu saṃyojya sarvabandhakṣayo bhaved /
            vajrāveśavidhiṃ yojya sarvāveśaprasādhaka // 20 // iti //</p>
         
         
         <p>atha sarvatathāgatavajrasamayamudrājñānaṃ bhavati /</p>
         
         
         <p>
            añjaliṃ tu dṛḍhaṃ badhvā sarvāṅagulinibandhitam /<br />
            vajrāñjaliḥ samākhyāto vajrabandhaḥ subandha[nāt // 1 //
            </p>
         
         
         <p>
            sarva] samayamudrāstu vajrabandhasamudbhavāḥ /<br />
            tāsāṃ bandhaṃ pravakṣyāmi vajrabandhamanuttaram // 2 //
            </p>
         
         
         <p>
            sattvavajrāṃ dṛḍhīkṛtya madhyamotthāsamāṅakurām /<br />
            madhyamāntarasaṃkocān dvitīyā buddhavarṇitā // 3 //
            </p>
         
         
         <p>
            madhyamāṅaguṣṭharatnā tu padmasaṃkocamadhyamā /<br />
            pañcamī buddhamudrā tu tathaivāgrasukuñcitā // 4 //
            </p>
         
         
         <p>
            athātaḥ saṃpravakṣyāmi tathāgatakulasya hi /<br />
            samayagrāhikā mudrā bandhaṃ siddhiṃ ca karma ca // 5 //
            </p>
         
         
         <p>
            pāṇidvayamaye candre madhyamāṅgulivarjite /<br />
            antyāṅgulimukhāsaṅgāda vajraṃ vai sattvavajrayā // 6 //
            </p>
         
         
         <p>
            agrāṅkuśāgrasaṃyogād sādhukārapradāyikā /<br />
            vajrasatvacatuṣkasya siddhimudrāgaṇo hyayam // 7 //
            </p>
         
         
         <p>
            ratnavajrā samāṅaguṣṭhatarjanīmukhasandhanāt /<br />
            sā eva madhyamānāmakaniṣṭhā suprasāritā // 8 //
            </p>
         
         
         <p>
            patākā tu samānāmakaniṣṭhābhyāṃ samanvitā /<br />
            hāsasthānasthitā caiva sā eva parivartitā // 9 //
            </p>
         
         
         <p>
            prasāritasamāṅaguṣṭhasthitā kuñcitatarjanī /<br />
            sā eva varjakośā tu madhyamā mukhasandhitā // 10 //
            </p>
         
         
         <p>
            sā eva tu samānāmakaniṣṭhā cakrasaṃjñitā /<br />
            niryuktāṅaguṣṭhabandhā tu prasāritamukhotthitā // 11 //
            </p>
         
         
         <p>
            kaniṣṭhāṅaguṣṭhamukhayoḥ samājāt karmavarjitā /<br />
            sā eva tu samāgryā vai hṛdisthā suprasāritā // 12 //
            </p>
         
         
         <p>
            kuñcitāgr yāgradaṃṣṭrā tu kaniṣṭhā sandhimokṣitā /<br />
            kaniṣṭhāntarato 'ṅaguṣṭhau pīḍayetkuñcitāgryayā // 13 //
            </p>
         
         
         <p>
            hṛdaye tu samāṅaguṣṭhā suprasāritamālinī /<br />
            aṅagulyagramakhoddhāntā nṛtyato mūrdhni saṃyutā // 14 //
            </p>
         
         
         <p>
            vajrabandha tvadho dānāt svāñjaliścordhvadāyikā /<br />
            samāṅaguṣṭhanipīḍā ca suprasāritalepanā // 15 //
            </p>
         
         
         <p>ekatarjanīsaṃkocā dvyaṅaguṣṭhagranthibandhitā /
            aṅaguṣṭhāgra yakaṭā bandhā vajraṭamuṣṭyagrasandhitā // iti // 16 //</p>
         
         
         <p>
            athāsāṃ sādhanaṃ vakṣye vajrasādhanamuttamam /<br />
            svamudrayā hṛdisthayā sattvavajrasamādhinā // 17 //
            </p>
         
         
         <p>
            athāsāṃ karma vakṣyāmi vajrakarma niruttaram /<br />
            vajradhātvādimudrāsu samājena tathāgatāḥ // 18 //
            </p>
         
         
         <p>
            maṇḍalācāryaśiṣyāṇāmadhiṣṭhāsyanti tatkṣaṇāt /<br />
            sattvavajr yāntu baddhāyāṃ bhavedvajradharopamaḥ // 19 //
            </p>
         
         
         <p>
            vajrāṅkuśyāṃ baddhamātrāyāṃ sarvabuddhāṃ samāh vayet /<br />
            rāgavajraprayogeṇa sa buddhānapi rāgayet // 20 //
            </p>
         
         
         <p>[vajrasādhubandhena buddhadānatuṣṭiṃ labhati /]
            vajratuṣṭyā jinaiḥ sarvaiḥ sādhukāraiḥ praśaṃsyate // 21 //</p>
         
         
         <p>
            ratnavajr yāntu baddhāyāṃ buddhaiḥ so 'pyabhiṣicyate /<br />
            vajrasūryāṃ badhvā vai bhaved buddhaprabhopamaḥ // 22 //
            </p>
         
         
         <p>
            vajraketudharo bhūtvā sarvāśāḥ sa tu pūrayet /<br />
            vajrahāsaprayogeṇa sarvabuddhaiḥ samaṃ haset // 23 //
            </p>
         
         
         <p>
            dharmavajrāṃ samādhāya vajradharmopamo bhavet /<br />
            vajrakośāṃ tu saṃgṛhya sarvakleśāṃ cchinatti saḥ // 24 //
            </p>
         
         
         <p>
            vajracakrāṃ dṛḍhīkṛtvā maṇḍalādhipatirbhavet /<br />
            vajrabhāṣaprayogeṇa vajravāksiddhiruttamā // 25 //
            </p>
         
         
         <p>
            karmavajrāṃ tu sandhāya vajrakarmasamo bhavet /<br />
            vajravarmāṃ dṛḍhīkṛtvā kāyo vajramayo bhavet // 26 //
            </p>
         
         
         <p>
            vajradaṃṣṭrāgramudrayā duṣṭamārāṃ sa bhañjati /<br />
            vajramuṣṭiṃ dṛḍhāṃ badhvā sarvamudrāṃ vaśannayet // 27 //
            </p>
         
         
         <p>
            lāsyayā ratayo divyāḥ mālayā bhūṣaṇāni ca /<br />
            gītayā sphuṭavāco nityaṃ pūjāṃ labhati nṛtyayā // 28 //
            </p>
         
         
         <p>
            dhūpayā lhādayed loka puṣpayā rūpaśobhitām /<br />
            dīpayā lokaśuddhitvaṃ gandhayā divyagandhatām // 29 //
            </p>
         
         
         <p>vajrāṅakuśaḥ samākarṣed vajrapāśā praveśayet /
            vajrasphoṭā tu bandhayād vajraghaṇṭā samāviśed // 30 // iti //</p>
         
         
         <p>atha dhamamudrā bhavanti /</p>
         
         
         <p>
            vajrajñānaṃ tu buddhānāṃ vajradhātu dṛḍhaṃkaram /<br />
            ataḥ paraṃ pravakṣyāmi dharmamudrā yathāvidhi // 1 //
            </p>
         
         
         <p>
            "samayastvam" iti prokte sarvamudrāpatirbhavet /<br />
            "anyasva" iti vai prokte buddhānākarṣayed dhruvam // 2 //
            </p>
         
         
         <p>
            "aho sukha" iti prokte buddhānapi sa rāgayet /<br />
            "sādhu sādhv" iti vai proktvā sādhukāraiḥ sa toṣayet // 3 //
            </p>
         
         
         <p>
            "sumaha[ttvam" iti] prokte sarvabuddhābhiṣecanam /<br />
            "rūpodyote"- ti vai prokte dharmatejo bhaviṣyati // 4 //
            </p>
         
         
         <p>
            "arthaprāptira" iti prokte sarvāśāḥ pūrayet sa tu /<br />
            "ha ha hūṃ he- "[ti prokte samabuddhahāsaṃ prāpnu] yāt // 5 //
            </p>
         
         
         <p>
            "sarvakāri" iti prokte akāryamapi śodhayet /<br />
            "duḥ khaccheda" iti prokte sarvaduḥkhāñchinatti saḥ // 6 //
            </p>
         
         
         <p>["buddha bodhi" iti] prokte maṇḍalādhipatirbhavet /
            "pratiśabda" iti prokte buddhaiḥ sahasamālapet // 7 ///</p>
         
         
         <p>
            "śubhasiddham" iti prokte vaśitvaṃ sarvato bhavet /<br />
            ["nirbhayastvam" iti] prokte nirbhayo bhavettatkṣaṇāt // 8 //
            </p>
         
         
         <p>
            "śatru bhakṣa" iti prokte sarvaśatrun sa bhakṣayet /<br />
            "sarvasiddhir" iti prokte sarvasiddhirbhaviṣyati // 9 //
            </p>
         
         
         <p>
            ["mahārati" ratiṃ] divyāṃ "rūpaśobhā" tathaiva ca /<br />
            "śrotrasaukhyā" sukhaṃ dadyāt "sarvapūjā" supūjatām // 10 //
            </p>
         
         
         <p>
            "pralhādini" manaḥsaukhyaṃ "phalāgamī" phalāgamā /<br />
            "su[tejāgri" mahātejaḥ] "sugandhāṅgi" sugandhatām // 11 //
            </p>
         
         
         <p>"ayāhi jaḥ" samākarṣā "ahi hūṃ hūṃ" praveśikā /
            "hesphoṭa vaṃ" mahābandhā "ghaṇṭā aḥ aḥ" pracālite- // ti // 12 //</p>
         
         
         <p>athāsāṃ dharmamudrā [sādhanaṃ pra] vakṣyate śubham /
            jivhāyāṃ bhāvayed vajrāṃ sarvakarmāṇi kurvate // ti // 13 //</p>
         
         
         <p>atha karmamudrābandho bhavati /</p>
         
         
         <p>
            vajramuṣṭiṃ dṛḍhāṃ badhvā dvidhīkuryātsamāhitaḥ /<br />
            vajramudrādvayaṃ bhūyāt tato bandhaḥ pravakṣyate // 1 //
            </p>
         
         
         <p>
            vāmavajrāṅagulirgrāhyaṃ dakṣiṇena samutthitā /<br />
            bodhāgrī nāma mudreyaṃ buddhabodhipradāyikā // 2 //
            </p>
         
         
         <p>
            akṣobhyasya bhūmisparśā ratne tu varadā tathā /<br />
            amitāyoḥ samādhyagrā amoghasyābhayapradā // 3 //
            </p>
         
         
         <p>
            ataḥ paraṃ pravakṣyāmi karmamudrā samāsataḥ /<br />
            vajrasattvādisattvānāṃ vajrakarmapravartikāḥ // 4 //
            </p>
         
         
         <p>
            sagarvotkarṣaṇaṃ dvābhyāmaṅku śagrahasaṃsthitā /<br />
            vāṇaghantanayogācca sādhukārā hṛdi sthitā // 5 //
            </p>
         
         
         <p>
            abhiṣeke dvivajraṃ tu hṛdi sūryapradarśanam /<br />
            vāmasthabāhudaṇḍā ca tathāsye parivartitā // 6 //
            </p>
         
         
         <p>
            savyāpasavyavikacā hṛd vāmāṃ khaḍgamāraṇa /<br />
            alātacakrabhramitā bajradvayamukhotthitā // 7 //
            </p>
         
         
         <p>
            vajranṛtyabhramonmuktaṃ kapoloṣṇīṣasaṃsthitā /<br />
            kavacā kaniṣṭhadaṃṣṭrāgryā muṣṭidvayanipīḍitā // 8 //
            </p>
         
         
         <p>
            vajragarvāprayogeṇa namedāśayakaṃpitaiḥ /<br />
            mālābandhā mukhodvāntā vajranṛtyapranartitā // 9 //
            </p>
         
         
         <p>
            vajramuṣṭiprayogeṇa dadyād dhūpādayastathā /<br />
            sarvabuddhaprapūjāyāḥ pūjāmudrāḥ prakalpitā // 10 //
            </p>
         
         
         <p>tarjanyaṅkuśabandhena kaniṣṭhāyā mahāṅkuśī /
            bāhugranthikaṭāgryābhyāṃ pṛṣṭhayośca nipīḍitā // iti // 11 //</p>
         
         
         <p>athāsāṃ sādhanaṃ vakṣye vajrakarmakṛtā samam /
            sarvavajramayaṃ vajraṃ hṛdaye paribhāvayed // iti // 12 //</p>
         
         
         <p>
            athāsāṃ karmamudrāṇāṃ vajrakarmāṇyanekadhā /<br />
            jñānamuṣṭyāṃ tu baddhāyāṃ buddhajñānaṃ samāviśet // 13 //
            </p>
         
         
         <p>
            akṣobhyāyāṃ tu bandhāyāmakṣobhyaṃ bhavet manaḥ /<br />
            ratnasaṃbhavamudrāyāṃ parānugrahavān bhavet // 14 //
            </p>
         
         
         <p>
            saddharmacakramudrāyāṃ dharmacakraṃ pravartayet /<br />
            abhayāgryā bhaveta kṣipraṃ sarvasattvāmayapradaḥ // 15 //
            </p>
         
         
         <p>
            jragarvāṃ dṛḍhīkṛtya vajrasatvasukhaṃ labhat /<br />
            vajrāṅkuśyā samākarṣet kṣaṇāt sarvatathāgatāna // 16 //
            </p>
         
         
         <p>
            rāgayed vajravāṇaistu vajrabhāryāmapi svayam /<br />
            vajratuṣṭyā jināḥ sarve sādhukārān dadanti hi // 17 //
            </p>
         
         
         <p>
            mahāvajramaṇiṃ badhvā śāstṛbhiḥ so 'bhiṣicyate /<br />
            vajrasūryāṃ samādhāya vajrasūryasamo bhavet // 18 //
            </p>
         
         
         <p>
            vajradhvajāṃ samucchrāpya ratnavṛṣṭiṃ sa varṣayet /<br />
            vajrasmitāṃ samādhāya hased buddhaiḥ samaṃ laghu // 19 //
            </p>
         
         
         <p>
            vajraphullāṃ samādhāya vajradharmaṃ sa paśyati /<br />
            vajrakośāṃ dṛḍhaṃ badhvā sarvaduḥkhāñchinatti saḥ // 20 //
            </p>
         
         
         <p>
            vajracakraṃ samādhāya dharmacakraṃ pravartayet /<br />
            sarvaṃ vai buddhavacanaṃ sidhyate vajrajāpataḥ // 21 //
            </p>
         
         
         <p>
            [vajranṛtyapūjayā buddho 'pi vaśibhūtaṃ bhavet] /<br />
            vajravarma nibadhvā so vajrasāratvaṃ prāpnuyāt // 22 //
            </p>
         
         
         <p>
            vajradaṃṣṭraṃ samādhāya [pradhvaṃsed vajratvamapi] /<br />
            vajramuṣṭyāhare[t sarvaṃ mudrāsiddhirālabhyate] // 23 //
            </p>
         
         
         <p>
            vajralāsyā ratin dadyād vajramālā surūpatām /<br />
            vajragītā sugītā [tvaṃ vajranṛtyā ca vaśayet] // 24 //
            </p>
         
         
         <p>
            dhūpayā tu manolhādaṃ puṣpayābharaṇāni tu /<br />
            dīpapūjā mahādīptiṃ vajragandhā sugandhatām // 25 //
            </p>
         
         
         <p>vajrāṅkuśyā samākarṣed vajra āśā praveśayet /
            bandhayed vajranigaḍā vajraghaṇṭā tu cālayed // iti // 26 //</p>
         
         
         <p>atha sarvamudrāṇāṃ sāmānyā bandhavidhivistaro bhavati / tatrādita eva vajrabandhāṅgulīṃ
            tālaṃ kṛtvā hṛdaye, idaṃ hṛdayamuccārayet vajrabandha traṭ // tataḥ sarvamudrābandhāḥ
            svakāyavākcittavajreṣu vaśībhavanti //</p>
         
         
         <p>tato vajrāveśasamayamudrāṃ badhvā, idaṃ hṛdayamuccārayet aḥ // tataḥ samāviṣṭā mitratvenopatiṣṭhanti
            //</p>
         
         
         <p>tato mudrāsamayamahāsattvānanusmṛtyedaṃ hṛdayamudāharet mahāsamayasattvo 'ham // anena
            sarvamudrāḥ siddhyantīti / sarvamudrāvidhivistaraḥ //</p>
         
         
         <p>atha sāmānyaḥ sādhanavidhivistaro bhavati / tatrādita eva svamudrāṃ badhvā svamudrāsatvamātmānaṃ
            bhāvayedanena hṛdayena samayo 'ham //</p>
         
         
         <p>tataḥ svamudrāsattvamātmānaṃ bhāvya tenādhiṣṭhāyedanena mantreṇa samayasattvādhitiṣṭhasva
            mām / tataḥ sādhayediti / sādhanāvidhivistaraḥ //</p>
         
         
         <p>atha siddhividhivistaro bhavati / tatrādita eva arthasiddhimicchatā tena hṛdayena
            arthasiddhi // anena siddhā mudrā mahārthotpattin karoti //</p>
         
         
         <p>atha vajrasiddhimicchedanena hṛdayena vajrasiddhi // anena yathābhirucitavajrasiddho
            bhavati //</p>
         
         
         <p>atha vidyādharasiddhimicchedanena hṛdayena vajravidyādhara // anena yathābhirucitavidyādharasiddhiḥ
            / athottamasiddhimicchet svamudrāhṛdayeneti /
            siddhividhivistaraḥ //</p>
         
         
         <p>atha sarvamudrāṇāṃ sāmānyaḥ svakāyavākcittavajreṣu vajrīkaraṇavidhivistaro bhavati
            /
            yadā mudrādhiṣṭhānaṃ śithilībhavati, svayaṃ vā muktukāmo bhavati, tato 'nena hṛdayena
            dṛḍhīkartavyā /
            oṃ vajra sattvasamayamanupālaya,
            vajrasattvatvenopatiṣṭha,
            dṛḍho me bhava, sutoṣyo me bhavānurakto me bhava,
            supoṣyo me bhava, sarvasiddhiñca me prayaccha,
            
            <p>
               sarvakarmasu ca me cittaśreyaḥ kuru hūṃ<br />
               ha ha ha ha hoḥ bhagavan sarvatathāgatavajra mā me muṃca,<br />
               vajrībhava mahāsamayasatva āḥ //
               </p>
         </p>
         
         
         <p>"anenānantaryakāriṇo 'pi sarvatathāgatamokṣā api saddharmapratikṣepakā api sarvaduṣkṛtakāriṇo
            'pi sarvatathāgatamudrāsādhakā varjasattvadṛḍhībhāvādihaiva janmanyāsu yathābhirucitāṃ
            sarvasiddhimuttamasiddhiṃ vajrasiddhiṃ vajrasattvasiddhiṃ vā yāvat tathāgatasiddhiṃ
            vā prāpsyantī- "tyāha bhagavāṃ sarvatathāgatavajrasattvaḥ //</p>
         
         
         <p>atha svamudrāṇāṃ sāmānyo mokṣavidhivistaro bhavati / tatrādita eva yatoyataḥ samutpannā
            mudrā tān tatratatraiva muñcedanena hṛdayena vajra muḥ //</p>
         
         
         <p>tato hṛdayotthitayā ratnavajrimudrayā svābhiṣekasthānasthitayābhiṣicyāgrāṅgulibhyāṃ
            mālāṃ veṣṭavyaṃ badhvā tathaiva kavacaṃ bandhayedanena hṛdayena oṃ ratnavajrābhiṣiñca
            sarvamudrā me dṛḍhīkuru varakavacena vam //</p>
         
         
         <p>tataḥ punaḥ kavacāntaṃ mālābandhaṃ kṛtvā, samatālayā toṣayedanena hṛdayena vajra tuṣya
            hoḥ //</p>
         
         
         <p>
            anena vidhinā mudrā muktā baddhāśca toṣitā /<br />
            vajratvamupayāsyanti vajrasattvena vā punaḥ //
            </p>
         
         
         <p>
            vajrasattvaḥ sakṛjjapto yathākāmaṃ sukhātmanā /<br />
            sidhyate jāpamātreṇa vajrapāṇivaco yathā //
            </p>
         
         
         <p>ityāha bhagavān samantabhadraḥ //</p>
         
         
         <p>
            vajrasattvādisattvānāṃ sarvasādhanakarmasu /<br />
            jāpastu rucito 'pyatra sarvakalpeṣu siddhidaḥ //
            </p>
         
         
         <p>
            hṛnmudrāmantravidyānāṃ yathābhirucitairnayaiḥ /<br />
            kalpoktaiḥ svakṛtairvāpi sādhanaṃ tvatra sarvataḥ // iti //
            </p>
         
         
         <p>
            tataḥ pūjāguhyamudrāmudāharan, guhyapūjācatuṣṭayaṃ kāryam, anena vajrastutigītena
            gāyan /<br />
            oṃ vajrasattvasaṃgrahād vajraratnamanuttaram /<br />
            vajradharmagāyanaiśca vajrakarmakaro bhava //
            </p>
         
         
         <p>tato 'bhyantaramaṇḍale 'pyanenaiva vajrastutigītena vajranṛtyakarapuṭena gṛhya dhūpādibhiḥ
            pūjā kāryā / tato bāhyamaṇḍale vajradhūpādibhiḥ pūjāṃ kṛtvā, tāḥ pūjā svasthāneṣu
            sthāpayet / tataḥ "sarve yathāśaktyā pūjayantvi" ti sarvatathāgatān vijñāpya, yathecchayā
            dhūpādibhiḥ pūjāṃ kārayitvā, yathā praviṣṭāṃ yathā vibhavataḥ sarvarasāhāravihārādibhiḥ
            sarvopakaraṇarmahāmaṇḍale niryātitaiḥ santuṣyedaṃ sarvatathāgatasiddhivajravrataṃ
            dadyāt /</p>
         
         
         <p>
            idaṃ tatsarvabuddhatvaṃ vajrasattvakare sthitam /<br />
            tvayāpi hi sadā dhāryaṃ vajrapāṇidṛḍhavratama //
            </p>
         
         
         <p>oṃ sarvatathāgatasiddhi vajrasamaya tiṣṭha
            eṣa tvā dhārayāmi vajrasatva hi hi hi hi hūṃ //</p>
         
         
         <p>tataḥ " sarveṣāṃ punarapi na kasyacid vaktavyam" iti śapathahṛdayamākhyeyaṃ /
            tato yathā praviṣṭān saṃpreṣya sarvatathāgatān vijñāpayet, satvavajrimudrāṃ badhvordhvato
            muñced, idaṃ ca hṛdayamuccārayet /</p>
         
         
         <p>oṃ kṛto vaḥ sarvasatvārthaḥ siddhirdattā yathānugā / gacchadhvaṃ buddhaviṣayaṃ punarāgamanāya
            tu // vajrasattva muḥ //</p>
         
         
         <p>evaṃ sarvamaṇḍaleṣu kartavyaṃ / samayāgryā mudrāsu ca mokta iti //</p>
         
         
         <p>sarvatathāgatamahāyānābhisamayān mahākalparājād vajradhātumahāmaṇḍalavidhivistaraḥ
            samāptaḥ //</p>
         
         
         <p>CHAPTER 2 VAJRA-GUHYA-VAJRA-MANDALA-VIDHI-VISTARA</p>
         
         
         <p>atha bhagavān sarvatathāgatasarvavajradharaṇīsamayasaṃbhavavajrannāma samādhiṃ samāpannaḥ
            / samanantarasamāpanne cātha tāvadeva sarvatathāgatahṛdayebhyaḥ / sa eva bhagavān
            vajrapāṇiḥ vajradhararūpadhāriṇyaḥ samanta jvālāgarbhā vajradhāraṇīsamayamudrā devatā
            bhūtvā viniḥsṛtya, sarvalokadhātuṣu sarvabuddhānāṃ sarvatathāgatavajradhāraṇī jñānāni
            niṣpādya, sarvatathāgatasamayamudrābimbāni bhūtvā, sarvatathāgatānāṃ vajradhātumahāmaṇḍale
            sanniveśayogena candramaṇḍalānyāśrityedamudānamudānayāmāsa /</p>
         
         
         <p>
            aho hi bodhicittasya sarvasatvahitaiṣitā /<br />
            yad vinayavaśād dhīrāḥ strīrūpamapi kurvate //
            </p>
         
         
         <p>Emanation of deities from samadhi</p>
         
         
         <p>atha bhagavān sarvatathāgatajñānamudrāsamayavajradhātvadhiṣṭhānaṃ nāma samādhiṃ samāpadyemāṃ
            svavidyāttamāmabhāṣat oṃ vajradhātvīśvari hūṃ vajriṇi //</p>
         
         
         <p>atha khalvakṣobhayastathāgataḥ sarvatathāgatavajrasatvasamayajñānamudrāmaṇḍalādhiṣṭhānan
            nāma samādhiṃ samāpadyemāṃ svavidyottamāmabhāṣat oṃ vajravajriṇi hūṃ //</p>
         
         
         <p>atha ratnasaṃbhavastathāgataḥ sarvatathāgatavajraratnasamayajñānamudrāmaṇḍalādhiṣṭhānan
            nāma samādhiṃ samāpadyemāṃ svavidyottamāmabhāṣat oṃ ratnavajriṇi hūṃ //</p>
         
         
         <p>athāmitāyustathāgataḥ sarvatathāgatavajradharmasamayajñānamudrāmaṇḍalādhiṣṭhānan nāma
            samādhiṃ samāpadyemāṃ svavidyottamāmabhāṣat oṃ dharmavajriṇi hūṃ //</p>
         
         
         <p>athāmoghasiddhistathāgataḥ sarvatathāgatavajrakarnasamayajñānamudrāmaṇḍalādhiṣṭhānan
            nāma samādhiṃ samāpadyemāṃ svavidyottamāmabhāṣat oṃ karmavajriṇi hūṃ //</p>
         
         
         <p>atha vajrapāṇirmahābodhisatvaḥ sarvatathāgatamahādhāraṇīsamayamudrācatuṣṭayamabhāṣat
            //</p>
         
         
         <p>oṃ vajrasatvaguhyasamaye hūṃ //</p>
         
         
         <p>oṃ guhyavajrāṅkuśi hūṃ //</p>
         
         
         <p>oṃ vajraguhyarāge rāgaya hūṃ //</p>
         
         
         <p>oṃ guhyavajrasādhvīśvari hūṃ //</p>
         
         
         <p>samantabhadrā, tathāgatāṅka śī, ratirāgā, sādhumatī ca / vajradhāraṇyaḥ /
            oṃ vajraguhyaratnasamaye hūṃ //</p>
         
         
         <p>oṃ vajraguhyaprabhe hūṃ //</p>
         
         
         <p>oṃ vajradhvajāgraguhye hūṃ //</p>
         
         
         <p>oṃ guhyahāsavajri hūṃ //</p>
         
         
         <p>ratnottamā, ratnolkā, dhvajāgrakeyūrā, hāsavatī ca / ratnadhāraṇyaḥ //</p>
         
         
         <p>oṃ vajradharmaguhyasamaye hūṃ //</p>
         
         
         <p>oṃ vajrakośaguhye hūṃ //</p>
         
         
         <p>oṃ vajraguhyamaṇḍale hūṃ //</p>
         
         
         <p>oṃ vajraguhyajāpasamaye hūṃ //</p>
         
         
         <p>vajrāmbujā, ādhāraṇī, sarvacakra, sahasrāvartā ca / dharmadhāraṇyaḥ //</p>
         
         
         <p>oṃ vajraguhyakarmasamaye hūṃ //</p>
         
         
         <p>oṃ vajraguhyakavace hūṃ //</p>
         
         
         <p>oṃ guhyavajradaṃṣṭrādhāriṇi hūṃ //</p>
         
         
         <p>oṃ vajraguhyamuṣṭi hūṃ //</p>
         
         
         <p>siddhottarā, sarvarakṣā, tejaḥpratyāhāriṇī, dharaṇīmudrā ca / sarvadhāraṇya iti //</p>
         
         
         <p>
            atha vajrapāṇirmahābodhisatvaḥ punarapi sarvatathāgatavajraguhyasamayamudrācatuṣṭayamabhāṣat
            /<br />
            oṃ guhyasatvavajri hūṃ //
            </p>
         
         
         <p>oṃ guhyaratnavajri hūṃ //</p>
         
         
         <p>oṃ guhyadharmavajri hūṃ //</p>
         
         
         <p>oṃ guhyakarmavajri hūṃ //</p>
         
         
         <p>
            tā eva vajrapāramitādayaḥ sarvatathāgatavajraguhyasamayadhāraṇīsaṃgrahasamayamudrāḥ
            /<br />
            vajradhatvīśvarīmahāmaṇḍale sajvālāḥ candramaṇḍalāśritāḥ sthāpyāḥ //
            </p>
         
         
         <p>
            atha punarapi vajrapāṇiḥ sarvatathāgata vajraguhyapūjāsamayamudrācatuṣṭayamabhāṣat
            /<br />
            oṃ vajraguhyaratipūjāsamaye sarvapūjāṃ pravartaya hūṃ //
            </p>
         
         
         <p>oṃ vajraguhyābhiṣekapūjāsamaye sarvapūjāṃ pravartaya hūṃ //</p>
         
         
         <p>oṃ vajraguhyagītāpūjāsamaye sarvapūjāṃ pravartaya hūṃ //</p>
         
         
         <p>oṃ vajraguhyanṛtyapūjāsamaye sarvapūjāṃ pravartaya hūṃ //</p>
         
         
         <p>tā eva vajralāsyādayaḥ sajvālāḥ svacinhā mudrāścakramaṇḍalakoṇacatuṣṭaye sthāpyāḥ
            //</p>
         
         
         <p>Delineation of the mandala</p>
         
         
         <p>atha vajrapāṇiḥ punarapīdaṃ vajraguhyaṃ nāma mahāvajramaṇḍalamabhāṣat /
            athātaḥ saṃpravakṣyāmi vajramaṇḍalamuttamaṃ /</p>
         
         
         <p>vajradhātupratīkāśaṃ vajraguhyamitismṛtaṃ // 1 //</p>
         
         
         <p>
            mahāmaṇḍalayogena sarvamaṇḍalamālikhet /<br />
            sarvamaṇḍalamadhyeṣu buddhamudrāḥ samālikhet // 2 //
            </p>
         
         
         <p>paryaṅake susthitaṃ caityaṃ vajradhātvīśvarī smṛtā /
            paryaṅke vajrā vajrāṃ tu vajracinteti kīrtitā // 3 // //</p>
         
         
         <p>
            vajraratnaṃ tu paryaṅke svābhiṣeketi kīrtitā /<br />
            paryaṅke vajrapadmaṃ tu āyudhaiti prakīrtitā // 4 //
            </p>
         
         
         <p>
            karmavajraṃ tu paryaṅke sarvavajreti kīrtitā /<br />
            padmapratiṣṭhāḥ samālekhyāḥ prabhāmaṇḍalasaṃsthitāḥ // 5 //
            </p>
         
         
         <p>
            paryaṅketu likhed vajramutthitaṃ dvayaṅkuśaṃ tathā /<br />
            vajraṃ vajrapariyuktaṃ sādhukāradvayaṃ tathā // 6 //
            </p>
         
         
         <p>
            ratnaṃ karojvalaṃ kuryātsūryamudrāntathaiva ca /<br />
            dhvajāgraṃ caiva sajvālaṃ dantapaṅiktardvivajrage // 7 //
            </p>
         
         
         <p>
            vajramadhye likhetpadmaṃ khaḍgaṃ sajvālameva ca /<br />
            vajrāraṃ vajracakraṃ tu jivhāṃ raśmikarojjvalāṃ // 8 //
            </p>
         
         
         <p>
            vajraṃ tu sarvato vaktraṃ kavacaṃ vajrasaṃyutaṃ /<br />
            vajradaṃṣṭre tathā lekhye muṣṭimudrā karadvaye // 9 //
            </p>
         
         
         <p>
            satvavajrādayo lekhyā yathāvad dhātumaṇḍale /<br />
            cinhamudrāḥ samālekhyā vajralāsyādimaṇḍale // 10 //
            </p>
         
         
         <p>bāhyātaśca yathāyogaṃ svacinhaṃtu samālikhet /
            maitreyādisvacinhāni yathābhirucitaṃ likhed // 11 // iti //</p>
         
         
         <p>Initiation into the mandala</p>
         
         
         <p>athātra vajraguhyamaṇḍale praveśādivividhavistaro bhavati /</p>
         
         
         <p>tatra prathamaṃ tāvadvajrācāryaḥ svayaṃ satvavajrimudrāṃ badhvā praviśet; praviśya
            sakṛt pradakṣiṇīkṛtya, tāṃ mudrāṃ bhagavate vajrapāṇaye niryātya, svahṛdaye yathāvanmuktvā,
            caturṣu dvāreṣu vajrāṅku śakarmamudrādibhiryathāvat karmāṇi kṛtvā niṣkramed, abhiniṣkramya
            śiṣyāṃ praveśayet vajradhātumahāmaṇḍalayogeneti / tataḥ praveśya muṣṭyācchādya siddhiguhyavajracinhaṃ
            datvā, vajraguhyamudrājñānaṃ śikṣayet //</p>
         
         
         <p>Mudra</p>
         
         
         <p>tatra prathamaṃ tāvad vajraguhyakāyamudrājñānaṃ śikṣayet /</p>
         
         
         <p>
            candramaṇḍalamadhye tu hastapādāñjaliṃ mukhaṃ /<br />
            vijṛṃbhan bhāvayedvajraṃ vajriṇīmapi rāgayet // 1 //
            </p>
         
         
         <p>
            aṅkuśaṃ bāhusaṃkocaṃ śīrṣe vajraṃ tu bhāvayet /<br />
            śabdāpayaṃstu hastena ānayedaṅkuśīmapi // 2 //
            </p>
         
         
         <p>
            vāṇaprakṣepayogena vijṛṃbhan prahared hṛdi /<br />
            rāgayenmārayogena rativajrāmapi svayaṃ // 3 //
            </p>
         
         
         <p>bāhubandhena badhnīyād hṛdayaṃ svayamātmanaḥ /
            vajravarmaprayogeṇa rakṣed buddhamapi svayam // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            vajra rāgaya hoḥ //
            </p>
         
         
         <p>vajrāṅku śa jaḥ //</p>
         
         
         <p>māraya māraya phaṭ //</p>
         
         
         <p>bandha rakṣa haṃ //</p>
         
         
         <p>tato vajraguhyadṛṣṭimudrājñānaṃ śikṣayet /</p>
         
         
         <p>
            vajradṛṣṭistu saṃrāgapraharṣotphullalocanā /<br />
            tayā nirīkṣatā strī tu vaśyā bhavati śāśvatī // 1 //
            </p>
         
         
         <p>
            pradrutapracalaccakṣuḥ pakṣmakarṣaṇalocanā /<br />
            dīptakṛṣṭiriti proktā sarvamākarṣayejjagat // 2 //
            </p>
         
         
         <p>
            pradhvastabhṛkuṭībhaṅgakrodhasaṃkucitekṣaṇaṃ /<br />
            krodhadṛṣṭiṃ samādhāya trailokyamapi nāśayet // 3 //
            </p>
         
         
         <p>merumardanapāṣāṇadṛḍhānimiṣalocanā /
            maitrīdṛṣṭiriti khyātā jvaragrahaviṣāpahā // iti // 4 //</p>
         
         
         <p>
            athāsāṃ hṛdayāni bhavanti /<br />
            vajradṛṣṭi maṭ //
            </p>
         
         
         <p>dīptadṛṣṭyāṅku śijjaḥ //</p>
         
         
         <p>krodhadṛṣṭi hīḥ //</p>
         
         
         <p>dṛḍhadṛṣṭi traṭ //</p>
         
         
         <p>tato vajraguhyavāṅmudrājñānaṃ śikṣayet /</p>
         
         
         <p>
            hoḥ hoḥ hoḥ ho iti prokte vāgvivartitayā kṣaṇāt /<br />
            rāgayet sarvasatvāṃ so vajravācā parisphuṭāṃ // 1 //
            </p>
         
         
         <p>
            jjaḥ jjaḥ jjaḥ jja iti prokte krodhavācā parisphuṭāṃ /<br />
            ākarṣayejjagatsarvamapi vajradharopamam // 2 //
            </p>
         
         
         <p>
            huṃ huṃ huṃ huṃ samādhāya śabdavācā parisphuṭāṃ /<br />
            mārayet sarvasatvāṃ so merumardanasannibhām // 3 //
            </p>
         
         
         <p>haṃ haṃ haṃ haṃ iti prokte sūkṣmavācā parisphuṭāṃ /
            rakṣet sarvamidaṃ locamapi vajrātmakaṃ jinam // iti // 4 //</p>
         
         
         <p>
            tatraitāni hṛdayāni bhavanti /<br />
            vajra hoḥ //
            </p>
         
         
         <p>vajra jjaḥ //</p>
         
         
         <p>vajra huṃ //</p>
         
         
         <p>vajra haṃ //</p>
         
         
         <p>tato vajraguhyacittamudrājñānaṃ śikṣayet /</p>
         
         
         <p>
            sarvākāravaropetaṃ bhāvayan svayamātmanā /<br />
            vajrapāṇiṃ svamātmānaṃ sarvabuddhāṃ vaśannayet // 1 //
            </p>
         
         
         <p>
            sarvākāravaropetaṃ bhāvayan svayamātmanā /<br />
            vajragarbhaṃ svamātmānamākarṣayedvajrapāṇinaṃ // 2 //
            </p>
         
         
         <p>
            sarvākāravaropetaṃ bhāvayan svayamātmanā /<br />
            vajranetraṃ svamātmānaṃ sarvadharmāṃ sa mārayet // 3 //
            </p>
         
         
         <p>sarvākāravaropetaṃ bhāvayan svayamātmanā /
            vajraviśvaṃ svamātmānaṃ sarvavajraṃ sa rakṣati // iti // 4 //</p>
         
         
         <p>
            tatraitāni hṛdayāni bhavanti /<br />
            vajrapāṇi vaśamānaya sarvabuddhān hoḥ //
            </p>
         
         
         <p>vajragarbha vajrapāṇiṃ śīghramākarṣaya hūṃ jjaḥ //</p>
         
         
         <p>vajranetra sarvadharmān māraya hūṃ phaṭ //</p>
         
         
         <p>vajraviśva rakṣa sarvavajrān haṃ //</p>
         
         
         <p>tato vajraguhyamudrājñānaṃ śikṣayet /</p>
         
         
         <p>
            satvavajrāṃ samādhāya hṛdaye svayamātmanaḥ /<br />
            vajradṛṣṭyā nirīkṣan vai sarvamāveśayejjagat // 1 //
            </p>
         
         
         <p>
            ratnavajrāṃ samādhāya hṛdaye svayamātmanaḥ /<br />
            dīptadṛṣṭyā nirīkṣan vai sarvamānayate vaśaṃ // 2 //
            </p>
         
         
         <p>
            dharmavajrāṃ samādhāya hṛdaye svayamātmanaḥ /<br />
            krodhadṛṣṭyā nirīkṣan vai jagatsarvaṃ sa mārayet // 3 //
            </p>
         
         
         <p>karmavajrāṃ samādhāya hṛdaye svayamātmanaḥ /
            maitrīdṛṣṭyā nirīkṣan vai rakṣetsarvamidaṃ jagad // iti // 4 //</p>
         
         
         <p>
            athāsāṃ vajraguhyajñānamudrāṇāṃ hṛdayāni bhavanti /<br />
            vajraguhyasamaya aḥ //
            </p>
         
         
         <p>vajraguhyasamaya hoḥ //</p>
         
         
         <p>vajraguhyasamaya huṃ //</p>
         
         
         <p>vajraguhyasamaya haṃ //</p>
         
         
         <p>tato vajraguhyamudrābandhaṃ śikṣayet /</p>
         
         
         <p>
            vajrāñjalisamudbhūtā mahāguhyāḥ prakīrtitāḥ /<br />
            mahāmudrāḥ samāsena tāsāṃ bandhaḥ pravakṣyate // 1 //
            </p>
         
         
         <p>
            aṅguṣṭhadvayaparyaṅkā kuñcitāgrāgravigrahā /<br />
            samamadhyottamāṅgā ca vajradhātvīśvarī smṛtā // 2 //
            </p>
         
         
         <p>
            sā eva madhyavajrā tu madhyābhyāṃ tu maṇīkṛtā /<br />
            madhyānāmāntyapadmā ca prasāritakarāṅgulī // 3 //
            </p>
         
         
         <p>
            agryā vajrā divajrāgrī sāṅguṣṭhadvayagūhitā /<br />
            sādhukārāgryaratnā ca sa ratnāgrākarojvalā // 4 //
            </p>
         
         
         <p>
            samānāmāntyaratnā ca sā eva parivartitā /<br />
            suprasāritasarvāgrā samāṅguṣṭhāntarasthitā // 5 //
            </p>
         
         
         <p>
            prasāritāṅgulīmaṇḍāsā eva tu mukhoddhṛtā /<br />
            aṅguṣṭhavajrasaṃcchannā samāgryābhyantarasthitā // 6 //
            </p>
         
         
         <p>
            dvayaṅguṣṭhavikacā sā tu tato 'bhyantaravajriṇī /<br />
            vajraguhyāḥ punaścaitā vajrabandhasamudbhavāḥ // 7 //
            </p>
         
         
         <p>
            dharmaguhyāḥ punaścinhaiḥ saṃpuṭāntarabhāvitaiḥ /<br />
            karmaguhyāntarasthitaistu cinhaiḥ karmapradarśanam // 8 //
            </p>
         
         
         <p>
            ataḥ paraṃ pravakṣyāmi dharmamudrāḥ samāsataḥ /<br />
            āḥ jjaḥ hoḥ saḥ, uṃ āṃ traṃ haḥ,<br />
            hrīḥ dhaṃ bhaṃ raṃ, kaṃ haṃ huṃ vaṃ // 1 //
            </p>
         
         
         <p>
            guhyamudrā dvidhikṛtya karmamudrāsu kalpayet /<br />
            yāvadyaḥ samayāgryo vai dvidhīkṛtya tathaiva ca // 2 //
            </p>
         
         
         <p>athāsāṃ sādhanaṃ vakṣye samayastvam iti brūvan /</p>
         
         
         <p>svayaṃ badhvā tu sidhyante kāmarāgasukhātmanaḥ // 1 //</p>
         
         
         <p>
            āsāṃ tvadhikamekaṃ tu sarvakālaṃ na bandhayet /<br />
            guhye vārthamahatkārye prayuñjīt vicakṣaṇaḥ // 2 //
            </p>
         
         
         <p>yasarvātmasitthāta hyetā dṛḍhabhāryāḥ svayaṃbhuvāṃ /
            sādhakeṣu dṛḍhaṃ raktā mā tyajeyuḥ patinnijam // 3 // iti //</p>
         
         
         <p>
            athāsāṃ sarvamudrāṇāṃ bandhāditi karmāṇi bhavanti /<br />
            vajraveśaṃ samutpādya ātmanaśca parasya vā /<br />
            bandhayedvā bandhayedvāpi anena hṛdayena tu //
            </p>
         
         
         <p>vajra hūṃ bandha //</p>
         
         
         <p>atha mokṣo bhavati /</p>
         
         
         <p>
            yato yataḥ samutpannāḥ sarvamudrāḥ samāsataḥ /<br />
            tatra tatra tāṃ muñcedanena hṛdayena tu //
            </p>
         
         
         <p>oṃ vajra muḥ //</p>
         
         
         <p>atha dṛḍhīkaraṇaṃ bhavati /</p>
         
         
         <p>
            ratna vajrāṃ dṛḍhīkṛtya hṛdayānmūrdhni mokṣitā /<br />
            agrābhyāṃ kavacaṃ bandhedanena hṛdayena tu //
            </p>
         
         
         <p>oṃ dṛḍha vajrakavaca dhṛṭ //</p>
         
         
         <p>atha bandhasamayo bhavati /</p>
         
         
         <p>
            yathā sthāneṣu vai muktā kavacena dṛḍhīkṛtā /<br />
            nibandhettālayā sarvā hyanena hṛdayena tu //
            </p>
         
         
         <p>oṃ guhyasamayatāla saḥ //</p>
         
         
         <p>
            vajrasatvo rucijaptiḥ sarvamaṇḍalakarmasu /<br />
            prayoktavyo 'tra samaye sarvasiddhikaraḥ param // iti //
            </p>
         
         
         <p>sarvatathāgatamahāyānābhisamayān mahākalparājād vajraguhyavajramaṇḍalavidhivistaraḥ
            samāptaḥ //</p>
         
         
         <p>CHAPTER 3 VAJRA-JNANA-DHARMA-MANDALA-VIDHI-VISTARA</p>
         
         
         <p>Emanation of deities from samadhi</p>
         
         
         <p>atha bhagavān punarapi sarvatathāgatasūkṣmavajrajñānamudrāsamayamaṇḍalādhiṣṭhānaṃ
            nāma samādhiṃ samāpadyemāṃ svavidyottamāmabhāṣat oṃ sūkṣmavajrajñānasamaya hūṃ //</p>
         
         
         <p>atha khalvakṣobhyaḥ tathāgataḥ sarvatathāgatavajrasatvasūkṣmajñānasamayamaṇḍalādhiṣṭhānan
            nāma samādhiṃ samāpadyemāṃ svavidyottamamabhāṣat oṃ vajrasatva sūkṣmajñānasamaya hūṃ
            //</p>
         
         
         <p>atha khalu ratnasaṃbhavastathāgataḥ sarvatathāgatavajraratnasūkṣmajñānasamayamaṇḍalādhiṣṭhānaṃ
            nāma samādhiṃ samāpadyemāṃ svavidyottamamabhāṣat oṃ vajraratna sūkṣmajñānasamaya hūṃ
            //</p>
         
         
         <p>atha khalvamitāyustathāgataḥ sarvatathāgatavajradharmasūkṣmajñānasamayamaṇḍalādhiṣṭhānaṃ
            nāma samādhiṃ samāpadyemāṃ svavidyottamamabhāṣat oṃ vajradharma sūkṣmajñānasamaya
            hūṃ //</p>
         
         
         <p>atha khalvamoghasiddhistathāgataḥ sarvatathāgatavajrakarmasūkṣmajñānasamayamaṇḍalādhiṣṭhānannāma
            samādhiṃ samāpadyemāṃ svavidyottamamabhāṣat oṃ vajrakama sūkṣmajñānasamaya hūṃ //</p>
         
         
         <p>atha bhagavān vairocanaḥ sarvatathāgatasūkṣmajñānavajraṃ nāma samādhiṃ samāpannaḥ,
            samanantarasamāpanne ca bhagavatyatha tāvadeva sarvatathāgatahṛdayebhyaḥ sūkṣmajñānavajraraśmayo
            viniścaritvā, sarvalokadhātavo 'vabhāsya sarvasatvānāṃ, sarvatathāgatasūkṣmajñānavajrasamādhisamāpattīn
            dṛḍhī kṛtya punarapyekadhyībhūtvā, samādhijñānavajrakāyatāmadhyālambyaikaghanastathāgatajñānaḥ
            saṃbhūya, bhagavato vairocanasya hṛdaye praviṣṭaḥ //</p>
         
         
         <p>atha vajrapāṇiḥ sarvatathāgatajñānahṛdayebhyaḥ praviṣṭvedaṃ sarvatathāgatasūkṣmajñānamahāsamayavajramabhāṣat
            sūkṣmavajra //</p>
         
         
         <p>athāsmin bhāṣitamātre sarvatathāgatahṛdayebhyo vajrapāṇirviniḥsṛtya, sarvatathāgatasūkṣmajñānavajrabimbamātmānamadhiṣṭhāya,
            sarvatathāgatanāsikāgreṣu sthitvedamudānamudānayāmāsa / aho hi sarvabuddhānāṃ sūkṣmavajramahaṃ
            mahat / yanmahatvātsa sūkṣmo 'pi traidhātukamapi sphared // iti //</p>
         
         
         <p>athedamuktvā bhagavān vajrapāṇirmahābodhisatvaḥ sarvatathāgatanāsikāgrebhyaḥ susūkṣmavajrajñānanimittaspharaṇatāya
            sarvatathāgatakāyebhyaḥ spharitvā, sakaladharmadhātuspharaṇatāyogena sarvākāśadhātuṃ
            susūkṣmavajrajñānanimittaiḥ saṃspharya, sakalākāśadhātuvispharitasarvatathāgatajñānavajrabimbamātmānamadhiṣṭhāyāvasthitaḥ
            //</p>
         
         
         <p>atha tasminneva kṣaṇe sarvatathāgatāḥ sarvatathāgatajñānavajramadhye vajradharmatāmadhyālambya,
            sarvatathāgatasūkṣmajñānavajrādhiṣṭhānannāma samādhiṃ samāpadyāvasthitāḥ //</p>
         
         
         <p>atha tataḥ sarvatathāgatajñānavajrātsarvatathāgatasamādhijñānahṛdayaṃ niścacāra vajranābhi
            tathāgata hūṃ //</p>
         
         
         <p>athāsmin viniḥsṛtamātre bhagavān vajrapāṇiḥ punarapi sūkṣmajñānapraveśayogena sarvatathāgatakāyeṣu
            praviṣṭvā, hṛdaye vajrabimbāni bhūtvāvasthitāḥ /</p>
         
         
         <p>
            atha tebhyaḥ sarvatathāgatasatvavajrebhya idaṃ mahājñānahṛdayacatuṣṭayaṃ niścacāra
            /<br />
            vajrātmaka //
            </p>
         
         
         <p>hṛdvajrāṅkuśa //</p>
         
         
         <p>tiṣṭha rāgavajra praviśa hṛdayaṃ //</p>
         
         
         <p>aho vajratuṣṭi //</p>
         
         
         <p>vajrasatvajñānamudraḥ, sarvatathāgatasamājādhiṣṭhānajñānamudraḥ, sarvatathāgatānurāgaṇajñānamudraḥ,
            mahātuṣṭijñānamudraśceti / sarvatathāgatamahāvajrasamādhayaḥ //</p>
         
         
         <p>atha vajrapāṇiḥ sarvatathāgatahṛdayaḥ punarapi sūkṣmajñānapraveśayogena svahṛdayaṃ
            praviṣṭvā hṛdaye vajrabimbamātmānamadhiṣṭhāyāvasthitaḥ //</p>
         
         
         <p>
            atha tato vajravigrahādidaṃ hṛdayacatuṣṭayaṃ niścacāra /<br />
            vajraratnātmaka //
            </p>
         
         
         <p>hṛdaya vajrasūrya //</p>
         
         
         <p>tiṣṭhavajradhvajāgra vaṃ //</p>
         
         
         <p>hṛdayavajrahāsa //</p>
         
         
         <p>sarvatathāgatavajrābhiṣekajñānamudraḥ, mahāprabhāmaṇḍalavyūhajñānamudraḥ, sarvatathāgatāśāparipūraṇajñānamudraḥ,
            sarvatathāgatamahāhāsajñānamudra iti / sarvatathāgataratnasamādhyaḥ //</p>
         
         
         <p>atha vajrapāṇiḥ punarapi sūkṣmavajrajñānapraveśayogena svahṛdayaṃ vajrahṛdayaṃ praviṣṭvā
            vajrabimbamātmānamadhiṣṭhāyāvasthitaḥ //</p>
         
         
         <p>
            atha tato vajrabimbādidaṃ hṛdayacatuṣṭayaṃ niścacāra /<br />
            vajrapadmātmaka //
            </p>
         
         
         <p>hṛdvajrakośa //</p>
         
         
         <p>tiṣṭha vajracakra hṛdayaṃ praviśa //</p>
         
         
         <p>vajrajivhāgra hṛdaya //</p>
         
         
         <p>sarvadharmasamatājñānamudraḥ, sarvatathāgataprajñājñānamudraḥ, mahācakrapraveśajñānamudraḥ,
            sarvatathāgatadharmavāgniḥprapañcajñānamudra iti / sarvatathāgatadharmasamādhayaḥ
            //</p>
         
         
         <p>atha vajrapāṇiḥ punarapi svahṛdayavajrahṛdayavajrāt susūkṣmajñānapraveśayogena tadvajrahṛdayaṃ
            praviṣṭvā, punarapi sūkṣmavajrabimbamātmānamadhiṣṭhāyāvasthitaḥ //</p>
         
         
         <p>
            atha tataḥ sūkṣmavajrabimbādidaṃ hṛdayacatuṣṭayaṃ niścacāra /<br />
            sarvavajrātmaka //
            </p>
         
         
         <p>hṛdvajrakavaca //</p>
         
         
         <p>tiṣṭha vajrayakṣa hṛdaya //</p>
         
         
         <p>vajramuṣṭihṛdaya //</p>
         
         
         <p>sarvatathāgataviśvakarmajñānamudraḥ, duryodhanavīryajñānamudraḥ, sarvamāramaṇḍalavidhvaṃsanajñānamudraḥ,
            sarvatathāgatabandhajñānamudra iti / sarvatathāgatakarmasamādhayaḥ //</p>
         
         
         <p>atha bhagavān vajrapāṇiḥ punarapi susūkṣmajñānanimittaspharaṇayogena sarvatathāgatakāyebhyo
            niḥkramya, vajrapāṇimahābodhisattvakāyaḥ saṃbhūya, punarapi vajrasatvādimahābodhisatvavigrahāṇi
            bhūtvā, svāni svāni cinhāni hṛdayeṣu pratiṣṭhāpya, vajradhātumahāmaṇḍalasanniveśayogena
            candramaṇḍalānyāśritya svahṛdayasamādhayaḥ samāpadyāvasthitā iti //</p>
         
         
         <p>Delineation of the mandala</p>
         
         
         <p>atha vajrāpāṇiḥ punarapi sarvatathāgatasamādhijñānābhijñāniṣpādanārthamidaṃ vajrasūkṣmajñānamaṇḍalamabhāṣata
            /</p>
         
         
         <p>
            athātaḥ saṃpravakṣyāmi dharmamaṇḍalamuttamaṃ /<br />
            vajradhātupratīkāśaṃ vajrasūkṣmamiti smṛtaṃ // 1 //
            </p>
         
         
         <p>
            mahāmaṇḍalayogena mahāsatvānniveśayet /<br />
            vajramadhye likhedbuddhaṃ buddhamaṇḍalakeṣvapi // 2 //
            </p>
         
         
         <p>mahāsatvāḥ samālekhyāḥ svamudrāhṛdayantathā /
            samādhito niṣaṇṇāstu vajrabandhakaradvayā // 3 // iti //</p>
         
         
         <p>Mudra</p>
         
         
         <p>athātra vajrasūkṣmadharmamaṇḍala ākarṣaṇādividhivistaro, mahāmaṇḍalayogena praveśādividhivistaraṃ
            jñānacinhaṃ pāṇibhyāṃ datvā, svacittaparikarmamahāmudrājñānaṃ śikṣayet /</p>
         
         
         <p>
            jivhāṃ tālugatāṃ kṛtvā nāsikāgraṃ tu cintayet /<br />
            sūkṣmavajrasukhasparśād bhaveccitaṃ samāhitaṃ // 1 //
            </p>
         
         
         <p>
            sūkṣmavajrasukhasparśanimittaṃ jāyate yadā /<br />
            spharayet tannimittantu taccittaṃ sarvataḥ spharet // 2 //
            </p>
         
         
         <p>
            yathecchāspharaṇāccittaṃ traidhātukamapi spharet /<br />
            punastu saṃharet tat tu yāvannāsāgramāgataṃ // 3 //
            </p>
         
         
         <p>
            tataḥ prabhṛti yatkiñcad bhāvayet susamāhitaḥ /<br />
            sarvaṃ caitad dṛḍhīkuryāt samādhijñānakalpitaṃ // 4 //
            </p>
         
         
         <p>
            athaiṣāṃ hṛdayāni bhavanti /<br />
            sūkṣma vajra //
            </p>
         
         
         <p>sphara vajra //</p>
         
         
         <p>saṃhara vajra //</p>
         
         
         <p>vajra dṛḍha tiṣṭha //</p>
         
         
         <p>
            maitrī yasya satvasya saha bhūyāt mahādṛḍhā /<br />
            cittaspharaṇayogena sarvasatveṣu tāṃ spharet // 1 //
            </p>
         
         
         <p>
            maitrīspharaṇayogena kāruṇyaṃ yasya kasyacit /<br />
            sarvasatvārthayuktastu spharedvai pratipattitaḥ // 2 //
            </p>
         
         
         <p>
            prakṛtiprabhāsvarāḥ sarve hyādiśuddhā nabhaḥsamāḥ /<br />
            adharmo 'pyatha vā dharm[aḥ spha]raṃ bhāvena tuṣyati // 3 //
            </p>
         
         
         <p>durdurūṭasamamukhyā buddhabodhāvabhājayāḥ /
            teṣāṃ saṃśodhanārthāya mahopekṣāṃ tu bhāvayed // iti // 4 //</p>
         
         
         <p>
            tatraitāni hṛdayā[ni bhavanti] /<br />
            mahāmaitryā sphara //
            </p>
         
         
         <p>mahākaruṇayā sphara //</p>
         
         
         <p>sarvaśuddha pramoda sphara //</p>
         
         
         <p>sarvasatvān saṃbodhaya //</p>
         
         
         <p>tataḥ sarvatathāgatānusmṛtijñānaṃ śikṣayet /</p>
         
         
         <p>
            ākāśe vānyadeśe vā sūkṣmavajraprayogataḥ /<br />
            utthito vā niṣaṇṇo vā vajrabimbaṃ tu bhāvayet // 1 //
            </p>
         
         
         <p>
            tathaiva sarvasthāneṣu sukṣmavajraprayogataḥ /<br />
            hṛdvajraṃ bodhisatvaṃ tu bhāvayetsusamāhitaḥ // 2 //
            </p>
         
         
         <p>
            vajrapāṇimahābimbaṃ sarvasthāneṣu bhāvayet /<br />
            sūkṣmavajraprayogeṇa yathāvadanupūrvaśaḥ // 3 //
            </p>
         
         
         <p>sarvākāravaropetaṃ buddhabimbaṃ tu sarvataḥ /
            yathāvadanupūrveṇa bhāvayetsusamāhita // iti // 4 //</p>
         
         
         <p>
            tatraitāni hṛdayāni bhavanti /<br />
            vajrāmukhībhava //
            </p>
         
         
         <p>mahābodhisatvāviśa //</p>
         
         
         <p>vajrapāṇi darśaya svaṃ rūpaṃ //</p>
         
         
         <p>buddhānusmṛtyāviśa //</p>
         
         
         <p>
            sūkṣmavajraprayogeṇa bhāvayetsvayamātmanā /<br />
            candrabimbaṃ svamātmānaṃ bodhicittasya bhāvanā // 1 //
            </p>
         
         
         <p>
            candramaṇḍalamadhye tu bhāvayetsvayamātmanā /<br />
            vajrabimbaṃ svamātmānaṃ satvavajrasya bhāvanā // 2 //
            </p>
         
         
         <p>
            sūkṣmavajravidhiṃ yojya bhāvayetsvayamātmanā /<br />
            satvavajrahṛdātmānaṃ vajrasatvasya bhāvanā // 3 //
            </p>
         
         
         <p>sarvākāravaropetaṃ bhāvayetsvayamātmanā /
            buddha bimbaṃ svamātmānaṃ buddhabodhestu bhāvanā // iti // 4 //</p>
         
         
         <p>
            tatremāni hṛdayāni bhavanti /<br />
            samantabhadrāviśa //
            </p>
         
         
         <p>satvavajrāviśa //</p>
         
         
         <p>vajrasatvasamādhijñānāviśa //</p>
         
         
         <p>tathāgato 'haṃ //</p>
         
         
         <p>tataḥ sarvatathāgatadharmatārahasyamudrājñānaṃ śikṣayet /</p>
         
         
         <p>
            tathāgatasamo 'haṃ hi vajravācā sakṛdvadan /<br />
            dvayendriyasamāpattyā sarvasatvāṃ sa mārayet // 1 //
            </p>
         
         
         <p>
            mahāvajrasamo 'haṃ hi vajravācā sakṛdvadan /<br />
            dvayendriyasamāpattyā lokamākarṣayeddhruvaṃ // 2 //
            </p>
         
         
         <p>
            vajradharmasamo 'haṃ hi vajravācā sakṛdvadan /<br />
            dvayendriyasamāpattyā sarvalokaṃ sa nāśayet // 3 //
            </p>
         
         
         <p>viśvavajrasamo 'haṃ hi vajravācā sakṛdvadan /
            dvayendriyasamāpattyā sarvakarma sa sādhayed // iti // 4 //</p>
         
         
         <p>
            tataḥ sarvatathāgatajñānavajrādhiṣṭhānasamādhimudrājñānaṃ śikṣayet /<br />
            sūkṣmavajraprayogeṇa bhāvayedvajramadhyataḥ /<br />
            buddhabimbaṃ svamātmānaṃ buddhatvaṃ so hyavāpnuyād // iti //
            </p>
         
         
         <p>
            tato vajrasatvasamādhimudrājñānaṃ śikṣayet /<br />
            sukṣmavajravidhiṃ yojya hṛdi vajrādayo gaṇāḥ /<br />
            bhāvayaṃ vajrasatvādyāḥ pradadanti svasiddhaye // iti //
            </p>
         
         
         <p>tataḥ sarvatathāgatakulasamādhisamayamudrājñānaṃ śikṣayet /</p>
         
         
         <p>
            vajrabandhasamudbhūtāḥ ṣoḍaśastu prakīrtitāḥ /<br />
            samādhisamayāgryastu tāsāṃ bandhaḥ pravakṣyate // 1 //
            </p>
         
         
         <p>
            paryaṅkasthā samuttānā valitodvavalitā tathā /<br />
            hṛdisthā ca caturthī tu vajrasatvādimaṇḍale // 2 //
            </p>
         
         
         <p>
            lalātasthā śiraḥ pṛṣṭhe skandhe hāsaprayojitā /<br />
            mukhadhātrī hṛdi khaḍgā hṛdvikāsā mukhasthitā // 3 //
            </p>
         
         
         <p>mū(rdhan)vakṣastu vaktrasthā jyeṣṭhasthā puratastathā /
            ataḥ paraṃ samāsena dharmamudrāstu śikṣayed // iti // 4 //</p>
         
         
         <p>dṛ kki / gra gra / ma ṭaḥ / a gra /
            traṃ traṃ / aṃ aṃ / caṃ caṃ / tra ṭaḥ /
            dhṛ ṭaḥ / bhṛ ṭaḥ / kra saḥ / ha haḥ /
            va va / vaṃ vaṃ / pha ṭaḥ / gra saḥ //</p>
         
         
         <p>
            tatastu dharmakarmāgrya śikṣayetsūkṣmavajriṇaṃ /<br />
            jñānamuṣṭintu samāyāṃ dvidhīkṛtya prayojayed // iti //
            </p>
         
         
         <p>sarvatathāgatamahāyānābhisamayānmahākalparājād vajrajñānadharmamaṇḍalavidhivistaraḥ
            parisamāptaḥ //</p>
         
         
         <p>CHAPTER 4 VAJRA-KARYA-KARMA-MANDALA-VIDHI-VISTARA</p>
         
         
         <p>I.4 Emanation of deities from samadhi</p>
         
         
         <p>atha bhagavān punarapi sarvatathāgatānuttarapūjāvidhivistaraspharaṇakarmasamayavajrādhiṣṭhānan
            nāma samādhiṃ samāpadyemaṃ svavidyottamamabhāṣat oṃ sarvatathāgata vajradhātvanuttarapūjāspharaṇa
            samaye hūṃ //</p>
         
         
         <p>atha khalvakṣobhayastathāgatāḥ sarvatathāgatavajrasatvānuttarapūjāvidhivistaraspharaṇakarmasamayavajrādhiṣṭhānaṃ
            nāma samādhiṃ samāpadyemaṃ svavidyottamamabhāṣat oṃ sarvatathāgatavajrasatvānuttarapūjāspharaṇasamaye
            hūṃ //</p>
         
         
         <p>atha khalu ratnasaṃbhavastathāgataḥ sarvatathāgatavajraratnānuttarapūjāvidhivistaraspharaṇakarmasamayavajrādhiṣṭhānaṃ
            nāma samādhiṃ samāpadyemaṃ svavidyottamamabhāṣat oṃ sarvatathāgatavajraratnānuttarapūjāspharaṇasamaye
            hūṃ //</p>
         
         
         <p>atha khalvamitāyustathāgataḥ sarvatathāgatavajradharmānuttarapūjāvidhivistaraspharaṇakarmasamayavajrādhiṣṭhānanāma
            samādhiṃ samāpadyemaṃ svavidyottamamabhāṣat oṃ sarvatathāgatavajradharmānuttarapūjāspharaṇasamaye
            hūṃ //</p>
         
         
         <p>atha khalvamoghasiddhistathāgataḥ sarvatathāgatavajrakarmānuttarapūjāvidhivistaraspharaṇakarmasamayavajrādhiṣṭhānaṃ
            nāma samādhiṃ samāpadyemaṃ svavidyottamamabhāṣat oṃ sarvatathāgatavajrakarmānuttarapūjāspharaṇasamaya
            hūṃ //</p>
         
         
         <p>atha bhagavān vairocanaḥ punarapi sarvatathāgatapūjāvidhivistarasakaladharmadhātuspharaṇakarmasamayavajrannāma
            samādhiṃ samāpannaḥ; samanantarasamāpanne cātha tāvadeva sarvatathāgatahṛdayebhyaḥ
            sa eva bhagavāṃ vajradharaḥ sakaladharmadhātuspharaṇāḥ sarvākāśadhātusamavasaraṇāḥ
            sarvavici[tra]pūjāvyūhavidhivistarameghasamudradevatā bhūtvā viniḥsṛtya, sarvalokadhātuprasarameghasamudrasarvatathāgataparṣanmaḍaleṣu
            sarvatathāgatānuttaramahābodhicittotpādanasarvatathāgatakulārāgaṇasamantabhadracaryāniṣpādanamaho
            bodhimaṇḍapasaṃkramamaṇasarvamāradharṣaṇasarvatathāgata[samatā]bhisaṃbhudhyanasarvatathāgatamahāmaṇḍalotpādanasakalatrilokavijayasaddharmacakrapravartanāśeṣānavaśeṣasatvadhātvarthakaraṇādini
            sarvabuddharddhivikurvitāni sandarśayanto 'vasthitāḥ //</p>
         
         
         <p>tāśca pūjāmeghasamudradevatāḥ svamudrāvyagrakarayugalāḥ sarvatathāgatān vidhivatsaṃpūjya,
            vajradhātumahāmaṇḍalayogena candramaṇḍalāśrito bhūtvedamudānamudānayāmāsuḥ /</p>
         
         
         <p>
            aho hi buddhapūjāhaṃ sarvapūjāpravartikā /<br />
            yadbuddhatvamahatvaṃ tu sarvabuddhadadanti hi //
            </p>
         
         
         <p>atha vajrapāṇiḥ punarapi sarvatathāgatapūjādikarmavidhivistaraṃ vajrakāryannāma karmamaṇḍalamabhāṣat
            /</p>
         
         
         <p>
            oṃ sarvatathāgatasarvātmaniryātanapūjāspharaṇa karmavajri aḥ /<br />
            oṃ sarvatathāgatasarvātmaniryātanākarṣaṇapūjāspharaṇa karmāgri jjaḥ //
            </p>
         
         
         <p>oṃ sarvatathāgatasarvātmāniryātanānurāgaṇapūjāspharaṇa karmavāṇe hūṃ hoḥ //</p>
         
         
         <p>oṃ sarvatathāgatasarvātmaniryātanasādhukārapūjāspharaṇa karmatuṣṭi aḥ //</p>
         
         
         <p>sarvatathāgatasukhasukhā, sarvatathāgatākarṣaṇī, sarvatathāgatānurāgiṇī, sarvatathāgatasaṃtoṣaṇī
            ceti sarvatathāgatamahāpūjāḥ //</p>
         
         
         <p>oṃ namaḥ sarvatathāgatakāyābhiṣekaratnebhyo vajramaṇiṃ oṃ //</p>
         
         
         <p>oṃ namaḥ sarvatathāgatasūryebhyo vajratejini jvāla hrīḥ //</p>
         
         
         <p>oṃ namaḥ sarvatathāgatāśāparipūraṇacintāmaṇidhvajrāgrebhyo vajradhvajāgre traṃ //</p>
         
         
         <p>oṃ namaḥ sarvatathāgatamahāprītiprāmodyakarebhyo vajrahāse haḥ //</p>
         
         
         <p>mahādhipatinī, mahodyotā, mahāratnavarṣā, mahāprītiharṣā ceti sarvatathāgatābhiṣekapūjāḥ
            //</p>
         
         
         <p>oṃ sarvatathāgatavajradharmatāsamādhibhiḥ stunomi mahādharmāgrihrīḥ //</p>
         
         
         <p>oṃ sarvatathāgataprajñāpāramitānirhāraiḥ stunomi mahāghoṣānuge dhaṃ //</p>
         
         
         <p>oṃ sarvatathāgatacakrākṣaraparivartādisarvasūtrāntanayaiḥ stunomi sarvamaṇḍale hūṃ
            //</p>
         
         
         <p>oṃ sarvatathāgasandhābhāṣabuddhasaṃgītibhirgāyan stunomi vajrāvāce vaṃ //</p>
         
         
         <p>
            mahājñānagītā, mahāghoṣānugā, sarvamaṇḍalapraveśā, mantracaryā ceti /<br />
            sarvatathāgatadharmapūjāḥ //
            </p>
         
         
         <p>oṃ sarvatathāgatadhūpameghaspharaṇapūjākarme kara kara //</p>
         
         
         <p>oṃ sarvatathāgatapuṣpaprasaraspharaṇapūjākarme kiri kiri //</p>
         
         
         <p>oṃ sarvatathāgatālokajvālaspharaṇapūjākarme bhara bhara //</p>
         
         
         <p>oṃ sarvatathāgatagandhasamudraspharaṇapūjākarme kuru kuru //</p>
         
         
         <p>satvavatī, mahābodhyaṅgavatī, cakṣuṣmatī, gandhavatī ceti / sarvatathāgatakarmapūjāḥ
            //</p>
         
         
         <p>Delineation of the mandala</p>
         
         
         <p>athātra vajrakāryakarmamaṇḍalaṃ bhavatyaśeṣānavaśeṣatathāgatapūjāpravartakamiti //</p>
         
         
         <p>
            athātaḥ saṃpravakṣyāmi karmaṇḍalamuttamaṃ /<br />
            vajradhātupratīkāśaṃ vajrakāryamiti smṛtaṃ //
            </p>
         
         
         <p>
            mahāmaṇḍalayogena buddhabimbānniveśayet /<br />
            vajrasatvādiyogena samudrā devatā likhed // iti //
            </p>
         
         
         <p>Initiation into the mandala</p>
         
         
         <p>athātra vajrakāryakarmamaṇḍalapraveśādividhivistaro bhavati //</p>
         
         
         <p>tatrādita eva praveśayet vajradhātupraveśayogena / praveśyaivaṃ vadet / "sarvatathāgatapūjāsamayo
            'yaṃ / tattvayā dinedine etāḥ ṣoḍaśapūjā yathāśaktitaḥ kāryā" iti //</p>
         
         
         <p>tato mukhabandhaṃ muktvā, karmamaṇḍalaṃ darśayitvā, viśvacinhaṃ pāṇibhyāṃ
            dadyāt //</p>
         
         
         <p>tataḥ sarvatathāgatairapi sa pūjyate, kaḥ punarvādo 'nyairiti //</p>
         
         
         <p>Mudra</p>
         
         
         <p>tato mahabodhicittaniṣpattipūjāmudrājñānaṃ śikṣayet /</p>
         
         
         <p>
            bodhicittadṛḍhotpādādbuddho 'hamiti cintayan /<br />
            ratnā tu pujayannātmā labhed buddhasukhānyapi // 1 //
            </p>
         
         
         <p>
            bodhicittadṛḍhotpādād buddho 'hamiti cintayan /<br />
            malādibhiḥ prapūjābhiḥ saṃpūjyātmābhiṣicyate // 2 //
            </p>
         
         
         <p>
            bodhicittadṛḍhotpādādbuddho 'hamiti cintayan /<br />
            gītisaukhyaprapūjābhiḥ saṃpūjyātmā sa rāgayet // 3 //
            </p>
         
         
         <p>bodhicittadṛḍhotpādādbuddho 'hamiti cintayan /
            nṛtyataḥ pūjayannātmā buddhairapi sa pūjyate // 4 // iti //</p>
         
         
         <p>
            tatremāni hṛdayāni bhavanti /<br />
            buddhātmāhaṃ //
            </p>
         
         
         <p>buddhamabhiṣiñcāmi //</p>
         
         
         <p>buddhastutiṅkaromi //</p>
         
         
         <p>buddhapūjāṅkaromi //</p>
         
         
         <p>tataḥ sarvabuddhapūjāmudrājñānaṃ śikṣayet /</p>
         
         
         <p>
            kāyavākcittavajrāgryaprayogaiḥ praṇamantathā /<br />
            pūjayaṃ sarvabuddhāṃstu vandanīyo bhaved dhruvaṃ // 1 //
            </p>
         
         
         <p>
            sarvabuddhamahāpuṇyakāyāvākcittavajrajaṃ /<br />
            anumodanapūjātmā buddhatvaṃ kṣipramāpnuyāt // 2 //
            </p>
         
         
         <p>
            ātmāniyatinād divyakāyavākcittavajrataḥ /<br />
            sarvapūjābhiḥ saṃbuddhān pūjayāmīti pūjyate // 3 //
            </p>
         
         
         <p>sarva kuśalasaṃbhāraṅkāyavākcittavajrataḥ /
            pariṇāmanapūjābhiḥ sarvabuddhasamo bhaved // iti // 4 //</p>
         
         
         <p>
            tatraitāni bhavanti /<br />
            praṇamāmi //
            </p>
         
         
         <p>anumode //</p>
         
         
         <p>buddhapūja //</p>
         
         
         <p>pariṇāma //</p>
         
         
         <p>tato dharmapūjāmudrājñānaṃ śikṣayet /</p>
         
         
         <p>
            prakṛtiprabhāsvarā dharmā hyādiśuddhāḥ svabhāvataḥ /<br />
            pūjito 'nena dharmeṇa labhed ratisukhāni tu // 1 //
            </p>
         
         
         <p>
            a-kārastu mukhaṃ vācyaṃ sarvadharmasamuccaye /<br />
            anayā dharmamudrayā sarvaduḥkhāṃśchinatti saḥ // 2 //
            </p>
         
         
         <p>
            sarveṣāmeva dharmāṇāṃ heturatra tathāgataḥ /<br />
            saddharmacakrapūjayā pūjya dharmadharo bhavet // 3 //
            </p>
         
         
         <p>
            pratiśrutkopamānuktvā sarvadharmā svabhāvataḥ /<br />
            anayā dharmapūjayā saṃpūjya svaratāṃ labhet // 4 //
            </p>
         
         
         <p>
            tatraitāni hṛdayāni bhavanti /<br />
            sarvaśuddha //
            </p>
         
         
         <p>samantabhadra //</p>
         
         
         <p>dharmacakra //</p>
         
         
         <p>niḥprapañca //</p>
         
         
         <p>tataḥ samādhipūjāmudrājñānaṃ śikṣayet /</p>
         
         
         <p>
            kāyavākcittavajreṣu svakīyāḥ paramāṇavaḥ /<br />
            bhāvayanvajravimbāni vajrātmā bhave[tkṣipraṃ] // 1 //
            </p>
         
         
         <p>
            kāyavākcittavajreṣu svakīyāḥ paramāṇavaḥ /<br />
            bhāvayan sarvabuddhāṃstu dharmakāyo bhavellaghu // 2 //
            </p>
         
         
         <p>
            kāyavākcittavajreṣu sva(kīyāḥparamā)ṇavaḥ /<br />
            bhāvayanvajrasatvāṃstu vajrasatvasamo bhavet // 3 //
            </p>
         
         
         <p>kāyavākcittavajreṣu svakīyāḥ paramāṇavaḥ /
            bhāvayan buddhabimbāni saṃbuddhatvamavāpnuyād // iti // 4 //</p>
         
         
         <p>
            tatraitāni hṛdayāni bhavanti /<br />
            vajrakāya //
            </p>
         
         
         <p>dharmakāya //</p>
         
         
         <p>satvakāya //</p>
         
         
         <p>buddhakāya //</p>
         
         
         <p>tato rahasyapūjāmudrājñānaṃ śikṣayet /</p>
         
         
         <p>
            sarvakāyapariṣvaṅgasukhapūjā svayaṃbhuvā /<br />
            niryātayaṃ bhavecchīghraṃ vajrasatvasamo hi saḥ // 1 //
            </p>
         
         
         <p>
            dṛḍhānurāgasaṃyogakacagrahasukhāni tu /<br />
            niryātayaṃstu buddhānāṃ vajraratnasamo bhavet // 2 //
            </p>
         
         
         <p>
            dṛḍhapratītisukhasakticumbitāgryasukhāni tu /<br />
            niryātayaṃstu buddhānāṃ vajradharmasamo bhavet // 3 //
            </p>
         
         
         <p>dvayendriyasamāpattiyogasaukhyāni sarvataḥ /
            niryātayaṃstu pūjāyāṃ vajrakarmasamo bhaved // iti // 4 //</p>
         
         
         <p>
            tatraitāni guhyamudrāhṛdayāni bhavanti /<br />
            rativajra //
            </p>
         
         
         <p>rāgavajra //</p>
         
         
         <p>prītivajra //</p>
         
         
         <p>kāmavajra //</p>
         
         
         <p>tataḥ sarvatathāgatapūjākarmamahāmudrājñānaṃ śikṣayet /</p>
         
         
         <p>
            hṛtpārśvapṛṣṭhato yogāllalāṭādestathaiva ca /<br />
            mukhakarṇaśiraḥpṛṣṭhamūrdhāsāsakaṭisthiteti //
            </p>
         
         
         <p>tataḥ sarvatathāgatapūjākarmasamayamudrājñānaṃ śikṣayet /</p>
         
         
         <p>
            vajrabandhaṃ dṛḍhīkṛtya mahāmudrāprayogataḥ /<br />
            hṛdayādisthānayogena sthāpayanpūjayejjinān // iti //
            </p>
         
         
         <p>tataḥ sarvatathāgatapūjādharmajñānaṃ śikṣayet /</p>
         
         
         <p>oṃ grayaḥ yyaḥ sā /
            tri raṃ haṃ naḥ /
            khaṃ ṣaṃ hūṃ hi /
            śa ṇa siḥ saṃ /</p>
         
         
         <p>karmamudrāḥ samāsena karmamudrā dvidhīkṛtā // iti //</p>
         
         
         <p>sarvatathāgatamahāyānābhisamayānmahākalparājādvajrakāryakarmamaṇḍalavidhivistaraḥ
            parisamāptaḥ //</p>
         
         
         <p>CHAPTER 5 EPILOGUE OF THE SARVA-TATHAGATA-MAHAYANABHISAMAYA NAMA MAHA-KALPA-RAJA</p>
         
         
         <p>1.5 Emanation of deities</p>
         
         
         <p>atha bhagavān vairocanastathāgataḥ sarvatathāgatādhiṣṭhānena sarvatathāgatakulamutpādya,
            asya sarvatathāgatakulamahākalpavidhivistarasya sarvasiddhisaṃgrahārthamidaṃ sarvatathāgatamudrāhṛdayamabhāṣat
            oṃ sarvatathāgatamuṣṭi vaṃ //</p>
         
         
         <p>atha khalvakṣobhayastathāgataḥ sarvatathāgatādhiṣṭhānena sarvatathāgatakulamutpādyāsya
            sarvatathāgatakulamahākalpavidhivistarasya sarvasiddhisaṃgrahārthamimāṃ sarvatathāgatamudrāmabhāṣat
            oṃ vajrasatvamuṣṭi aḥ //</p>
         
         
         <p>atha ratnasaṃbhavastathāgataḥ sarvatathāgatādhiṣṭhānena sarvatathāgatakulamutpādyāsya
            sarvatathāgatakulamahākalpavidhivistarasya sarvasiddhisaṃgrahārthamimāṃ sarvatathāgatamudrāmabhāṣat
            oṃ vajraratnamuṣṭi traṃ //</p>
         
         
         <p>athāmitāyustathāgataḥ sarvatathāgatādhiṣṭhānena sarvatathāgatakulamutpādyāsya sarvatathāgatakulamahākalpavidhivistarasya
            sarvasiddhisaṃgrahārthamimāṃ sarvatathāgatamudrāmabhāṣat oṃ vajradharmamuṣṭi khaṃ
            //</p>
         
         
         <p>athāmoghasiddhistathāgataḥ sarvatathāgatādhiṣṭhānena sarvatathāgatakulamutpādyāsya
            sarvatathāgatakulamahākalpavidhivistarasya sarvasiddhisaṃgrahārthamimāṃ sarvatathāgatamudrāmabhāṣat
            oṃ vajrakarmamuṣṭi hāṃ //</p>
         
         
         <p>Delineation of the mandala</p>
         
         
         <p>atha vajrapāṇirmahābodhisatvaḥ svādhiṣṭhānena bhagavato vairocanasya tathāgatasya
            sarvatathāgatakulamutpādyāsya sarvatathāgatakulamahākalpavidhivistarasya sarvasiddhisaṃgrahāyedaṃ
            vajrasiddhinnāma caturmudrāmaṇḍalamabhāṣat /</p>
         
         
         <p>
            athātaḥ saṃpravakṣyāmi mudrāmaṇḍalamuttamaṃ /<br />
            vajradhātupratīkāśaṃ vajrasiddhiriti smṛtaṃ // 1 //
            </p>
         
         
         <p>mahāmaṇḍalayogena sūtrayeta vicakṣaṇaḥ /
            buddhabimbanniveśyādau likhenmudrācatuṣṭayaṃ // 2 // //</p>
         
         
         <p>candramaṇḍalamadhyeṣu vajramudrādayo likhed // iti // 3 //</p>
         
         
         <p>Initiation into the mandala</p>
         
         
         <p>athātra vajrasiddhimudrāmaṇḍala ākarṣaṇādividhivistaraṅkṛtvā tathaiva praveśyaivaṃ
            bruyāt / "na tvayā kasyacidimaṃ rahasyapaṭalamudghāṭayitavyaṃ / tatkasya hetoḥ? santi
            satvā durdṛṣṭayaḥ pāpakarmāṇo hīnavīryā vaikalyarahitāḥ citrakarmaṇyanabhijñāḥ; te
            vajradhātvādiṣu sarvatathāgatakulamaṇḍaleṣu mahatsviti kṛtvā hīnavīryatayā na praviśante
            / teṣāmarthāyedaṃ vajrasiddhimudrāmaṇḍalaṃ sarvatathāgatakulamaṇḍalasamayabhūtamaśeṣānavaśeṣasatvadhātuparitrāṇasarvahitasukhasaumanasyānubhavanārtha
            yāvat sarvatathāgatavajrottamasiddhinimittamadhiṣṭhitamiti / na tvayaiṣāṃ sarvatathāgatakulasamayamudrārahasyānāṃ
            na pratyabhiśraddhānīyaṃ / mā te narakatiryakpretopapattiḥ syāt, viṣamāparihāreṇa
            vākālamaraṇaṃ syād" ityuktvā, mukhabandhaṃ muktvā maṇḍalaṃ darśayet /</p>
         
         
         <p>Mudra</p>
         
         
         <p>tataḥ sarvatathāgatamudrāsamayaṃ brūyāt /</p>
         
         
         <p>
            yāṃ yāṃ mudrāṃ tu badhnīyādya[sya ya]sya mahātmanaḥ /<br />
            japaṃstu hṛdayārthena bhāvayettaṃ svamātmanā // 1 //
            </p>
         
         
         <p>
            anena jñānayogena siddhiṃ yānti mahātmanāṃ /<br />
            sarvamudrāstu sarveṣāṃ vajrapā[ṇerva]co yathā // 2 //
            </p>
         
         
         <p>
            tataḥ sarvamudrārahasyaṃ bruyāt /<br />
            vidārya svendriyaṃ gṛṇhedvajramuṣṭigraheṇa tu /<br />
            tena mudrāṃ spṛśedyāṃ tu sā vaśaṃ yāti tatkṣaṇāt //
            </p>
         
         
         <p>tataḥ sarvamudrādharmatāṃ bruyāt /</p>
         
         
         <p>
            sūkṣmavajravidhiṃ yojya jñānamudrāṃ tu bandhayet /<br />
            anena vidhiyogena jñānamudrāṃ vaśannayet //
            </p>
         
         
         <p>tataḥ sarvamudrākarma bruyāt /</p>
         
         
         <p>
            gītanṛtyarasāhāravihārādisukhāni tu /<br />
            niryātayaṃstu buddhebhyaḥ karmamudrāvaśannayed // iti //
            </p>
         
         
         <p>tataḥ sarvamaṇḍalasādhikārahasyamudrājñānaṃ śikṣayet /</p>
         
         
         <p>
            stabdhaliṅgaḥ svayaṃbhūtvā nipadyetpaṭake site /<br />
            liṅgaṃ caityamadhiṣṭhāya vajradhāturahaṃ svayaṃ // 1 //
            </p>
         
         
         <p>
            vajrabandhaṃ dṛḍhīkṛtya madhyamotthasamāṅkurā /<br />
            kanyasāgryā mukhotthānānsamayaḥ samayāgrīṇāṃ // 2 //
            </p>
         
         
         <p>
            sūkṣmavajraprayogeṇa bhāvayetsa samāhitaḥ /<br />
            maṇḍalaṃ sūkṣmavajrāṃ tu samādhivaśitāṃ nayan // 3 //
            </p>
         
         
         <p>vajramudrādvikaṃ badhvā gṛṇhed vajrantayordṛḍham /
            kaniṣṭhāgrā nibandhena vajrakāryāgramaṇḍala // 4 // iti //</p>
         
         
         <p>"tato yathāvad vajrasatvādimahāmudrābandhacatuṣṭayaṃ śikṣayitvā, yathāvad vajradhātumahāmaṇḍalavidhivistara
            iti, yathāvajrasiddhicaturmudrāmaṇḍalamevamakṣobhayādīni sarvamaṇḍalāni caturmudrāmaṇḍalayogena
            likhet / svābhiḥ svābhirmudrābhiḥ sarvasiddhayo dadantīti / evampaṭākuḍyākāśasarvasthānābhilikhitāni
            sarvasiddhayo dadantīti //</p>
         
         
         <p>maṇḍalakalpanātprabhṛti keṣāṃcittasminneva maṇḍalapraveśe siddhiryathābhirucitā, keṣāṃcittata
            ārabhya divasena, keṣāṃcid divasacatuṣṭayet, keṣāṃcicchoḍaśāhāt, keṣāṃcitpañcānantaryakāriṇāmapi
            yathākāmaṃ sukhataḥ sarvakāryāṇi kurvatāṃ sarvānurāgasarvarasāhāravihārasukhānyanubhavatāṃ
            varṣeṇottamā siddhiriti bhagavatā nidiṣṭeti //</p>
         
         
         <p>1.6 Emanation of the deity from samadhi</p>
         
         
         <p>atha bhagavān vairocanaḥ punarapi sarvatathāgatottamasiddhisamayavajrannāma samādhiṃ
            samāpadyemaṃ sarvatathāgatamahāyānābhisamayannāma sarvatathāgatahṛdayaṃ svahṛdayānniścacāra
            vajrasatva //</p>
         
         
         <p>Delineation of the mandala</p>
         
         
         <p>atha bhagavān vajrapāṇirmahābodhisatvaḥ aśeṣānavaśeṣasatvadhātuparitrāṇasarvahitasukhasaumanasyānubhavanārthaṃ
            yāvatsarvatathāgatasarvottamasiddhaye idaṃ mahāyānābhisamayamaṇḍalamabhāṣat /</p>
         
         
         <p>
            athātaḥ saṃpravakṣyāmi satvamaṇḍalamuttamaṃ /<br />
            vajradhātupratīkāśa vajrasatvamiti [smṛtaṃ] // 1 //
            </p>
         
         
         <p>mahāmaṇḍalayogena sutrayedbāhyamaṇḍalaṃ /
            candramaṇḍalamadhye tu vajrasatvanniveśayed // 2 // iti //</p>
         
         
         <p>Initiation into the mandala</p>
         
         
         <p>tato yathāvadākarṣaṇa[praveśādiṃ kṛ]tvā sarvatathāgatasiddhijñānānyutpādayet //</p>
         
         
         <p>tatra prathamantāvadvaktavyaṃ "na tvayā kasyacidadṛṣṭasamayasyaiṣāṃ rahasyānāma[kovi]dasya
            vaktavyaṃ / mā te sarvāpāyopapattaye bhaveyu, rviṣamāparihāreṇākālamaraṇaṃ vā syād"
            iti //</p>
         
         
         <p>tato vajrasatvottamasiddhisādhanajñānaṃ śikṣayet /</p>
         
         
         <p>
            pūrṇacandramaṇḍalārūḍho mahāmudrāparigrahaḥ /<br />
            vajrasatvaṃ svamātmānaṃ bhāvayaṃ sidhyate laghu // riti //
            </p>
         
         
         <p>tataḥ sarvamaṇḍalaguhyasamayajñānaṃ śikṣayet /</p>
         
         
         <p>
            virāgasadṛśaṃ pāpamanyannāsti tridhātuke /<br />
            tasmātkāmavirāgitvaṃ na kāryaṃ bhavatā punaḥ //
            </p>
         
         
         <p>mahāsamaya han phaṭ //</p>
         
         
         <p>tataḥ śapathahṛdayaṃ dadyādevaṃ / sarvatathāgatakulamaṇḍaleṣu vidhivistareṣu samayasaṃvarandātavyaṃ
            //</p>
         
         
         <p>tato vajrasatvamahāmudrādibandhacatuṣṭayaṃ śikṣayet / tathaiva siddhaya iti /</p>
         
         
         <p>evaṃ paṭādiṣu sarvapratimāsu ca manīṣitavidhānena sarvasiddhayo dadanti / evaṃ yathā
            vajradhātumahāmaṇḍalavidhivistara iti //</p>
         
         
         <p>Mudra</p>
         
         
         <p>atha sarvatathāgatāḥ punarapi samāhajāmāgatya, bhagavate sarvatathāgatādhipataye mahābodhicittāya
            vajrasatvāya mahāvajrapāṇaye vajratuṣṭyānena hṛdayena sādhukāramadaduḥ oṃ //</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe // 1 //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgrahaṃ // 2 //
            </p>
         
         
         <p>
            vajrasatvasya nāmāpi sarvasiddhikaraṃ paraṃ /<br />
            sādhyamānastu śuddhyā vai sukhairbuddhatvamāpnuyāt // 3 //
            </p>
         
         
         <p>vajradharmaprayogeṇa sarvakāmasukhaiḥ sukhaṃ /
            sādhayejjanmanīhaiva sukhamakṣayamavyayam // 4 // iti /</p>
         
         
         <p>sarvatathāgatatatvasaṃgrahātsarvatathāgatamahāyānābhisamayo nāma mahākalparājā samāptaḥ
            //</p>
         
         
         <p>CHAPTER 6 TRILOKAVIJAYA-MAHA-MANDALA-VIDHI-VISTARA</p>
         
         
         <p>Hymn of 108 names of Mahacakravartin</p>
         
         
         <p>atha bhagavantaḥ sarvatathāgatāḥ punaḥ samājamāgamya, bhagavantaṃ sarvatathāgatamahācakravartinamanena
            nāmāṣṭaśatenādhyeṣitavantaḥ /</p>
         
         
         <p>
            vajrasatva mahāvajra vajranātha susādhaka /<br />
            vajrābhiṣeka vajrābha vajraketu namo ['stute] // 1 //
            </p>
         
         
         <p>
            hāsavajra mahādharma vajrakośa mahāvara /<br />
            sarvamaṇḍalarājāgrya niḥprapañca namo 'stu te // 2 //
            </p>
         
         
         <p>
            vajrakarma mahārakṣa caṇḍayakṣa mahāgraha /<br />
            vajramuṣṭi mahāmudra sarvamudra namo 'stu te // 3 //
            </p>
         
         
         <p>
            bodhicitta mahābodhe buddha sarvatathāgat /<br />
            vajrayān mahājñāna mahāyāna namo 'stu te // 5 //
            </p>
         
         
         <p>
            sarvārtha sarvatatvārtha mahāsatvārtha sarvavit /<br />
            sarvajña sarvakṛtsarva sarvadarśi namo 'stu te // 5 //
            </p>
         
         
         <p>
            vajrātmaka suvajrāgrya vajravīrya suvajradhṛk /<br />
            mahāsamaya tatvārtha mahāsatya namo 'stu te // 6 //
            </p>
         
         
         <p>
            vajrāṅkuśa mahākāma surate sumahāprabha /<br />
            vajraprabha prabhodyota buddhaprabha namo 'stu te // 7 //
            </p>
         
         
         <p>
            vajrarājāgrya vajrāgrya vidyāgryāgrya narottama /<br />
            vajrottama mahāgryāgrya vidyottama namo 'stu te // 8 //
            </p>
         
         
         <p>
            vajradhāto mahāguhya vajraguhya suguhyadhṛk /<br />
            vajrasūkṣma mahādhyāna vajrakārya namo 'stu te // 9 //
            </p>
         
         
         <p>
            buddhāgrya buddhavajrāgrya buddhabodhe mahābudha /<br />
            buddhajñāna mahābuddha buddhabuddha namo 'stu te // 10 //
            </p>
         
         
         <p>
            buddhapūjā mahāpūjā satvapūjā supūjaka /<br />
            mahopāya mahāsiddhe vajrasiddhi namo 'stu te // 11 //
            </p>
         
         
         <p>
            tathāgatamahākāya tathāgatasarasvate /<br />
            tathāgatamahācitta vajracitta namo 'stu te // 12 //
            </p>
         
         
         <p>
            buddhādhipa jinājñākṛdbuddhamitre jināgraja /<br />
            mahāvairocana vibho[śāstā]śāntaraudra namo 'stu te // 13 //
            </p>
         
         
         <p>
            tathāgatamahātatva bhūtakoṭe mahānaya /<br />
            sarvapāramitājñāna paramārtha namo 'stu te // 14 //
            </p>
         
         
         <p>
            samantabhadra caryāgrya māra mārapramardaka /<br />
            sarvāgrya samātājñāna sarvatraga namo 'stu te // 15 //
            </p>
         
         
         <p>
            buddhahuṃkara huṃkara vajrahuṃkara dāmaka /<br />
            viśvavajrāṅga vajrogra vajrapāṇe namo 'stu te // 16 //
            </p>
         
         
         <p>
            vandyaḥ pūjyaśca mānyaśca satkartavyastathāgataiḥ /<br />
            yasmādvajradṛḍhaṃ cittaṃ vajrasatvastvamucyase // 17 //
            </p>
         
         
         <p>
            tvadadhīnā hi saṃbodhi pitā tvaṃ sarvadarśināṃ /<br />
            saṃbhūtāḥ saṃbhaviṣyanti tvāmāsādya tathāgatāḥ // 18 //
            </p>
         
         
         <p>
            anena stotrarājena stuyādvai subhaktitaḥ /<br />
            yo gāyaṃstu stuyātso 'pi bhavedvajradharopamaḥ // 19 //
            </p>
         
         
         <p>adhyeṣayāmastvānnātha sarvabuddhavaśaṅkaraṃ /
            sarvasatvārthakāryārthamutpādaya kulaṃ svakam // 20 // iti //</p>
         
         
         <p>Subjugation of Mahesvara and his retinue</p>
         
         
         <p>atha vajrapāṇiḥ sarvatathāgatādhipatiḥ sarvatathāgatādhyeṣaṇavacanamupaśrutya, tadvajraṃ
            svahṛdi pratiṣṭhāpya, tān sarvatathāgatān āhūyaivamāha / "bhāgavantaḥ sarvatathāgatā
            na pratipadyāmi" // sarvatathāgatā prāhuḥ / "ko hetuḥ?" // vajradharaḥ prāha / "santi
            bhagavantaḥ satvāḥ maheśvarā diduṣṭasa] tvā, ye yuṣmābhirapi sarvatathāgatairavineyāḥ,
            teṣāṃ mayā kathaṃ pratipattavyam!" //</p>
         
         
         <p>atha bhagavān vairocanastathāgataḥ [sarvatathāga]tādhiṣṭhānena sarvatathāgatamahopāyajñānavajrannāma
            samādhiṃ samāpannaḥ / samanantarasamāpanne cātha tāvadeva sa[rvatathāga]tāḥ sakalākāśadhātuparamāṇurajaḥ
            samavasaraṇa[spharaṇa] tāya sumerugirimūrdhni vajramaṇiratnakūṭāgāre [punaḥ] samājamāgamya,
            sarvatathāgatasamatāmadhyālambhya, bhagavato vairocanasya śrīvatsahṛdaye praviṣṭāḥ
            /</p>
         
         
         <p>atha bhagavān vairocanastathāgataḥ sarvatathāgatahṛdayamātmānamadhiṣṭhāya sarvavajrasamatayā
            aśeṣānavaśeṣasatvadhātuparitrāṇasarvahitasukhottamasiddhihetoḥ sarvaduṣṭavinayāya
            ca, sarvatathāgatamahākaruṇopāyasamādhijñānamadhyālambhya, sarvatathāgatamahākarūṇopāyakrodhasamaya
            vajraṃ nāma samādhiṃ samāpannaḥ / samanantarasamāpanne cātraitasminneva kṣaṇe sarvatathāgatahṛdayebhyaḥ
            sarvatathāgatasamayannāma sarvatathāgatahṛdayaṃ niścacāra huṃ //</p>
         
         
         <p>athāsmin viniḥsṛtamātre vajrapāṇihṛdayavajrātsa eva bhagavān vajradharaḥ samantajvālāgarbhāḥ
            sabhrukuṭibhrūbhaṅgotkuñcitalalāṭavikaṭadaṃṣṭrākarālamukhāḥ vajrāṅkuśakoṣapāśādivajrajvālānnipradīptapraharaṇavyagrakarāḥ
            anekavidhavarṇālaṅkāravicitraveṣadharāḥ vajrapāṇivigrahā viniścaritvā, sarvalokadhātuṣu
            sarvaduṣṭavinayaṅkṛtvā, bhagavato vairocanasya sarvato vajradhātumahāmaṇḍalayogena
            candramaṇḍalāśritā bhutvedamudānamudānayiṃsuḥ //</p>
         
         
         <p>
            aho hyupāyavinayaṃ mahopāyavatāmahaṃ /<br />
            yatsatvopāyavinayātkrodhatvaṃ yānti nirmalā // iti //
            </p>
         
         
         <p>atha bhagavān vairocanastathāgataḥ sarvatathāgatāprapañcadharmatāmadhyālambhya, sarvatathāgatamahākrodhavajrasamayavajrādhiṣṭhānannāma
            samādhiṃ samāpadyemaṃ sarvatathāgatavajra-huṅ-karannāma sarvatathāgatahṛdayaṃ vidyottamamabhāṣat
            /</p>
         
         
         <p>oṃ suṃbha nisuṃbha huṃ /
            
            <p>
               gṛhṇa gṛhṇa huṃ /<br />
               gṛh ṇāpaya huṃ /<br />
               ānaya hoṃ bhagavan /<br />
               vajra huṃ phaṭ //
               </p>
         </p>
         
         
         <p>athāsmin viniḥsṛtamātre sarvatathāgatahṛdayebhyo bhagavānvajrapāṇirviniḥsṛtya, sarvalokadhātuprasarameghasamudrebhyo
            yāvantaḥ sarvatathāgatāḥ sabodhisatvaparṣadmaṇḍalāḥ samādhiṣṭhāyākṛṣya, vajrasamayamahāmaṇḍale
            praveśya, samayairbadhvā, punarapyekaghano mahāvajrakrodhakāyo bhūtvā, bhagavato [vairo]canasya
            hṛdaye sthitvemamudānamudānayāmāsa /</p>
         
         
         <p>
            aho hi bodhicaittasya sarvato bhadratānaghā /<br />
            yatsatvavinayādyāti krodho 'pi ramaṇīya[tām // iti] //
            </p>
         
         
         <p>atha sa mahāvajrakrodhakāyo bhagavato hṛdayādavatīrya, sarvatathāgatānāṃ purataścandramaṇḍalāśrito
            bhūtvā, punarapyājñāṃ mārgayā[māsa] //</p>
         
         
         <p>atha bhagavān sarvatathāgatasamayākarṣaṇavajrannāma samādhiṃ samāpadyedaṃ sarvatathāgatasamayāṅkuśannāma
            sarvatathāgatahṛdayaṃ svahṛ[daya]n niścacāra huṃ ṭakki jjaḥ //</p>
         
         
         <p>athāsmin viniḥsṛtamātre sarvalokadhātuprasarameghasamudreṣu yāvantastrailokyādhipatayo
            maheśvarādayaste sa[rve sa]rvalokasanniveśagaṇaparivṛtāḥ aśeṣānavaśeṣāḥ sarvatathāgatasamayavajrāṅku
            śenākṛṣṭāḥ samānā yena sumerugirimūrdhā [yena] ca vajramaṇiratnaśikharakūṭāgārastenopasaṃkramya,
            bhagavato vajramaṇiratnaśikharakūṭāgārasya sarvataḥ parivāryāvasthitā abhūvan //</p>
         
         
         <p>atha vajrapāṇistadvajraṃ svahṛdayādgṛhyollālayan sarvāvantaṃ sakalatraidhātukatrilokacakramavalokyaivamāha
            / "pratipadyata [mārṣā]ssarvatathāgataśāsane, mama cājñāṃ pālayata!" / atha ta evamāhuḥ
            / "katham pratipadyāmaḥ?" / bhagavān vajrapāṇirāha / "buddha dharmaṃ ca saṅghaṃ ca
            śaraṇagamanaṃ pratipattitaḥ, sarvajñajñānalābhāya pratipadyadhvaṃ mārṣā!" iti //</p>
         
         
         <p>atha yo 'smin lokadhātau sakalatrailokyādhipatirmahādevaḥ sarvatrailokyādhipatyagarvito
            mahākrodhatāndarśayannevamāha / "ahaṃ bho yakṣa trailokyādhipatirīśvaraḥ kartā vikartā
            sarvabhūteśvaro devātidevo mahādevaḥ; tatkathamahaṃ te yakṣajñāṅkariṣyāmī-?" ti //</p>
         
         
         <p>atha vajrapāṇiḥ punarapi vajramullālayannājñāpyati / "bho duṣṭasattva śīghraṃ praviśa
            maṇḍalaṃ, mama ca samaye tiṣṭha!" /</p>
         
         
         <p>atha mahādevo devo bhagavantamidamavocat / "ko 'yaṃ bhagavannīdṛśaḥ satvo yo 'yamīśvarasyaivamājñāndadāti?"
            /</p>
         
         
         <p>atha bhagavān sarvāvantaṃ maheśvarāditrailokyagaṇamāhūyaivamāha / "pratipadyata mārṣāstriśaraṇagamanasamayasaṃvare;
            māyaṃ vajrapāṇiryakṣaḥ krūraḥ krodhanaścaṇḍo mahābodhisatvaśca vo dīptena vajreṇa
            sakalameva traidhātukaṃ nāśayed" iti /</p>
         
         
         <p>atha maheśvaraḥ sakalatrailokyādhipatyatayā svajñānavaśitayā ca bhagavato vajrapāṇerbhayasandarśanārthaṃ
            mahācaṇḍakrodhatāṃ mahābhairavarūpatāṃ mahājvālotsṛjanatāṃ mahā[rau]drāhāsatāṃ sahagaṇaiḥ
            sandarśayannevamāha / "ahaṃ bhoḥ sakalatrailokyādhipastvaṃ mamājñāndadāsī-" ti //</p>
         
         
         <p>atha vajrapāṇistadvajraṃ [sagarvam] ullālayan vihasannevamāha / "pratipadya bho kaṭapūtanamānuṣamānsāhāra
            citibhasmabhakṣyabhojya śayyāsanaprāvaraṇa mamājñā[mpālaya]!" / atha maheśvaro mahādevaḥ
            sakalaṃ trailokyaṃ mahākrodhāviṣṭamadhiṣṭhāya, evamāha / "tvamapi mamājñāṃ pālaya,
            samaye ca prati[padya!" i]ti //</p>
         
         
         <p>atha vajrāpāṇirmahākrodharājo bhagavantametadavocad / "ayambhagavanmahādevo devaḥ
            svajñānabalagarvāt maheśvaryā[dhipa]tyāt ca sarvatathāgataśāsane na praṇamati /
            tatkathamasya kriyata?" iti //</p>
         
         
         <p>atha bhagavān sarvatathāgatahṛdayasaṃbhūtaṃ mahāvajrasa[mayaṃ] smārayati oṃ nisumbha
            vajra huṃ phaṭ //</p>
         
         
         <p>atha vajrapāṇirmahābodhisatvaḥ svavajrahṛdayamudājahāra huṃ // athāsmin bhāṣitamātra
            sakalatraidhātukasannipatitā mahādevādayaḥ sarvatrailokyādhipatayaḥ adhomukhāḥ prapatitāḥ
            ārtasvaraṃ manvanto bhagavato vajrapāṇeśca śaraṇaṃ gatāḥ / sa ca mahādevo devo bhūmyāṃ
            prapatito niśceṣṭībhūto mṛtaḥ //</p>
         
         
         <p>atha bhagavān jānanneva vajrapāṇimevamāha / "pratipadyasva vajrapāṇe asya sakalatrilokacakrasyābhayāya,
            mā pañcatvamāpādaya" / atha vajrapāṇirmahākrodharājo bhagavato vacanamupaśrutya tāṃ
            sarvadevādīnāhūyaivamāha / "buddhaṃ dharma saṅghaṃ ca śaraṇaṃ pratipadyata, mamājñākāritāyāṃ
            ca, yadīṣṭaṃ vaḥ svajīvitam" iti / atha ta evamāhuḥ / "sabuddhadharmasaṅghasamudrāṃccharaṇaṃ
            gacchāmaḥ, tvacchāsanājñāṃ na jānīma" iti //</p>
         
         
         <p>atha bhagavān vairocanastathāgatastānāhūyaivamāha / "ayaṃ bho devo 'smākaṃ sarvatathāgatādhipatiḥ
            sarvatathāgatapitā sarvatathāgatājñākaraḥ sarvatathāgatajyeṣṭhaputro bhagavāṃ samantabhadro
            bodhisatvo mahāsatvaḥ sarvasatvavinayena kāryakaraṇatayā mahākrodharājyatāyāmabhiṣiktaḥ
            / tatkasmāddhetoḥ? / santi yuṣmadmadhye mahādevādayo duṣṭagaṇās te sarvatathāgatairapi
            na śakyāḥ śāntayā pāpebhyo nivārayituṃ / teṣāṃ pāpasatvānāṃ nigrahāya adhitiṣṭhitastadyusmābhirasya
            samaye sthātavyamityājñā" iti / ta evamāhur / "asmākaṃ bhagavannasmājjīvitavipralāyātparitrāyasva
            / yāmājñāndāsyati tatkariṣyamaha" iti / bhagavānāha / "haṃ bho mārṣā etameva śaraṇaṃ
            gacchatāyameva vaḥ paritrāsyati, nānya" iti //</p>
         
         
         <p>atha te trilokasakalatraidhātukasannipatitāḥ tribhuva[napata]yo yena bhagavān vajradharastenābhimukhā
            ekakaṇṭhena mahārtān svarānpramuñcata evamāhuḥ / "paritrāyasva bho bhagavan paritrāyasva
            ato maraṇaduḥkhād" iti //</p>
         
         
         <p>atha vajrapāṇirmahābodhisatvastāṃ devādīnāhūyaivamāha / "haṃ bho duṣṭāḥ pratipadyata
            mama śāsane / mā vo [dīptenā]nena vajreṇa ekajvālīkṛtya, sarvāneva bhasmīkuryām" iti
            / ta evamāhuḥ / "samantabhadrastvaṃ bhagavansarvatathāgatacittotpāda[ḥ śāntavinītaḥ]
            sarvasatvahitaiṣī sarvasatvābhayapradaḥ / tatkathaṃ bhagavannasmākannirdahiṣyatī-?"
            ti / atha vajrapāṇirmahākrodharajastānevamāha / "[ahaṃ bho] mārṣāḥ samantabhadro yena
            sarvatathāgatājñākāritvādyuṣmadvidhānāṃ duṣṭasatvajātīyānāṃ pāpacittānāṃ saṃśodhanārthāya,
            vināśayāmi yadi matsamaye na tiṣṭhata" iti / te prāhur "evamastvi" ti //</p>
         
         
         <p>atha vajrapāṇirmahākrodharājo maheśvaraṃ muktvānyāndevānāśvāsyotthāpanārthamidam vajrottiṣṭhannāma
            sarvatathāgatahṛdayamabhāṣat vajrottiṣṭha // athāsmin bhāṣitamātre maheśvaraṃ muktvā
            sarve te tridhātukasannipatitāstribhuvanapatayaḥ saparivārāḥ saṃmūrcchitāḥ samānāḥ
            samāśvastahṛdayā abhūvan divyāni sukhānyanubhavanto vigatabhayacchabhitaromaharṣā
            bhagavantaṃ vajrapāṇinamavalokayantaḥ samutthitā iti //</p>
         
         
         <p>atha bhagavān vajrapāṇiṃ bodhisatvamāmantrayāmāsa / "ayaṃ mahāsatvo mahādevo devādhipatirnotthāpitaḥ,
            tatkimasya jīvitavipraṇāśena kṛtena?; jīvāpayainaṃ, satpuruṣo 'yaṃ bhaviṣyatī-" ti
            / atha vajrapāṇir "evamastv" iti kṛtvedaṃ mṛta saṃjīvanahṛdayamudājahāra vajrāyuḥ
            // athāsmin bhāṣitamātre mahādevo devo mṛtaḥ saṃjīvyotthātumicchati, na śakto vyutthātuṃ
            / tato bhagavantametadavocat / "kimahaṃ bhagavatā evaṃ śāsyāmi?" / bhagavānāha / "na
            tvaṃ pratipadyasvāsya mahāsatpuruṣasyājñāṅkartu / ayameva tena śāsti, nāhaṃ" / maheśvaraḥ
            prāha / "kinna tvaṃ bhagavaṃcchakto 'smāddṛṣṭasatvānparitrātum?" iti / bhagavānāha
            / "nāhamasmātsamarthaḥ paritrātuṃ" / āha / "tatkasmāddhetor" / āha / "sarvatathāgatādhipatitvāt"
            / āha / "nāhaṃ bhagavaṃ bhagavato bhāṣitasyārthamājāne / kintu yatra hi nāma tathāgatānāmapi
            sarvatraidhātukādhipatīnāmanyo 'dhipatistanna jāne ko 'yam" iti //</p>
         
         
         <p>atha bhagavān vajrapāṇirmahābodhisatvaḥ punarapi mahādevamāhūyaivamāha / "na pratipa[dyasi
            kiṃ] duṣṭasatva mamājñāṅkartum?" iti / atha mahādevo vajrasatvavacanamupaśrutya kupitaścaṇḍībhūtastathā
            patita eva punarapi mahāraudrarūpatāṃ darśaya[nne]vamāha / "maraṇamapyutsahāmi; na
            ca tavājñāṅkariṣyāmi" //</p>
         
         
         <p>atha vajrapāṇirmahābodhisatvo mahākopatāṃ sandarśayansvakramatālādida[manuca]ran niścacāra
            oṃ pādākarṣaṇa vajra hūṃ //</p>
         
         
         <p>atha bhagavataścaraṇatālātsamantajvālā garbhākṛtabhrukuṭīdaṃṣṭrākarālamahāvaktro vajrā
            nucaro bhagavato vajrapā] ṇeḥ purataḥ sthitvājñāṃ mārgayāmāsa //</p>
         
         
         <p>atha vajrāpāṇirmaheśvarasaṃśodhananimittamevamāha oṃ pādākarṣākarṣasya sarvavajradharānucara
            [kaṇḍa kaṇḍa va]jra hūṃ jaḥ //</p>
         
         
         <p>athaivamukte mahādeva umādevīsahitaḥ ūrdhvapādo nagnaḥ sarvajagadbhirupahasyamānaḥ
            pādākarṣaṇavajrānucareṇa bhagava[to vajrapā]ṇeḥ purataḥ pādatāle sthāpita iti /</p>
         
         
         <p>atha vajrapāṇirbodhisatvo bhagavantametadavocat / "ayaṃ bhagavan duṣṭasatvaḥ sapatnīkaḥ
            kiṃ karomi?" [iti] / bhagavānāha oṃ vajrākrama hoḥ // athaivamukte vajrapāṇirmahābodhisatvo
            mahādevaṃ vāmapādākrāntaṃ kṛtvā, dakṣiṇena comā [yāḥ stanau pīḍa]yannidaṃ svahṛdayamudājahāra
            oṃ vajrāviśa hanaya traṃ traṭ //</p>
         
         
         <p>athāsmin bhāṣitamātre mahādevaḥ samāviṣṭvā, svakarasahasreṇa mukha[saha]stramahanat
            / atha vajramaṇiratnaśikharakūṭāgārasya bāhyataḥ sarvatribhuvanairmahānādo muktaḥ
            / "ayaṃ so 'smākamadhipatiranena mahātmanā [śāsyata" iti] //</p>
         
         
         <p>atha bhagavān mahādevasyopari mahākaruṇāmutpādya, idaṃ sarvabuddhamaitrīhṛdayamabhāṣat
            oṃ buddha maitrī vajra rakṣa haṃ //</p>
         
         
         <p>athāsmin bhāṣitamātre mahādevasya tadāveśaduḥkhamupaśāntaṃ / tacca vajrapāṇipādatalasparśamanuttarasiddhyabhiṣekasamādhivimokṣadhāraṇī
            jñānābhijñāvāptaye yāvat tathāgatatvāya saṃvṛtta iti / atha mahādevo bhagavatpādatalasparśātsarvatathāgatasamādhidhāraṇīvimokṣasukhānyanubhavanta
            mahādevakāyaṃ vajrapāṇipādamūle nipātayitvā, adhastād dvātriṃśadgaṅgānadīvālukopamalokadhātuparamāṇurajaḥ
            samā lokadhātavo 'tikramya, bhasmacchatrā nāma lokadhātustatra bhasmeśvaranirghoṣo
            nāma tathāgata utpannaḥ / atha tasmānmahādevakāyādidamudānaṃ niḥ sṛtavān /</p>
         
         
         <p>
            aho hi sarvabuddhānāṃ buddhajñānamanuttaraṃ /<br />
            pātayitvākṣarapade nirvṛttau sthāpayanti hi // iti //
            </p>
         
         
         <p>atha vajrapāṇirmahābodhisatvastānanyān nārāyaṇādān sarvatrilokādhipatīnevamāha / "praviśadhvaṃ
            mārṣā asminsarvatathāgatavajrasamayamahāmaṇḍale; praviṣṭvā sarvatathāgatasamayamanupālayata!"
            / ta evamāhuḥ / "yathā jñāpayasi tathā kurma" iti //</p>
         
         
         <p>atha vajrapāṇirmahābodhisatvastāṃstribhuvanasanniveśānāhūyaivamāha / "pratigṛṇhata
            mārṣāḥ punastriśaraṇagamanaśikṣāsamayasaṃvaraṃ, mama ca samaye tiṣṭhata!" / ta evamāhuḥ
            "evamastviti / kintu vayaṃ tava samayam [akovidāḥ]" /</p>
         
         
         <p>atha vajrapāṇiḥ svasamayamanuprādāt / bodhicittaṃ samutpadya yathā ca kramataḥ para[m
            / bodhyarthāya yathābalaṃ yata]dhvaṃ susamāhitāḥ //</p>
         
         
         <p>atha vajrapāṇirmahābodhisatvaḥ teṣāṃ devādīnāṃ, "praveśamahāsamayamudrāṃ bandhāna"
            iti kṛtvā, bandhayanti sma, anena [mahāsamaya]mudrāhṛdayeneti /</p>
         
         
         <p>oṃ vajra samaya gṛhṇa bandha samayaṃ,
            vajrasatva samayamanusmara sarvatathāgatasamayastvaṃ /
            
            <p>
               dṛḍhī me bhava, sthiro me bhava, [āhāryo me bhava, apratihā]ryo me bhava,<br />
               sarvakarmasu ca me cittaśreyaḥ kuru /<br />
               ha ha ha ha hūṃ //
               </p>
         </p>
         
         
         <p>athāsminnuccāritamātre sakalatraidhātukatribhuvanajanasaniveśasya[vajrakrodhaterintirimudrāpāṇibhyāmāviśya
            bandhato dṛḍhībhūteti //</p>
         
         
         <p>New names of Sarva deities</p>
         
         
         <p>atha vajrapāṇiryathāvatpraveśayitvā, sarvamahāmaṇḍalaṃ yathānupūrveṇa deśayitvā, vajraratnābhiṣekairabhiṣicya,
            vajracinhāni ca karebhyo datvā, vajranāmābhiṣekairabhiṣicya, sarvatathāgatasatvārthatāyāṃ
            sthāpayāmāsa / atha sarvatrailokyādhipatīnāṃ karma bhavati / tadyathā, maheśvarāya
            krodhavajraḥ, nārāyaṇāya māyāvajraḥ, sanatkumārāya vajraghaṇṭaḥ, brahmaṇe maunavajraḥ,
            indrāya vajrāyudhaḥ, iti vidyārājyakā ityabhiṣiktāḥ / tato 'ntarīkṣacarāṇāṃ sarvadevādhipa[tīnāmanuprādāt
            /] tadyathā, amṛtakuṇḍale vajrakuṇḍaliḥ, indave vajraprabhaḥ, mahādaṇḍāgrāya vajradaṇḍaḥ,
            piṅgalāya vajrapiṅgalaḥ, ityevamādāya vajrakrodhā ityabhiṣiktāḥ / tata ākāśacarāṇāṃ
            sarvadevādhipatīnāmanuprādāt / tadyathā, madhumattāya vajraśauṇḍaḥ, madhukarāya vajramālā,
            jayāya vajravaśī, jayāvahāya vijayavajra, ityevamādyā gaṇapataya ityabhiṣiktāḥ / tato
            bhaumānāṃ sarvadevādhipatīnāmanuprādāt / tadyathā, kośapālāya vajramusalaḥ, vāyave
            vajrānilaḥ, agnaye vajrānalaḥ, kuberāya vajrabhairavaḥ, ityevamādayo dūtā ityabhiṣiktāḥ
            / tataḥ pātālādhipatīnāṃ sarvadevānāmanuprādāt / tadyathā, varāhāya vajrāṅkuśaḥ, yamāya
            vajrakālaḥ, pṛthvīcūlikāya vajravināyakaḥ, varuṇāya nāgavajraḥ, ityevamādyāśceṭakā
            ityabhiṣiktāḥ //</p>
         
         
         <p>New names of Saiva goddesses</p>
         
         
         <p>tatastrailokyādhipatiḥ sarvadevīnāṃ vajraratnābhiṣekeṇābhiṣicya, svacinhebhyo vajrādhiṣṭhāpya,
            [vajra] nāmābhiṣekeṇābhiṣicya, sarvatathāgatasatvārthatāyāṃ pratiṣṭhāpayāmāsa / tadyathā,
            umāyai krodhavajrāgniḥ, rukmiṇyai [vajrasauvarṇī], ṣaṣṭhyai vajrakaumārī, brahmāṇyai
            vajraśāntiḥ, indrāṇyai vajramuṣṭiri, tyevamādyā vajrarājanikā ityabhiṣiktāḥ / tato
            'ntarīkṣacarīṇāṃ [sarvamā]tṛṇāmanuprādāt / tadyathā, amṛtāyai vajrāmṛtā, rohiṇyai
            vajrakāntiḥ, daṇḍahāriṇyai daṇḍavajrāgrā, jātāhāriṇyai vajra[mekhalā], ityevamādyā
            vajrakrodhinya ityabhiṣiktāḥ / tataḥ khecarīṇāṃ sarvamātṝṇāmanuprādāt / tadyathā,
            māraṇyai vajravilayā, [aśanā]yai vajrāśanā, vasanāyai vajravasanā, ratyai vajravaśā,
            ityevamādyā gaṇikā ityabhiṣiktāḥ / tato bhūcarīṇāṃ sarvamātṝṇāmanuprādāt / tadyathā,
            śivāyai vajradūtī, vāyavyai vegavajriṇī, āgnedhryāyai vajrajvālā, kuberyai vajravikaṭā,
            ityevamādyā vajradūtya ityabhiṣiktāḥ / tataḥ pātālavāsinīnāṃ sarvamātṝṇāmanuprādāt
            / vārāhyai vajramukhī, cāmuṇḍāyai vajrakālī, cchinnanāsāyai vajrapūtanā, vāruṇyai
            vajramakarī, ityevamādyā vajraceṭya ityabhiṣiktāḥ //</p>
         
         
         <p>atha vajrapāṇirmahābodhisatvaḥ teṣāṃ sarvapraviṣṭānāmbuddhajñānāni niṣpādya, sarvamudrābandhāni
            śikṣayitvā, vajrasamayānyanuprādāt anena śapathahṛdayena /</p>
         
         
         <p>
            ayaṃ vajro mahāvajrassarvabuddhairadhiṣṭhitaḥ /<br />
            samayavyatikramātkṣipraṃ bhasmīkuryatkulāni tu //
            </p>
         
         
         <p>oṃ hana samaya huṃ phaṭ</p>
         
         
         <p>Mudra</p>
         
         
         <p>tato hṛdayagrahaṇamudramanuprādāt /</p>
         
         
         <p>
            vajramudrādvikaṃ badhvā tarjanyaṅkuśabandhitaṃ /<br />
            valitodvalitaṃ kuryādyastu kāryārthacintakaḥ // 1 //
            </p>
         
         
         <p>
            tasya yuṣmābhiḥ purataḥ sthātavyaṃ kāryasiddhaye /<br />
            mā vo jīvitanāśāya bhavetsamayo hyayam // 2 //
            </p>
         
         
         <p>
            vajrabandhaṃ dṛḍhīkṛtya kuñcitāgryā suyantritaṃ /<br />
            sandhāyāṅguṣṭhayugalaṃ pīḍayenmadhyamādvayaṃ // 3 //
            </p>
         
         
         <p>
            ayaṃ vaḥ samayo hanyād yadiṃ kaścidatikramet /<br />
            bandhaṃ samayamudrāyā vajravidyādharasya tu // 4 //
            </p>
         
         
         <p>
            kaniṣṭhāṅga libandhantu vajramudrādvikasya tu /<br />
            pṛṣṭhato 'grāṅgu ligrastaṃ parivartya śire sthitaṃ // 5 //
            </p>
         
         
         <p>
            vajravidyādharābandhaḥ samayā 'yaṃ mahātmanaḥ /<br />
            yastu krodho nirīkṣeta stheyantasya purastathā // 6 //
            </p>
         
         
         <p>
            vajrarakṣāṃ dṛḍhāṃ badhvā vajrabandhaṃ tu pīḍayet /<br />
            bhaumānāṃ samayo hyeṣa sarvasatvābhirakṣakaḥ // 7 //
            </p>
         
         
         <p>
            yastu kaścitparitrārthe bandhetkrodhasamanvitaḥ /<br />
            rakṣāyai[ya]sya satvasya sthātavyaṃ tasya pṛṣṭhataḥ // 8 //
            </p>
         
         
         <p>
            vajramudradvikaṃ badhvā vamavajrāgrapīḍitā /<br />
            valitodvalitaṃ kṛtvā sphoṭayetkanyasāṅgali // 9 //
            </p>
         
         
         <p>ya[di krodhaṃ samāviśet] prayuñcet samayohya /
            tasya yuṣmābhiḥ purataḥ stheyaṃ sarvāgrasiddhaya // iti // 10 //</p>
         
         
         <p>
            granthitaṃ vajrabandhena dṛḍhantarjanī [yogena] /<br />
            madhyamāṅguṣṭhamukhayorvajramudrāṃ parikṣipet // 11 //
            </p>
         
         
         <p>parivartya lalāṭe tu sthāpya yastu samāvhayet /
            tasya stheyaṃ puraḥ śaśvad yadi jīvi[taṃ sthāpayed // 12 // i]ti //</p>
         
         
         <p>athāsāṃ sakalatrilokahṛdayagrahaṇasamayamudrāṇāṃ samayagrahaṇahṛdayāni bhavanti /
            oṃ valitodvalita vajrākarṣaya [huṃ jjaḥ //] vajravalitamudrāyā devākarṣaṇahṛdayaṃ
            /
            huṃ vajrāgra pīḍaya samaya huṃ // antarīkṣacarāṇaṃ //</p>
         
         
         <p>oṃ vajramālāgra vaṃ // māladhāriṇī[nāṃ /]
            oṃ vajrabandha haṃ // bhūcarāṇāṃ /
            oṃ vajra pātāla bhaṃja bhaṃja huṃ phaṭ // pātālanivāsināṃ /
            oṃ herūka vajra samaya sarvaduṣṭa samaya mudrā prabhaṃjaka huṃ phaṭ // sarvamātṝṇāmiti
            //</p>
         
         
         <p>atha bhagavān vajrapāṇirbhagavantametadavocat / "ahaṃ bhagavaṃ sarvatathāgatairduṣṭadamaka
            ityabhiṣiktaḥ, tatsādhvājñāpayaiṣāṃ sarvaduṣṭamaṇḍalabandhānāṃ kathaṃ pratipadyāmi"
            /</p>
         
         
         <p>atha bhagavānidamupaśrutya evamāha / oṃ vajra suṃbha nisuṃbha huṃ phaṭ //</p>
         
         
         <p>atha vajrapāṇirmahābodhisatvaḥ sarvasatvaparitrāṇārthamidaṃ sarvamaṇḍalākarṣaṇahṛdayamabhāṣat
            /</p>
         
         
         <p>oṃ vajra samayākarṣaya sarvamaṇḍalān vajradhara satyaṃ mātikrama huṃ phaṭ //</p>
         
         
         <p>
            vajrāṅkuśadvayaṃ hṛdaye parivartitaṃ /<br />
            argāṅkuśīdvayā bāhyamaṇḍalākarṣaṇaṃ paraṃ //
            </p>
         
         
         <p>athāsmin bhāṣitamātre sarvamaṇḍalāni sarvataḥ sumerugirimūrdhni bādhyataḥ parivāryāvasthitāni
            /</p>
         
         
         <p>atha bhagavān vajrapāṇistāṃ sarvamaṇḍalasanniveśānāhūyaivamāha / "pratipadyata mārṣāḥ
            prāṇātipātavairamaṇyasamayasaṃgrahaṇam!" iti / atha tairbāhyamaṇḍalasamayasatvairbhagavāṃ
            vijñapto, "vayaṃ bhagavan mānsāhārā dṛṣṭasatvatayā ojohāreṇa jīvikāṃ kalpayāmaḥ; tadājñāpayatu
            bhagavān kathamasmābhirjīvitavyam" iti /</p>
         
         
         <p>atha vajrapāṇirmahābodhisatva imaṃ duṣṭavajrakrodhamabhāṣat / oṃ duṣṭavajrakrodha
            hana daha paca vidhvaṃsaya vikira sarvaduṣṭasamayamudrāmaṇḍalān bhaṃja bhaṃja marda
            marda khāda khāda paramantrān vajra samaya huṃ phaṭ //</p>
         
         
         <p>
            vajra krodhāṅgulī samyagnakhasandhānaveṣṭite /<br />
            sandhayenmukhato gāḍhāṃ mudreyaṃ duṣṭanāśanī // ti //
            </p>
         
         
         <p>athāsmin bhāṣitamātre sarvaduṣṭamaṇḍalāni ekadhyībhūtvānekāni vidhvansitāni vikīrṇāni,
            samayamudrābandhāḥ sphoṭitāḥ / te ca duṣṭasamayasatvā dahyamānāḥ pacyamānā mahānto
            mahārauravāntāntān khān muñcanto, yena bhagavān mahāvajradharastenāñjalayo badhvaivamāhuḥ
            / "paritrāyasva bhagavan, yena vayaṃ prāṇān na parityajāmaḥ!" /</p>
         
         
         <p>atha vajrapāṇiḥ punarapi bhagavantametadavocat / "ājñāpayasva bhagavan kathameṣāṃ
            duṣṭamaṇḍalānāṃ pratipadyāmi" / atha bhagavānidamuvāca oṃ nisuṃbha hana daha paca
            gṛhṇa bandha huṃ phaṭ //</p>
         
         
         <p>atha vajrapāṇirmahābodhisatva i[maṃ] vajrakrūrakrodhamabhāṣat oṃ mahāvajrakrūrakrodha
            pātaya sarvaduṣṭamaṇḍalān, vināśaya sarvaduṣṭasamayān, vikira vidhvaṃ[saya spho]ṭaya
            bhaṃjaya sarvaduṣṭasamayamudrābandhān, gṛhṇa hana daha paca sarvaduṣṭasamayasatvān,
            vajra samaya huṃ phaṭ //</p>
         
         
         <p>athāsmin bhāṣitamātre sarvaduṣṭasamayamudrāmaṇḍalāni punarapyekadhyībhūtvā mahāsāgare
            prapatitānīti //</p>
         
         
         <p>atha vajrapāṇirmahābodhisatvaḥ punarapi bhagavantametadavocat / "ahaṃ bhagavatā sarvaduṣṭadamanāyādhyeṣitaḥ
            / tadeṣāṃ ḍākinīgrahādīnāṃ sarvagrahāṇāṃ kathaṃ pratipadyāmi? /"</p>
         
         
         <p>atha bhagavānidamavocat oṃ hana hana vajra huṃ phaṭ //</p>
         
         
         <p>atha vajrapāṇirmahābodhisatvaḥ punarapi sarvaḍākinyādiduṣṭagrahākarṣaṇahṛdayamabhāṣat
            oṃ vajrākarṣaya śīghraṃ sarvaduṣṭagrahān vajradharasatyena huṃ jaḥ //</p>
         
         
         <p>athāsmin bhāṣitamātre ḍākinyādayaḥ sarvaduṣṭagrahāḥ sumerugirimūrdhni bāhyato maṇḍalībhūtvāvasthitā
            iti //</p>
         
         
         <p>atha vajrapāṇirmahābodhisatvaḥ tāṃ ḍākinyādīn sarvaduṣṭagrahānāhūyaivamāha / "pratipadyata
            mārṣāḥ prāṇātipātavairamaṇyaśikṣāsamayasaṃvare; mā vo vajreṇādīptena pradīptenaikajvālībhūtena
            kulāni nirdaheyam" /</p>
         
         
         <p>atha te ḍākinyādayaḥ sarvaduṣṭagrahā yena bhagavān tenāñjalim badhvā bhagavantaṃ vijñāpayāmāsuḥ
            / "vayaṃ bhagavan mānsāśinas, tadājñāpayasva kathaṃ pratipattavyam" iti /</p>
         
         
         <p>atha bhagavān vajrapāṇimevamāha "pratipadyasva vajrapāṇe eṣāṃ sarvānāṃ mahākaruṇāmutpādyopāyandātum"
            iti /</p>
         
         
         <p>atha vajrapāṇirmahākāruṇika idaṃ sarvasatvamaraṇanimittajñānamudrāhṛdayamabhāṣat oṃ
            vajra pratigṛhaṇa hṛdayamākarṣaya, yadyayaṃ satvo māṃsādatvena mriyate, tadasya hṛdayanniṣkramatu,
            samaya huṃ jjaḥ //</p>
         
         
         <p>athāsya mudrābandho bhavati /</p>
         
         
         <p>
            vajrabandhaṃ samādhāya bāhubhyāṃ suhṛdaṃ hṛdi /<br />
            vajrāṅgulimukhābhyāntu svakakṣau tu samutkarṣed // iti //
            </p>
         
         
         <p>anayā mudrayā bhavadbhiḥ sarvasatvahṛdayānyapakṛṣya bhoktavyānī-" ti /</p>
         
         
         <p>atha te ḍākinyādayaḥ sarvaduṣṭagrahā huluhuluprakṣveḍitāni kṛtvā svabhavanaṃ gatā
            iti //</p>
         
         
         <p>atha bhagavān vajrapāṇiḥ punarapi bhagavantametadavocat / "ahaṃ bhagavadbhiḥ sarvatathāgataiḥ
            sarvaduṣṭadamaka iti kṛtvādhyiṣṭaḥ / tadājñāpayatu me bhagavān jvarādīnāṃ vyādhīnāṃ
            kiṅkaromi" //</p>
         
         
         <p>atha bhagavānāha oṃ huṃ phaṭ //</p>
         
         
         <p>atha vajrapāṇirmahābodhisatvaḥ sarvajvarādyākarṣaṇahṛdayamudājahāra oṃ vajra samayānaya
            sarva[duṣṭa]jvarādīnnāśayaṃ huṃ phaṭ //</p>
         
         
         <p>athāsmin bhāṣitamātre jvarādayaḥ sarve sumerugirimūrdhni bāhyataḥ parivāryavasthitā
            abhūvan /</p>
         
         
         <p>atha vajrapāṇistān jvarādīnāhūyaivamāha / "pratipadyata mārṣāḥ satvopaghātavairamaṇyaśikṣāgrahaṇasaṃvare!"
            / atha ta evamāhu / "vayaṃ bhagavan satvau [jo 'pa]hṛtya jīvikāṃ kalpayāmaḥ / tatsādhu
            bhagavānājñāpayatu kathaṃ pratipadyāmaha" iti /</p>
         
         
         <p>atha vajrapāṇirmahābodhisatva idaṃ svakarmaviśuddhijñānamudrāhṛdayamudājahāra oṃ vajrakarma
            viśodhaya sarvāvaraṇāni buddhasatyena samaya hūṃ //</p>
         
         
         <p>athāsya mudrābandho bhavati /</p>
         
         
         <p>
            vajrāñjaliṃ dṛḍhīkṛtya tarjanīdvayakuñcitāṃ /<br />
            subandhitasamāṅguṣṭhyayantritā pāpahāriṇī // iti //
            </p>
         
         
         <p>iyaṃ mudrā yasya jvarādisarvavyādhispṛṣṭasya karmato darśayet, tadyuṣmābhirapasartavyaṃ;
            mā vo jīvitanāśo bhaved" iti / atha ta "evamastv" iti kṛtvā prakrāntā iti //</p>
         
         
         <p>atha vajrapāṇirmahābodhisatvaḥ sarvatathāgatānevamāha / "ahaṃ bhagavadbhiḥ sarvāvaraṇanīvaraṇakarmāvaraṇaviśuddhihetoḥ
            svahṛdayebhyo viniḥsṛṣṭaḥ / tadājñāpayatu me bhagavantaḥ eṣānnarakādīnāṃ sarvāpāyānāṃ
            kathaṃ pratipattavyam" iti /</p>
         
         
         <p>bhagavānāha oṃ kṣapaya vajra svāhā //</p>
         
         
         <p>atha vajrapāṇirmahābodhisatvaḥ rauravādisarvāpāyagaticakrākarṣaṇahṛdamabhāṣat oṃ sarvāpāyakarṣaṇa
            viśodhana vajrasamaya huṃ phaṭ //</p>
         
         
         <p>athāsmin bhāṣitamātre rauravamahārauravādayaḥ sarvāpāyasanniveśāḥ sumerugirimurdhni
            bāhyataḥ parivāryāvasthitāḥ /</p>
         
         
         <p>atha vajrapāṇirmahābodhisatvaḥ tānapāyabhūmipatitān sarvasatvānāhūyaivamāha / "gṛhṇata
            mārṣāstriśaraṇagamanasaṅkaṭāt! / eṣa vayaṃ buddhaṃ dharma saṃghaṃ tvaṃ ca śaraṇaṃ
            gacchāma" iti /
            atha vajrapāṇiḥ sarvāpāyasphoṭanahṛdayamudājahāra oṃ vajrapāṇi visphoṭaya sarvāpāyabandhanāni
            pramokṣaya sarvāpāyagatibhya sarvasatvān sarvatathāgatavajra samaya traṭ //</p>
         
         
         <p>athāsya mudrābandho bhavati /</p>
         
         
         <p>
            vajrabandhaṃ dṛḍhīkṛtya madhyamādvayasandhitā /<br />
            caturantyamukhāsaktā pāpasphoṭeti kīrtitā //
            </p>
         
         
         <p>atha te tryapāyagaticakrāntarasthitāḥ sarvasatvā vajrapāṇisakāśādimāṃ mudrāṃ dṛṣṭvā,
            sarvadurgatibhyaścyutvā, bhagavato vairocanasya pādamūle upapannāḥ / te cāpāyā mahāsamudre
            patitā iti /</p>
         
         
         <p>atha vajrapāṇirmahābodhisattvaḥ punarapi bhagavantametadavocat / "ahaṃ bhagavannaśeṣānavaśeṣatvadhātuparitrāṇasarvahitasukhānubhavanārtha
            yāvatsarvatathāgatatvottamasiddhiphalāvāptihetoḥ sarvatathāgatasiddhivajraṃ datvā,
            sarvatathāgatairadhyiṣṭaḥ /tatsādhu ājñāpayantu me bhaga[vantaḥ] sarvatathāgatā athaiṣāṃ
            manuṣyāṇāṃ kiṅkaromī-"ti /</p>
         
         
         <p>atha sarvatathāgatāḥ punaḥ samājamāgamyedamavocan oṃ vajrapāṇi mahā[maṇḍale] praveśaya,
            sarvān duṣṭaraudrān nivāraya, pāpebhyaḥ pramokṣaya, durdṛṣṭiparyāpannān viśodhaya
            nāśaya vināśaya ha ha ha ha hūṃ //</p>
         
         
         <p>atha vajrapāṇiḥ sarvatathāgatājñāvacanamupaśrutya, aśeṣānavaśeṣasatvadhātuparitrāṇasarvahitasukhottamasiddhinimittaṃ
            yāvat sarvatathāgatajñānābhijñāvāptiphalahetoridaṃ sarvatathāgatamahāvajrasamayabhūtaṃ
            trilokavijayannāma mahāmaṇḍalamabhāṣat /</p>
         
         
         <p>
            athātaḥ saṃpravakṣyāmi mahāmaṇḍalamuttamaṃ /<br />
            vajradhātupratīkāśaṃ sarvasiddhikaraṃ paraṃ // 1 //
            </p>
         
         
         <p>
            trilokavijayannāma samayaṃ vajrasaṃbhavaṃ /<br />
            buddhabodhipravartāraṃ sarvaduṣṭavināśanaṃ // 2 //
            </p>
         
         
         <p>tatrānena mantraṇa sūtrayet oṃ vajrasamaya sūtraṃ mātikrama //</p>
         
         
         <p>
            caturastraṃ caturdvāraṃ catustoraṇaśobhitaṃ /<br />
            catuḥsūtrasamāyuktaṃ paṭṭamālāsuśobhitaṃ // 1 //
            </p>
         
         
         <p>
            sarvamaṇḍalakoṇeṣu dvāraniryūhasandhiṣu /<br />
            svacittaṃ vajraratnaistu sūtrayedbāhyamaṇḍalaṃ // 2 //
            </p>
         
         
         <p>
            tasyābhyantarataḥ prājño vajraratnavibhūṣitaṃ /<br />
            caturastraṃ caturdvāramaṣṭastambhasatoraṇaṃ // 3 //
            </p>
         
         
         <p>
            vajrastambhāgrasaṃstheṣu pañcamaṇḍalamaṇḍitaṃ /<br />
            sūtrayenmaṇḍalastatra sūtraṃ raṅgaiḥ prapūrayet // 4 //
            </p>
         
         
         <p>tatrāyaṃ raṅgajāpaḥ oṃ vajracitra samaya hūṃ //</p>
         
         
         <p>
            tato madhyasthito bhūtvā vajrācāryaḥ samāhitaḥ /<br />
            manasodghāṭayeccaiva vajradvāracatuṣṭayaṃ //
            </p>
         
         
         <p>tatrāyaṃ dvārodghāṭanamantraḥ oṃ vajrodghāṭaya samaya praveśaya hūṃ //</p>
         
         
         <p>
            sauvarṇe rājate vāpi mṛṇmaye vā sucitrite /<br />
            iṣṭake caturastre tu buddhabimbanniveśayet //
            </p>
         
         
         <p>tatredaṃ sarvatathāgatākarṣaṇahṛdayaṃ bhavati / oṃ vajra jvālāgnipradīptākarṣaya sarvatathāgatān
            mahāvajra samaya hūṃ jaḥ //</p>
         
         
         <p>
            buddhasya purato vajraṃ jvālāmadhye niveśayet /<br />
            jvālāmadhye likhed ratnaṃ padmaṃ viśvāyudhantathā //
            </p>
         
         
         <p>athāsāṃ vajrasamayamudrāṇāṃ niveśahṛdayāni bhavanti /</p>
         
         
         <p>hūṃ satvavajra jvālāmāla hūṃ phaṭ //</p>
         
         
         <p>oṃ ratnavajra jvālāmāla hūṃ traḥ //</p>
         
         
         <p>oṃ dharmavajra jvālāmāla hūṃ hrīḥ //</p>
         
         
         <p>hūṃ karmavajra jvālāmāla hūṃ haḥ //</p>
         
         
         <p>
            vajravegena niḥkramya buddhasya puratastathā /<br />
            saṃlikhedvidhivatprājño vajrahuṃkāramaṇḍalam //
            </p>
         
         
         <p>tatredaṃ vajravegahṛdayaṃ bhavati oṃ vajravegākrama hūṃ //</p>
         
         
         <p>evaṃ vajradhātvādiṣu sarvamaṇḍaleṣu sūtramākramya, sarvato gacchediti //</p>
         
         
         <p>athāsya mudrā bhavati /</p>
         
         
         <p>
            manotkṣipya rekhāttu vajrasūtramathāpi vā /<br />
            praviśanti kramatvāpi bhramyate samayānna saḥ // 1 //
            </p>
         
         
         <p>
            tatra madhye mahāsatvaṃ va[jrapā]ṇiṃ samālikhet /<br />
            mahānīlotpalarucaṃ vajra-hūṃ-kārasaṃgrahaṃ // 2 //
            </p>
         
         
         <p>
            īṣad daṃṣṭrākarālāsyaṃ saroṣahasitānanaṃ /<br />
            pratyālīḍhasa[mākrāntaṃ jvā]lāmālākulaprabhaṃ // 3 //
            </p>
         
         
         <p>
            vāmapādasamākrāntastena kārya maheśvaraḥ /<br />
            dakṣiṇaṃ tu likhetpādamumāstanabharasthitaṃ // 4 //
            </p>
         
         
         <p>tatrāsya hṛda[yaṃ bhavati hūṃ //]</p>
         
         
         <p>
            tasya pārśveṣu sarveṣu vajrakrodhānniveśayet /<br />
            kruddhadaṃṣṭrākarālāṃstu jvālāmālākulaprabhān //
            </p>
         
         
         <p>
            athaiṣāṃ hṛdayāni bhavanti /<br />
            [hūṃ //
            </p>
         
         
         <p>oṃ vajrasatva]krodha hūṃ phaṭ //</p>
         
         
         <p>oṃ vajrakrodhākarṣaya hūṃ phaṭ //</p>
         
         
         <p>oṃ vajrakāma krodha rāgāya hūṃ phaṭ //</p>
         
         
         <p>oṃ vajratuṣṭikrodha sādhu sādhu hūṃ phaṭ //</p>
         
         
         <p>
            vajravege[na cā]kramya dvitīyaṃ maṇḍalottamaṃ /<br />
            tatrā vajrābhiṣekaṃ tu likhetkrodhaiḥ parivṛtaṃ //
            </p>
         
         
         <p>
            athaiṣāṃ hṛdayāni bhavanti /<br />
            traḥ //
            </p>
         
         
         <p>oṃ vajrabhṛkuṭi krodha hara hara huṃ phaṭ //</p>
         
         
         <p>oṃ vajrasūrya mahājvālāmāla krodha jvālaya sarva huṃ phaṭ //</p>
         
         
         <p>oṃ vajra krodha ketu dehi huṃ phaṭ //</p>
         
         
         <p>oṃ vajrāṭṭahāsa krodha haḥ haḥ haḥ haḥ huṃ phaṭ //</p>
         
         
         <p>
            vajravegena cākramya tṛtīyaṃ maṇḍalāttamaṃ /<br />
            vajrasenaṃ samālekhyaṃ vṛtaṃ krodhairmahātmabhiḥ //
            </p>
         
         
         <p>
            athaiṣāṃ hṛdayāni bhavanti /<br />
            hrīḥ //
            </p>
         
         
         <p>oṃ vajradharma krodha vināśaya viśodhaya huṃ phaṭ //</p>
         
         
         <p>oṃ vajratīkṣṇa krodha cchinda cchinda huṃ phaṭ //</p>
         
         
         <p>oṃ vajrahetu krodha praviśa praveśaya maṇḍalaṃ sarvā huṃ phaṭ //</p>
         
         
         <p>oṃ vajrakrodha bhāṣa vada vada huṃ phaṭ //</p>
         
         
         <p>
            vajravegena cākramya caturathaṃ maṇḍalottamaṃ /<br />
            vajrāveśaṃ samālekhyaṃ vajrakrodhagaṇairvṛtaṃ //
            </p>
         
         
         <p>
            tatraiṣāṃ hṛdayāni bhavanti /<br />
            aḥ //
            </p>
         
         
         <p>oṃ vajrakarma //</p>
         
         
         <p>oṃ vajrakavaca krodha rakṣa rakṣa huṃ phaṭ //</p>
         
         
         <p>oṃ vajrayakṣa krodha khāda khāda huṃ phaṭ //</p>
         
         
         <p>huṃ vajrakrodha muṣṭi sādhaya samaya huṃ phaṭ //</p>
         
         
         <p>
            maṇḍalasya tu koṇeṣu yathāvadanupūrvatā /<br />
            vajradhātuprayogeṇa guhyapūjāṃ samālikhet //
            </p>
         
         
         <p>
            athāsāṃ hṛdayamudrā bhavanti /<br />
            oṃ vajralāsye rāgaya hūṃ phaṭ //
            </p>
         
         
         <p>oṃ vajramāle 'bhiṣiñca huṃ phaṭ //</p>
         
         
         <p>oṃ vajragīte gāda gāda hūṃ phaṭ //</p>
         
         
         <p>oṃ vajranṛtye vaśīkuru huṃ phaṭ //</p>
         
         
         <p>
            vajravegena niḥkramya bāhyamaṇḍalamuttamaṃ /<br />
            tatra koṇeṣu kartavyaṃ pūjādevīcatuṣṭayaṃ //
            </p>
         
         
         <p>
            athāsāṃ hṛdayamudrā bhavanti /<br />
            oṃ vajradhūpapūjāspharaṇasamaye huṃ phaṭ //
            </p>
         
         
         <p>oṃ vajrapuṣpapūjāspharaṇasamaye huṃ phaṭ //</p>
         
         
         <p>oṃ vajrālokapūjāspharaṇasamaye huṃ phaṭ //</p>
         
         
         <p>oṃ vajragandhapūjāspharaṇasamaye huṃ phaṭ //</p>
         
         
         <p>
            aṅkuśādyāstu kartavyā dvāramadhyacatuṣṭaye /<br />
            bāhyamaṇḍalasaṃstheṣu bāhyavajrakulāni tu //
            </p>
         
         
         <p>
            athāsāṃ hṛdayamudrā bhavanti /<br />
            oṃ vajrāṅkuśa mahākrodhākarṣaya sarvasamayān hūṃ jjaḥ //
            </p>
         
         
         <p>oṃ vajrapāśa mahākrodha praveśaya sarvasamayān huṃ hūṃ //</p>
         
         
         <p>oṃ vajrasphoṭa mahākrodha bandha bandha sarvasamayān huṃ vaṃ //</p>
         
         
         <p>oṃ vajrāveśa mahākrodhāveśaya sarvasamayān huṃ aḥ //</p>
         
         
         <p>Initiation into the mandala</p>
         
         
         <p>athātra trilokavijayamahāmaṇḍale praveśavidhivistaro bhavati /</p>
         
         
         <p>tatrādita eva tāvatsvayaṃ vajrā [cāryo va]jrakodhaterintirimudrāṃ badhvā praviśet
            / praviṣṭvā sarvatathāgatāṃ vijñāpayet / "ahaṃ bhagavantastathāgatāḥ krodhavaśaṃ yāsyāmi
            [nigrahītavyāṃ] nigrahīṣyāmi saṃgrahītavyāṃ saṃgrahīṣyāmi / tanme bhagavanta ājñāpayantu,
            kathaṃ pratipadyāmī"ti kṛtvā, vajrakrodhaterintirimudrāṃ sva[hṛdaye ya]thāvatsthāpya,
            vajrāṅkuśādibhiḥ karmāṇi kṛtvā, punaḥ sarvasamayamudrāṃ bandhayet; tataḥ sarve sānnidhyaṅkalpayanti
            / tato guhyapūjācatuṣṭayaṃ kṛtvā tathā dhūpādibhiśca //</p>
         
         
         <p>tato vajraśiṣyāṃ praveśayedanena vidhinā svayaṃ vajrācāryo vajrakodhatirintirimudrāṃ
            badhvā, śiṣyāya bandhayedanena hṛdayena oṃ gṛṇha vajra samaya huṃ vaṃ //</p>
         
         
         <p>tato nīlavastrāntarīyanīloṣṇīṣāvabandhaśirāḥ, nīlaraktakena mukhaṃ badhvā, praveśayedanena
            mantreṇa oṃ vajra samayaṃ praviśāmi // tataḥ praveśya vajrāveśasamayamudrayāsyāveśamutpādayedanena
            hṛdayena vajrāveśa aḥ //</p>
         
         
         <p>tataḥ samāviśati / tenāveśena sarvatathāgatairadhiṣṭhyate / sarvaṃ cātītānāgatapratyutpannannimiṣādeva
            jānāti / avadhyaśca bhavati sarvasatvebhyaḥ, adhṛṣyaḥ / huṃkāreṇa ca sarvasatvanigrahānugrahasamarthībhavati
            / vajrapāṇiścāsya nityaṃ sarvakāryāṇi sādhayatīti //</p>
         
         
         <p>tataḥ śapathahṛdayaṃ dadyāt / tato yathāvat mukhabandhaṃ muktvā, mahāmaṇḍalaṃ darśayet
            / maṇḍale dṛṣṭamātre tu sarvapāpairvimucyate, sakalatrilokavijayasamartho bhavati
            / huṃkāreṇa ca mahādevādisarvadevākarṣaṇapraveśanabandhanavaśīkaraṇapātanakṣamo bhavati
            / sarvatathāgatādhiṣṭhānācca vajrapāṇirmahābodhisatvaḥ satatānuddhaḥ svakīyāḥ siddhīrdadāti
            //</p>
         
         
         <p>tato 'sya vajrābhiṣekeṇābhiṣicya, tīkṣṇasvavajracinhaṃ yathāvat pāṇibhyāṃ dātavyamanena
            mantreṇa oṃ vajrapāṇi vajrakarmakaro bhava //</p>
         
         
         <p>tato vajranāmābhiṣekandadyādanena mantreṇa / oṃ vajrakrodha tvāmabhiṣiṃcāmi vajranāmābhiṣekataḥ
            hevajra nāma // tato yasya yannāma kuryāt tasya heśabdaḥ prayoktavya iti //</p>
         
         
         <p>tato jñānānyutpādayet /</p>
         
         
         <p>
            vajrabimbaṃ samālikhya hṛdi vālākulaprabhaṃ /<br />
            vajrakrodhasamāpattyā sarva āveśayejjagat // 1 //
            </p>
         
         
         <p>
            vajraratnaṃ lalāṭe tu samālikhya tathaiva ca /<br />
            vajrakrodhasamāpattyā sarvasatvān vaśannayet // 2 //
            </p>
         
         
         <p>
            vajrapadmaṃ gale kṛtvā jvālāmālākulaprabhaṃ /<br />
            vajrakrodhasamāpattyā sarvasatvāṃ sa nāśayet // 3 //
            </p>
         
         
         <p>
            satvavajraṃ pratiṣṭhāpya mūrdhni jvālākula[prabhaṃ] /<br />
            vajrakrodhasamāpattyā rakṣet sarvamidaṃ jagat // 4 //
            </p>
         
         
         <p>
            athāsāṃ jñānamudrāṇāṃ hṛdayāni bhavanti /<br />
            huṃ satva vajra krodhāviśa aḥ //
            </p>
         
         
         <p>ho ratna [vajrakrodha] traḥ //</p>
         
         
         <p>huṃ dharma vajrakrodha phaṭ //</p>
         
         
         <p>haṃ karma vajrakrodha rakṣa //</p>
         
         
         <p>Mudra</p>
         
         
         <p>tato devādyākarṣaṇamudrājñānaṃ śikṣayet /</p>
         
         
         <p>
            vajrāṅkuśaṃ samā[likhya tāle hūṃka]rasaṃjñitaṃ /<br />
            aṅgulīṃ cālayetkruddho devākarṣaṇamuttamaṃ // 1 //
            </p>
         
         
         <p>
            vajrāṅkuśaṃ samālikhya svapādatalamadhyataḥ /<br />
            liṅgamākramya tenaiva de[vā samākarṣe]d dhruvaṃ // 2 //
            </p>
         
         
         <p>
            vajrāṅkuśaṃ samālikhya svameḍhre tu samutthite /<br />
            cālayaṃstu samākarṣedumādyāḥ sarvayoṣitaḥ // 3 //
            </p>
         
         
         <p>
            vajrāṅkuśaṃ samālikhye gude kude tathā /<br />
            tenākramīta yaṃ devaṃ tasyākarṣaṇamuttamaṃ // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ vajra krodhāgrākarṣaya huṃ phaṭ //
            </p>
         
         
         <p>oṃ vajra kramāṅkuśakrodhākarṣaya huṃ phaṭ //</p>
         
         
         <p>oṃ vajra krodhadaṇḍāgrākarṣaya huṃ phaṭ //</p>
         
         
         <p>oṃ vajrakrodhāsanāgacchākarṣayāmi te vajra samayamanusmara huṃ phaṭ //</p>
         
         
         <p>tataścaturvidhamudrājñānaṃ śikṣayet /</p>
         
         
         <p>
            pratyālīḍhaṃ samāsthāya vajrāveśaprayogataḥ /<br />
            kṣaṇāddhuṃkāramātreṇa sarvamāveśayejjagat // 1 //
            </p>
         
         
         <p>
            vajravācā vadetsamyag caturhuṃkārasaṃyutaṃ /<br />
            hṛdayaṃ sarvabuddhānāṃ sarvamapyānayeddhruvaṃ // 2 //
            </p>
         
         
         <p>
            vajrakrodhasamāpattyā vajrakrodhāgradṛṣṭitaḥ /<br />
            mārayeta jagatsarva vajrahuṃkārayogataḥ // 3 //
            </p>
         
         
         <p>manasā varmayetkāyamātmanastu parasya vā /
            mahākavacayogena rakṣetsarvamidaṃ jagad // iti // 4 //</p>
         
         
         <p>
            athaiṣāṃ hṛdayāni bhavanti /<br />
            oṃ vajra krodha kāyāveśaya huṃ aḥ //
            </p>
         
         
         <p>oṃ vajra vidyottama mahākrodhānaya ho bhagavan vajra huṃ phaṭ //</p>
         
         
         <p>oṃ vajra krodha dṛṣṭi hana daha paca vināśaya huṅkāreṇa pātaya vajra samaya huṃ phaṭ
            //</p>
         
         
         <p>oṃ manodṛḍha vajra kavaca krodha rakṣa huṃ phaṭ //</p>
         
         
         <p>tataḥ sarvasatvamudraṇamudrājñānaṃ śikṣayet /</p>
         
         
         <p>
            vajrakrodhasamāpattyā yasya yasya pariṣvajet /<br />
            vajrahuṃkārajāpena mudrito bhavate sa tu // 1 //
            </p>
         
         
         <p>
            saṃlapanmahatā vācā ṭṭakki hūṃ phaṭ sakṛdvadet /<br />
            yasya kruddhaḥ sa dīptena vajreṇābhihato bhavet // 2 //
            </p>
         
         
         <p>
            vajradṛṣṭayā nirīkṣedvai vajrakrodhasamādhinā /<br />
            yasya yasya tu satvasya so so maraṇamāpnuyāt // 3 //
            </p>
         
         
         <p>manasā mārayāmīti vajraṃ hṛdi tu bhāvayet /
            huṃkāreṇaiva sarveṣāṃ mudrayatyabhitaḥ svayam // iti // 4 //</p>
         
         
         <p>yasya satvasya yenaiva manasā mudrayatyasau /
            ābhirmudrābhirabhyartha sarvakarmāṇi sādhayed // iti // 5 //</p>
         
         
         <p>
            athaiṣāṃ hṛdayāni bhavanti /<br />
            ṭakki aḥ //
            </p>
         
         
         <p>ṭakki jjaḥ //</p>
         
         
         <p>ṭakki huṃ //</p>
         
         
         <p>ṭakki haṃ //</p>
         
         
         <p>ekaikayā tu mudrayā caturṣu karmasu catvāri mudrāhṛdayāni prayuñcediti //</p>
         
         
         <p>tato rahasyakrodhamudrājñānaṃ śikṣayet /</p>
         
         
         <p>
            sarvāṅgataḥ pariṣvajya huṃkāramasya yojayet /<br />
            dvayendriyasamāpattyā tasya naśyeta jīvitaṃ // 1 //
            </p>
         
         
         <p>
            cumbaṃstu daśanairoṣṭhaṃ gṛhya huṅkārayogataḥ /<br />
            dvayendriyasamāpattyā yasya tasya mukhaṃ patet // 2 //
            </p>
         
         
         <p>
            huṃ-kāraṃ yaḥ prayuñjīta sukhaṃ hyanubhavannasau /<br />
            dvayendriyasamāpattyā yasya so duḥkhamāpnuyāt // 3 //
            </p>
         
         
         <p>huṃkāraṃ yaḥ prayuñjīta sarvāṅgena tu pīḍayan /
            dvaye[ndriyasa]māpattyā tasya sarvatanuḥ pated // iti // 4 //</p>
         
         
         <p>
            athātra hṛdayāni bhavanti /<br />
            huṃ aḥ //
            </p>
         
         
         <p>huṃ jjaḥ //</p>
         
         
         <p>huṃ hoḥ //</p>
         
         
         <p>huṃ haṃ //</p>
         
         
         <p>tatastrilokavijayamahāmaṇḍalasamayatatvamudrājñānaṃ śikṣayet /</p>
         
         
         <p>
            vajradhātuprayogeṇa buddhānusmṛtimān bhavet /<br />
            yastu satvahitārthāya sa tu buddhatvamāpnuyāt // 1 //
            </p>
         
         
         <p>
            maheśvaramumāṃścaiva bhūmau likhya tathākramet /<br />
            yathālekhyānusāreṇa satvamudrāṃ samādhayet // 2 //
            </p>
         
         
         <p>
            anayā baddhamātrayā trilokavijayī sa tu /<br />
            siddhavidyo bhavetkṣipraṃ bajrahuṃkārasannibhaḥ // 3 //
            </p>
         
         
         <p>
            jvālāmaṇḍalamadhyasthā yathā lekhyānusārataḥ /<br />
            kāyavākcittavajraistu satvamudrāstu bandhayet // 4 //
            </p>
         
         
         <p>athāsāṃ karma vakṣyāmi vajrakarmamanuttaraṃ /
            buddhānusmṛtisaṃsiddhaḥ śīghraṃ buddhatvamāpnuyād // iti // 5 //</p>
         
         
         <p>
            trilokavijayāṃ badhvā trilokavijayī bhavet /<br />
            vajrāyuḥ sarvagāmī tu vajrahuṃkārasannibhaḥ // 6 //
            </p>
         
         
         <p>
            vajrābhiṣekā rājyatvaṃ lokaiśvaryaṃ sudharmiṇī /<br />
            karmavajramahākrodhā vajrakarmakarī bhavet // 7 //
            </p>
         
         
         <p>
            satvakrodhā mahādāḍhryaṃ krodhāṅkuśyā samāvhāna /<br />
            rāgayetkrodharāgā tu sādhukrodhā tu tuṣṭidā // 8 //
            </p>
         
         
         <p>
            bhṛkuṭyā nāśayetsarvaṃ krodhasūryā sutejatāṃ /<br />
            ketukrodhā haredarthān aṭṭahāsā tu mārayet // 9 //
            </p>
         
         
         <p>
            dharmakrodhā hared dharmān cchindedvai krodhavajrayā /<br />
            hetukrodhā hared duḥkhān vāggharet krodhabhāṣayā // 10 //
            </p>
         
         
         <p>karmakrodhā sukarmāṇi kuryād rakṣāṃ tu rakṣayā /
            krodhayakṣā ripuṃ khādet krodhamuṣṭistu siddhidā // iti // 11 //</p>
         
         
         <p>atha vajrasamayamudrābandhī bhavati /</p>
         
         
         <p>
            vajra[dvikasa]mudbhūtāḥ samayāgryāstu kīrtitāḥ /<br />
            tāsāṃ bandhaṃ pravakṣyāmi krodhabandhamanuttaraṃ // 1 //
            </p>
         
         
         <p>
            bāhuvajraṃ samādhāya kaniṣṭhāṅkuśaṃ bandhitā /<br />
            trilokavijayā nāma tarjanīdvayatarjanī // 2 //
            </p>
         
         
         <p>tathaivāgryā mukhāsaṃgānmaṇistu pravikuñcitā /
            samotthamadhyapadmā tu madhyāgryadvayavarjite // ti // 3 //</p>
         
         
         <p>
            tarjanīdvayavajrā tu dakṣiṇāṅkuñcitāṅkuśī /<br />
            tayaiva grastahuṃkārā sādhukārā tathava hi // 4 //
            </p>
         
         
         <p>
            dvyagrā saṃsthā bhṛkuṭyāntu hṛdi sūryāgramaṇḍalā /<br />
            prasāritabhujā mūrdhni tarjanīmukhahāsinī // 5 //
            </p>
         
         
         <p>
            tarjanīnakhasaṃsaktā kośamuṣṭistu dakṣiṇā /<br />
            samamadhyāgryotthacakrā tu mukhataḥ praviniḥ sṛtāḥ // 6 //
            </p>
         
         
         <p>tarjanīmadhyavajrā ca grīvā veṣṭitatarjanī /
            agryādhikamahādaṃṣṭrā grastāgrā vajrā muṣṭine- //ti // 7 //</p>
         
         
         <p>
            vajralāsyādisandhīnāṃ mudrāstā eva huṃkṛtāḥ /<br />
            dharmamudrāstu tā eva huṃkāraiḥ sahitāḥ punaḥ // 8 //
            </p>
         
         
         <p>atha vajrasamayadharmamudrā bhavanti /</p>
         
         
         <p>
            huṃkāro buddhavajribhyāṃ traḥkāro vajragarbhataḥ /<br />
            hrīḥkāro vajrasenasya aḥkāro vajraviśvana // iti //
            </p>
         
         
         <p>[ataḥ paraṃ dharmamudrāḥ samāsata evaṃ bhavanti /]
            huṃ heḥ trāṃ taṃ, hi hīḥ deḥ haḥ, dhik khīḥ hūṃ graṃ, kṛ vaṃ dṛ aḥ /</p>
         
         
         <p>dharmamudrā susiddhāstu vajrakrodhagaṇasya hi // iti //</p>
         
         
         <p>tato vajrasamayakarmamudrā bhavanti /</p>
         
         
         <p>
            krodhamuṣṭiṃ dvidhīkṛtya vajragarvādiyogataḥ /<br />
            karmamudrāḥ samāsena mahavajrakule smṛtāḥ // 1 //
            </p>
         
         
         <p>
            yasyā [ya]syāstu mudrāyā yadyatpārśvaṃ ca karmaṇaḥ /<br />
            tatra tatra tu vai veṣṭya tāṃ tāṃ mudrāṃ prayojayet // 2 //
            </p>
         
         
         <p>sarvamudrāvidhiḥ //</p>
         
         
         <p>athātra trilokavijayama[hāmaṇḍala]sādhāraṇamudrābandho bhavati /</p>
         
         
         <p>
            trilokavijayā mudrā vajrāgrasamayasya tu /<br />
            vajrahuṃkāramantrasya sarvasiddhipradā kṣaṇāt // 1 //
            </p>
         
         
         <p>
            kaniṣṭhāgryāṅkuśairbandhedvajrau dvāvadharottarau /<br />
            samayāṅkuśamudreyaṃ sarvamākarṣayetkṣaṇāt // 2 //
            </p>
         
         
         <p>
            sarvavidyottamānāṃ tu trilokavijayā smṛtā /<br />
            [ghātanī caiva] sarvasya sarvakarmakarī tathā // 3 //
            </p>
         
         
         <p>
            dvivajrāgryāṅgulī samyaksandhāya susamāhitaḥ /<br />
            utthāpayenmṛtaṃ sarva vajrottiṣṭheti saṃjñitā // 4 //
            </p>
         
         
         <p>
            dvivajrāgryāṅgulī samyak vajrabandhena bandhayet /<br />
            parivartya sthāpenmūrdhni āyurārogyavardhanī // 5 //
            </p>
         
         
         <p>vajrabandhaṃ dṛḍhīkṛtya samāṅguṣṭhapraveśitā /
            tarjanī dṛḍhaṃ saṃkocā valitā pādakarṣaṇī // 6 // //</p>
         
         
         <p>
            trilokavijayāṃ badhvā yasya bimbaṃ samākramet /<br />
            vāmapādena taṃ satvaṃ māsādardhena siddhyati // 7 //
            </p>
         
         
         <p>
            vajramudrādvikaṃ badhvā tāḍayeta parasparaṃ /<br />
            yasya vai rātvakāyaṃ tu samāviṣṭastu tāḍayet // 8 //
            </p>
         
         
         <p>
            vajramudrādvikaṃ badhvā kavacaṃ svaṃ parasya vā /<br />
            granthanan tarjanībhyāṃ tu rakṣā bhavatī śāśvatī // 9 //
            </p>
         
         
         <p>
            vajrabandhaṃ tale kṛtvācchādayetkruddhamānasaḥ /<br />
            gāḍhamaṅguṣṭha [vajreṇa] siddhyedvajrakulaṃ mahat // 10 //
            </p>
         
         
         <p>
            satvavajraṃ dṛḍhīkṛtya dvyaṅguṣṭhagrastamadhyame /<br />
            kaniṣṭhā vajramukhato tīkṣṇa[āntu samaya]grahāṃ // 11 //
            </p>
         
         
         <p>
            vajramudrādvikaṃ badhvā kuñcitāgryā nibandhitaṃ /<br />
            valitodvalitaṃ kurvan devākarṣaṇamuttamaṃ // 12 //
            </p>
         
         
         <p>
            vajrabandhaṃ dṛḍhīkṛtya kuñcitāgryā suyantritaṃ /<br />
            sandhāyāṅguṣṭhayugalaṃ pīḍya madhye 'ntarīkṣiṇāṃ // 13 //
            </p>
         
         
         <p>
            kaniṣṭhāṅgulimadhyantu vajramudrādvikasya tu /<br />
            pṛṣṭhato 'gryāṅguligrastaṃ parivartya khacāriṇāṃ // 14 //
            </p>
         
         
         <p>
            vajrarakṣāṃ dṛḍhīkṛtya vajrabandhaṃ tu pīḍayet /<br />
            bhaumānāṃ samayo hyeṣa sarvakṛd duratikramaḥ // 15 //
            </p>
         
         
         <p>
            vajramudrādvikaṃ badhvā vāmavajrāgryapīḍitā /<br />
            antyāṅgulisamāsphoṭā pātātākarṣaṇī tviyaṃ // 16 //
            </p>
         
         
         <p>
            granthitaṃ vajrabandhena dṛḍhantarjanikādvayaṃ /<br />
            madhyamāṅguṣṭhavajraṃ tu duṣṭamudrāprabhañjakaṃ // 17 //
            </p>
         
         
         <p>
            vajramudrādvayaṃ badhvā hṛdi sthāpya samāhitaḥ /<br />
            pīḍayetkrodhamuṣṭiṃ tu bāhyamaṇḍalanāśanī // 18 //
            </p>
         
         
         <p>
            vāmavajrāṅguliṃ gṛhya dakṣiṇākuñcitāgryayā /<br />
            āsphoṭayaṃ susaṃkruddhaḥ sumerumapi pātayet // 19 //
            </p>
         
         
         <p>
            vāmavajrāṅguliṃ gṛhya dakṣiṇāgryāṅku śena tu /<br />
            ākarṣayatsusaṃkruddho grahāṃ sarvān vaśannayet // 20 //
            </p>
         
         
         <p>
            vajrabandhaṃ samādhāya bāhubhyāṃ sudṛḍhaṃ hṛdi /<br />
            vajrāgryābhyāṃ svakukṣau tu kuśaṃstu hṛdayaṃ hṛdi // 21 //
            </p>
         
         
         <p>
            a[gryāṅgu]limukhābhyāṃ tu pīḍayetkruddhamānasaḥ /<br />
            aṅguṣṭhadvayamūlantu jvarākarṣaṇamuttamaṃ // 22 //
            </p>
         
         
         <p>
            vajrāñjaliṃ dṛḍhīkṛtya tarjanīdvaya [kuñcitā] /<br />
            susandhitasamāṅguṣṭhayantritā pāpahāriṇī // 23 //
            </p>
         
         
         <p>
            agryāṅgu lidvayaṃ badhvā vajramudrādvikāntarāt /<br />
            samutkṣipet kṣaṇādūrdhvaṃ patitotkṣe[pakottamaṃ] // 24 //
            </p>
         
         
         <p>
            vajrabandhaṃ dṛḍhīkṛtya madhyamāmukhasandhitā /<br />
            caturantyamukhāsaṅgāt pāpaṃ sphoṭayati kṣaṇāt // 25 //
            </p>
         
         
         <p>atha sarvatathāgatamaṇḍala[sādhana]mudrābandho bhavati /</p>
         
         
         <p>
            sūtrayanmaṇḍalaṃ pūrva vajramudrāgraheṇa tu /<br />
            sūtraṃ tu dhārayetpaścāt yathāvat sūtraṇaṃ smṛtaṃ // 1 //
            </p>
         
         
         <p>
            susandhitasamāgryantu vajramudrādvikasya tu /<br />
            kṛtvā tu sarvaraṅgāṇi dīptadṛṣṭyā samāvhayet // 2 //
            </p>
         
         
         <p>dvivajrāgryāṅgulī samyak sandhāyottānato dṛḍhaṃ /
            vivārayeta saṃkruddho dvāroddhāṭanamuttamam // iti // 3 //</p>
         
         
         <p>
            atha sarvavajrakulasarvamudrāsādhanaṃ bhavati /<br />
            pratyālīḍhakṛtiṅkṛtvā krodhavācā pravartayan /<br />
            krodhadṛṣṭyā tu saṃkruddhaḥ sarvakarmāṇi sādhayed // iti //
            </p>
         
         
         <p>sarvatathāgatavajrasamayānmahākalparājāt trilokavijayamahāmaṇḍalavidhivistaraḥ samāptaḥ
            //</p>
         
         
         <p>CHAPTER 7 KRODHA-GUHYA-MUDRA-MANDALA-VIDHI-VISTARA
            Emanation of deities form samadhi</p>
         
         
         <p>atha bhagavān punarapi vajradhāraṇīsamayasaṃbhavavajrādhiṣṭhānaṃ nāma samādhiṃ samāpadyemāṃ
            svavidyottamāmabhāṣat oṃ sarvavajriṇi vajramāte ānaya sarva vajrasatyena hūṃ jjaḥ
            //</p>
         
         
         <p>athāsyāṃ bhāṣitamātrāyāṃ vajrapāṇihṛdayātsa eva bhagavān vajrāpāṇiḥ vajrapāṇisadṛśasarvātmabhāvāḥ
            samantajvālāgarbhā vajrakrodhasamayamudrā devatā bhūtvā viniḥsṛtya, sarvalokadhātuṣu
            sarvatathāgatārthān niṣpādya, bhagavato vajrasatvasya guhyabhāryatāpracchādanārtha
            kāyavākcittavajramudrābimbāni bhūtvā, bhagavato vairocanasya trilokavijayamahāmaṇḍalayogena
            candramaṇḍalāśritā bhūtvedamudānamudānayiṃsuḥ /</p>
         
         
         <p>
            aho hi sarvabuddhānāṃ guhyajñānamanuttaraṃ /<br />
            yat tathāgatasaukhyārthaṃ bhāryātvamapi kurvate // ti //
            </p>
         
         
         <p>hīḥ //</p>
         
         
         <p>Delineation of the mandala</p>
         
         
         <p>atha vajrāpāṇiḥ punarapi svakulasamayamudrāmaṇḍalavajrasamayaguhyannāmamabhāṣat /</p>
         
         
         <p>
            athātaḥ saṃpravakṣyāmi vajramaṇḍalamuttamaṃ /<br />
            vajradhātupratīkāśaṃ krodhaguhyamiti smṛtaṃ // 1 //
            </p>
         
         
         <p>
            mahāmaṇḍalayogena sūtrayetsarvamaṇḍalaṃ /<br />
            pañcamaṇḍalasaṃstheṣu guhyamudrānniveśayet // 2 //
            </p>
         
         
         <p>
            vajramaṇḍalamadhye 'smiṃ buddhabimbanniveśayet /<br />
            buddhasya krodhasamayān yathāvattu likhedbudhaḥ // 3 //
            </p>
         
         
         <p>
            vajravegena niḥkramya vajrapāṇestu maṇḍalaṃ /<br />
            tatra madhye likhet tiryak śūlavajraṃ pratiṣṭhitaṃ // 4 //
            </p>
         
         
         <p>
            jvālāmadhye likhet tasya yathāvadanupūrvaśaḥ /<br />
            vajraṃ vajrāṅkuśaṃ caiva vāṇaṃ tuṣṭistathaiva ca // 5 //
            </p>
         
         
         <p>
            vajra[vege]na cākramya dvitīyaṃ maṇḍalottamaṃ /<br />
            vajraratnaṃ likhet caiva cakramadhye pratiṣṭhitaṃ // 6 //
            </p>
         
         
         <p>
            vajrabhṛkuṭimadhye [vajrasūryaṃ ta]thā dhvajaṃ /<br />
            dantapaṃktī tathā vajraitasya pārśveṣu saṃlikhet // 7 //
            </p>
         
         
         <p>
            vajravegena cākramya tṛtīyaṃ maṇḍa[lottamaṃ /<br />
            vajrapadmaṃ likhed divyaṃ padmamadhye prati]ṣṭhitaṃ // 8 //
            </p>
         
         
         <p>
            jvālāmadhye likhetpadmaṃ khaṅgaṃ cakrantathaiva ca /<br />
            vajrajivhāṃ yathāvat tu tasyāḥ pārśveṣu sa[rveṣu // 9 //
            </p>
         
         
         <p>
            vajravegena cākramya caturtha maṇḍalotta]maṃ /<br />
            tiryagvajre likhed vajraṃ vṛtaṃ vajrairmahāprabhaiḥ // 10 //
            </p>
         
         
         <p>
            tasyāḥ pārśveṣu sarveṣu sarvajvālākulaprabhāḥ /<br />
            [viśvavajraṃ sukavacaṃ vajradaṃṣṭramuṣṭiṃ likhet //]11 //
            </p>
         
         
         <p>
            koṇeṣu bāhyasaṃstheṣu yathāvattu likhennayaṃ /<br />
            ataḥ paraṃ pravakṣyāmi mudrāvidyāḥ samāsataḥ // 12 //
            </p>
         
         
         <p>[siḥ //</p>
         
         
         <p>oṃ vajrakrodhasamaye siḥ //</p>
         
         
         <p>oṃ vajra]roṣāṅkuśyānaya sarva siḥ //</p>
         
         
         <p>oṃ vajraroṣe kāmavajriṇi vaśaṃ me ānaya hi siḥ //</p>
         
         
         <p>oṃ vajratuṣṭi[krodhe toṣya sarvāṇi siḥ //</p>
         
         
         <p>vajrasiṃkārama]ṇḍale //]</p>
         
         
         <p>jiḥ //</p>
         
         
         <p>oṃ vajrabhṛkuṭikrodhe hara sarvārtha jiḥ //</p>
         
         
         <p>oṃ vajrajvālāmālaprabhe mahākrodhā[gni jvālaya sarva viroṣe jiḥ //</p>
         
         
         <p>oṃ vajra]dhvajāgrakeyūramahākrodhe dehi me sarvaṃ jiḥ //</p>
         
         
         <p>oṃ vajrāṭṭahāsani hasa hasāṭṭāṭṭahāsena [māraya jiḥ //</p>
         
         
         <p>vajrajiṃkāramaṇḍale //]</p>
         
         
         <p>diḥ //</p>
         
         
         <p>oṃ vajraśuddhakrodhe hana māraya duṣṭān diḥ //</p>
         
         
         <p>oṃ vajratīkṣṇakrodhecchinda vajrakośena sarvān diḥ //</p>
         
         
         <p>oṃ [vajrahetumahā krodhe praveśa cakra praveśaya sarvān] diḥ //</p>
         
         
         <p>oṃ vajrajivhe mahākrodhabhāṣe vācaṃ muñca diḥ //</p>
         
         
         <p>vajradiṃkāramaṇḍale //]</p>
         
         
         <p>nhiḥ //</p>
         
         
         <p>oṃ sarva mukhe [karmavajriṇi mahākrodhe kuru sarvān nhiḥ //</p>
         
         
         <p>oṃ vajra] kavacakrodhe rakṣa māṃ nhiḥ //</p>
         
         
         <p>oṃ vajracaṇḍakrodhe mahāyakṣiṇi vajradaṃṣṭrākarālabhīṣaṇi bhīṣā[paya nhiḥ //</p>
         
         
         <p>oṃ vajrakrodhe muṣṭibandha nhiḥ //</p>
         
         
         <p>vajranhiṃ]kāramaṇḍale //]</p>
         
         
         <p>
            tataḥ koṇamaṇḍaleṣu vajranṛtyaguhyapūjāvidyāhṛdayāni bhavanti /<br />
            vajra hūṃ rkhne //
            </p>
         
         
         <p>vajra hūṃ ghūṃ //</p>
         
         
         <p>vajra hūṃ rte //</p>
         
         
         <p>vajra hūṃ steṃ //</p>
         
         
         <p>
            bahiḥkoṇeṣu tūryapūjāhṛdayāni bhavanti /<br />
            vajra tī te //
            </p>
         
         
         <p>vajra ṭaṃ ṭaḥ //</p>
         
         
         <p>vajra dhā dhū //</p>
         
         
         <p>vajra dhau dhaḥ //</p>
         
         
         <p>
            dvārapālānāṃ pūjāhṛdayāni bhavanti /<br />
            vajra jaḥ jjaḥ //
            </p>
         
         
         <p>vajra hūṃ hūṃ //</p>
         
         
         <p>vajra vaṃ vaṃ //</p>
         
         
         <p>vajra aḥ aḥ //</p>
         
         
         <p>Initiation into the mandala</p>
         
         
         <p>athāsmin vajrakulaguhyamaṇḍale praveśavidhivistaro bhavati / tatrādita eva tāvat trilokavijayamahāmaṇḍalapraveśavidhinā
            praviśya, vajraguhyavajrakulasamayamudrāpratimudropamudrājñānamudrābhiḥ vajradharapūjārtha
            nṛtyopahāraḥ kartavya iti /</p>
         
         
         <p>tatredaṃ nṛtyapratinṛtyopanṛtyajñānanṛtyopahāramudrājñānaṃ bhavati / [tatrādita eva
            vajradhātusaṃgrahahṛdayaṃ vajragītena gāyan sarvatathāgatānāṃ stotropahāraṅkṛtvā,
            vajrācāryeṇa satvavajrimudrā sphoṭayitavyā, tato yathā pra[viṣṭa]mudrābhiḥ samāviśanti
            /</p>
         
         
         <p>
            vajranṛtyaprayogeṇa vajrakrodhāṅgulidvayaṃ /<br />
            vajrahuṃkāramudrāṃ tu hṛdaye tu nibandhayet // 1 //
            </p>
         
         
         <p>
            tatastu nṛtyavidhi[nā vajra]krodhāṅkuśena tu /<br />
            ākarṣayat sarvabuddhān vajravāṇāṃ parikṣipet // 2 //
            </p>
         
         
         <p>
            vajravāṇaparikṣepād vajratuṣṭyā tu sādhayet /<br />
            muktvā mudrāṃ yathā[vidhi]tālayā caiva bandhayet // 3 //
            </p>
         
         
         <p>
            anena pūjāvidhinā vajrapāṇintu toṣayet /<br />
            tuṣṭaḥ sat sarvakāryāṇi sādhayed rucitaḥ kṣaṇāt // 4 //
            </p>
         
         
         <p>
            tatraitāni nṛtyahṛdayāni bhavanti /<br />
            siddhya vajra //
            </p>
         
         
         <p>ānaya vajra //</p>
         
         
         <p>rāgaya vajra //</p>
         
         
         <p>sādhu vajra //</p>
         
         
         <p>tataḥ pratinṛtyopahāraḥ kartavyaḥ /</p>
         
         
         <p>
            tathaiva nṛtyan vāmāṃ tu gṛhya dakṣiṇamuṣṭinā /<br />
            parivartya lalāṭo tu niveśyāgryā mukhena tu // 1 //
            </p>
         
         
         <p>
            tathaiva nṛtyaṃ sūryāntu parivarta samāvhayet /<br />
            vajraketuṃ samutkṣipya hased vajrāṭṭahāsayā // 2 //
            </p>
         
         
         <p>
            anena pūjāvidhinā rājādīn sarvamānuṣān /<br />
            vaśitvācca sutejastvād dānāccāśācca toṣayet // 3 //
            </p>
         
         
         <p>
            tatraitāni pratimudrāhṛdayāni bhavanti /<br />
            āhi vajra //
            </p>
         
         
         <p>jvālaya vajra //</p>
         
         
         <p>dehi vajra //</p>
         
         
         <p>hasa hasa vajra //</p>
         
         
         <p>
            tathaiva nṛtyaṃ muktvā tu samakuḍmalasandhite /<br />
            agrāṅgulī hṛdi sthāpya namedāśayakaṃpitaiḥ // 1 //
            </p>
         
         
         <p>
            tathaiva nṛtyaṃ chinded vai vajrakośena nāśakān /<br />
            alātacakrabhramayā bhrāmayeccakramaṇḍalan // 2 //
            </p>
         
         
         <p>
            gāyan vai vajravācā tu pūjayed vajrapāṇinaṃ /<br />
            anena pūjāvidhinā sarva bhavati śāśvataṃ // 3 //
            </p>
         
         
         <p>tatraitānyupamudrāhṛdayāni bhavanti //</p>
         
         
         <p>kāmaya vajra //</p>
         
         
         <p>cchindaya vajra //</p>
         
         
         <p>bhrāmaya vajra //</p>
         
         
         <p>brūhi vajra //</p>
         
         
         <p>
            vajrakrodhāṅgulī samyaguttānamukhasandhitā /<br />
            parivartya tathoṣṇīṣe tarjanī mukhasaṃsthitā // 1 //
            </p>
         
         
         <p>
            vajrakarmaprayogeṇa sarvakāryāgramaṇḍalaṃ /<br />
            darśayan nṛtyavidhinā hṛdaye pratiśāmayet // 2 //
            </p>
         
         
         <p>
            tathaiva nṛtyavidhinā vajrarakṣāṃ tu bandhayet /<br />
            vajradaṃṣṭre samādhāya vajramuṣṭyā tu pīḍayet // 3 //
            </p>
         
         
         <p>anena pūjāvidhinā sarvakarmakṣamo bhavet /
            kṛtvā caturvidhāṃ pūjāṃ mudrāṃ muñced yathāvidhir // iti // 4 //</p>
         
         
         <p>
            tatraitāni hṛdayāni bhavanti /<br />
            nṛtya vajra //
            </p>
         
         
         <p>rakṣa vajra //</p>
         
         
         <p>khāda vajra //</p>
         
         
         <p>bandha vajra //</p>
         
         
         <p>tataḥ krodhaguhyamudrājñānaṃ śikṣayet /</p>
         
         
         <p>
            vajraṃ gṛhya tu pāṇibhyāṃ sphoṭayet kruddhamānasaḥ /<br />
            yasya nāmnā tu hṛdayaṃ sphuṭet tasya janasya hi // 1 //
            </p>
         
         
         <p>
            adhoṣṭhaṃ daśanairgṛhya yasya nāmnā tu pīḍayet /<br />
            śirastasya sphuṭecchīghraṃ yadyājñāṃ samatikramet // 2 //
            </p>
         
         
         <p>
            vajrakrodhamahādṛṣṭyā cakṣuṣī tu nimīlayet /<br />
            nirīkṣat yasya nāmnā tu sphuṭet etasya cākṣiṇī // 3 //
            </p>
         
         
         <p>vajrakrodhasamāpattyā hṛdayaṃ svayamātmanā /
            pīḍayed vajrabandhena tasya cittaṃ parisphuṭed // iti // 4 //</p>
         
         
         <p>
            tatraitāni hṛdayāni bhavanti /<br />
            huṃ vajrasphoṭa ṭhaḥ //
            </p>
         
         
         <p>huṃ mukhavajra ṭhaḥ //</p>
         
         
         <p>huṃ vajranetra ṭhaḥ //</p>
         
         
         <p>huṃ manovajra ṭhaḥ //</p>
         
         
         <p>tato mahāvajrakulaguhyamudrājñānaṃ śikṣayet / tatra prathamaṃ tāvanmahāmudrābandho
            bhavati /</p>
         
         
         <p>
            kaniṣṭhāṅkuśabandhena vajrakrodhānniveśayet /<br />
            vāmatriśūlapṛṣṭhe tu trilokavijayā smṛtā // 1 //
            </p>
         
         
         <p>suprasāritavāmāgryā tathaivottānavārijā /
            parivartya tathā caiva vāmavajrā pratiṣṭhite // ti // 2 //</p>
         
         
         <p>
            vajrabandhantale kṛtvā cchādayetkruddhamānasaḥ /<br />
            gāḍhamaṅguṣṭhavajreṇa krodhaterintiriḥ smṛtā // 3 //
            </p>
         
         
         <p>
            kuñcitāgryāṅkuśī caiva tarjanīmukhavajriṇī /<br />
            sādhukārā tathāgryābhyāṃ agravajrā mukhasthitā // 4 //
            </p>
         
         
         <p>
            hṛdaye sūryasaṃdarśā samāgryā mūrdhni saṃsthitā /<br />
            parivartya smitasthā tu samāgryā kuḍmalā tathā // 5 //
            </p>
         
         
         <p>
            khaṅgamuṣṭigrahadvābhyāmagryā cakrā nibandhanaḥ /<br />
            samāgryā mukhatoddhāntā tarjanī saṃprasāritā // 6 //
            </p>
         
         
         <p>tarjanī gale bandhā tu tābhyāṃ daṃṣṭrā mukhasthitā /
            gāḍhamuṣṭinibandhāśca mahāmudrāḥ prakalpitā // 7 // iti //</p>
         
         
         <p>atha vajrakulaguhyasamayamudrābandho bhavati /</p>
         
         
         <p>
            guhyamuṣṭisamudbhūtāḥ samayāgryaḥ prakīrtitāḥ /<br />
            tāsāṃ bandhaṃ pravakṣyāmi vajra[bandha]manuttaraṃ // 1 //
            </p>
         
         
         <p>
            hṛdisthā valitā pārśve vāṇākarṣā tu vāmataḥ /<br />
            hṛdayācca samuddhāntā bhṛkuṭiḥ parivartya vai // 2 //
            </p>
         
         
         <p>
            sūryamaṇḍalasaṃdarśā mūrdhni bāhuprasāritā /<br />
            parivartya smitasthā tu mukhamadhyasusaṃsthitā // 3 //
            </p>
         
         
         <p>
            kośagrapraharākārā cakranikṣepadarśikā /<br />
            mukhataśca samuddhāntā mūrdhni kāyāgramaṇḍalā // 4 //
            </p>
         
         
         <p>
            skandhayorhṛdi pārśvābhyāṃ vajrarakṣākṛtistathā /<br />
            daṃṣṭrāsaṃsthānayogācca gāḍhamuṣṭinipīḍitā // 5 //
            </p>
         
         
         <p>bāhyamaṇḍalamudrāstu bandheccihnānusārataḥ /
            samayā vajrabandhena tathāsyā vajramuṣṭinā // 6 // iti //</p>
         
         
         <p>atha vajrakulaguhyadharmamudrā bhavanti /
            pha ṭṭaḥ / śa ṭṭaḥ / ma ṭṭaḥ / sa ṭṭaḥ /
            ra ṭṭaḥ / ta ṭṭaḥ / ghṛ ṭṭaḥ / ha ṭṭaḥ /
            pa ṭṭaḥ / tra ṭṭaḥ / ka ṭṭaḥ / dha ṭṭaḥ /
            ku ṭṭaḥ / ri ṭṭaḥ / kha ṭṭaḥ / va ṭṭaḥ //</p>
         
         
         <p>
            atha vajrakulaguhyakarmamudrābandho bhavati /<br />
            karmamudrāḥ samāsena vajramuṣṭirdvidhīkṛtā /<br />
            yathā sthāneṣu saṃstheyā krodhaduṣṭyā suroṣavān // iti //
            </p>
         
         
         <p>sarvatathāgatavajrasamayānmahākalparājāt krodhaguhyamudrāmaṇḍalavidhivistaraḥ parisamāptaḥ
            //</p>
         
         
         <p>CHAPTER 8 VAJRA-KULA-DHARMA-JNANA-SAMAYA-MANDALA-VIDHI-VISTARA</p>
         
         
         <p>Emanation of deities from samadhi</p>
         
         
         <p>atha bhagavān punarapi sarvatathāgatavajrakulasamādhijñānamudrādhiṣṭhānaṃ nāma samādhiṃ
            samāpadyemaṃ savidyottamamabhāṣat oṃ sarvatathāgatasūkṣmavajrakrodha hūṃ phaṭ /</p>
         
         
         <p>atha vajrapāṇirmahākrodharājā trilokavijayasūkṣmavajravidyottamamabhāṣat oṃ sūkṣmavajrakrodhākrama
            hūṃ phaṭ //</p>
         
         
         <p>atha vajragarbho [bodhi]satva imaṃ trilokavijayasūkṣmavajravidyottamabhāṣat oṃ sūkṣmavajraratnākrama
            hūṃ phaṭ //</p>
         
         
         <p>atha vajranetro bodhisatva imaṃ trilokavijayasūkṣmavajravidyottamamabhāṣat oṃ sūkṣmavajrapadmakrodhākrama
            hūṃ phaṭ //</p>
         
         
         <p>atha vajraviśvo bodhisatva imaṃ trilokavijayasūkṣmavajravidyottamamabhāṣat oṃ sūkṣmavajrakarmakrodhākrama
            hūṃ phaṭ //</p>
         
         
         <p>atha vajrapāṇirmahābodhisatvaḥ punarapi svakulamutsādya, vajradhātumahāmaṇḍalayogena
            sanniveśyaitāni svahṛdayānyabhāṣat /</p>
         
         
         <p>oṃ vajrasatva sūkṣmajñāna krodha hūṃ phaṭ // 1 //</p>
         
         
         <p>oṃ sūkṣmavajrāṅkuśākarṣaya mahākrodha hūṃ phaṭ // 2 //</p>
         
         
         <p>oṃ vajrasūkṣmarāgakrodhānurāgaya tīvraṃ hūṃ phaṭ // 3 //</p>
         
         
         <p>oṃ sūkṣmavajratuṣṭikrodha hūṃ phaṭ // 4 //</p>
         
         
         <p>oṃ sūkṣmavajrabhṛkuṭikrodha hara hara hūṃ phaṭ // 5 //</p>
         
         
         <p>oṃ vajrasūkṣmajvālāmaṇḍalakrodha sūrya jvālaya hūṃ phaṭ // 6 //</p>
         
         
         <p>oṃ sūkṣmavajradhvajāgrakrodha sarvārthān me prayaccha śīghraṃ hūṃ phaṭ // 7 //</p>
         
         
         <p>oṃ vajrasūkṣmahāsakrodha ha ha ha ha hūṃ phaṭ // 8 //</p>
         
         
         <p>oṃ sūkṣmavajradharmakrodha śodhaya hūṃ phaṭ // 9 //</p>
         
         
         <p>oṃ sūkṣmavajracchedakrodha chinda bhinda huṃ phaṭ // 10 //</p>
         
         
         <p>oṃ sūkṣmavajrakrodha mahācakra chinda pātaya śiraḥ praviśya hṛdayaṃ bhinda hūṃ phaṭ
            // 11 //</p>
         
         
         <p>oṃ sūkṣmavajrahūṃkārakrodha hana pātaya vāṅmātreṇa hūṃ phaṭ // 12 //</p>
         
         
         <p>oṃ sūkṣmavajrakarmakrodha sarvakarmakaro bhava sarvakāryāṇi sādhaya hūṃ phaṭ // 13
            //</p>
         
         
         <p>oṃ vajrasūkṣmakavacakrodha rakṣa rakṣa hūṃ phaṭ // 14 //</p>
         
         
         <p>oṃ sūkṣmavajrayakṣakrodha hana bhakṣaya sarvaduṣṭān cintitamātreṇa vajradaṃṣṭra hūṃ
            phaṭ // 15 //</p>
         
         
         <p>oṃ sūkṣmavajramuṣṭikrodha bandha bandha hūṃ phaṭ // 16 //</p>
         
         
         <p>Delineation of the mandala</p>
         
         
         <p>atha vajrāpāṇiḥ punarapīdaṃ vajrakulasūkṣmajñānasamayamaṇḍalamudājahāra /</p>
         
         
         <p>
            athātaḥ saṃpravakṣyāmi dharmamaṇḍalamuttamaṃ /<br />
            vajradhātupratīkāśaṃ krodhajñānamiti smṛtaṃ // 1 //
            </p>
         
         
         <p>
            mahāmaṇḍalayogena sūtrayetsarvamaṇḍalaṃ /<br />
            tasya madhye likhedbuddhaṃ jñānavajrasya madhyagaṃ // 2 //
            </p>
         
         
         <p>
            buddhasya sarvapārśveṣu mudrāstā eva saṃlikhet /<br />
            vajravegena niṣkramya maṇḍalānāṃ catuṣṭaye // 3 //
            </p>
         
         
         <p>trilokavijayābhyāṃstu yathāvat tu niveśayet /
            teṣāṃ tu sarvapārśvebhyo vajrakrodhān yathāvidhir // 4 // iti //</p>
         
         
         <p>Initiation into the mandala</p>
         
         
         <p>athātra vajrakulasūkṣmajñānamaṇḍale yathāvad vidhivistaro bhavati /
            tatrādita eva tāvatpraveśya brūyād"adya tvaṃ sarvatathāgatavajrakrodhatāyāṃ vajrapāṇinā
            bhagavatābhiṣi[ktaṃ] tatsādhu; pratipadyasvāśeṣānavaśeṣasatvadhātuparitrāṇa yāvat
            sarvatathāgatahitasukhottamasiddhyavāptiphalahetorvajrakrodhe[ṇa sarva]satvānapi saṃśodhananimittaṃ
            mārayituṃ; kaḥ punarvādaḥ sarvaduṣṭān" iti / idamuktvā mukhabandhaṃ muñcet / tataḥ
            sarvamaṇḍalaṃ darśayitvā, [vajraṃ] yathāvatpāṇau datvā, tato vajrakrodhasūkṣmajñānāni
            śikṣayet /</p>
         
         
         <p>
            sūkṣmavajraṃ dṛḍhīkṛtya vajrahuṃkārayogataḥ /<br />
            huṃkāraṃ yojayedyasya tasya naśyati jīvitaṃ // 1 //
            </p>
         
         
         <p>
            sūkṣmavajraṃ dṛḍhīkṛtya spharayeta yathāvidhi /<br />
            yāvattaḥ spharate taṃ tu tāvannaśyatyasau ripuḥ // 2 //
            </p>
         
         
         <p>
            sūkṣmavajravidhiṃ yojya vajrahuṃkārayogataḥ /<br />
            spharayet krodhavān yāvat tāvat satvān vināśayet // 3 //
            </p>
         
         
         <p>tathaiva saṃharet tattu yāvadiccheta yogavān /
            sarvaṃ vāpi hi niḥśeṣa punaradayāt tu jīvitam // 4 // // iti //</p>
         
         
         <p>
            tatraiṣāṃ hṛdayāni bhavanti /<br />
            huṃ //
            </p>
         
         
         <p>huṃnāśaya vajra //</p>
         
         
         <p>huṃ vināśaya sarvān vajra //</p>
         
         
         <p>oṃ sūkṣmavajra pratyānaya śīghraṃ huṃ //</p>
         
         
         <p>
            vajraṃ tu yasya satvasya sahabhūtvā mahādṛḍhaṃ /<br />
            maitrīspharaṇatāyogātspharan vaireṇa nāśayet // 1 //
            </p>
         
         
         <p>
            vairaspharaṇatāyogāt kāruṇyaṃ yasya kasyacit /<br />
            tena kāruṇyayogena sarvaduṣṭān sa nāśayet // 2 //
            </p>
         
         
         <p>
            adharmā yadi vā dharmāḥ prakṛtyā tu prabhāsvarāḥ /<br />
            evaṃ tu bhāvayaṃ satvāṃ huṃkāreṇa tu nāśayet // 3 //
            </p>
         
         
         <p>
            durdurūṭā hi ye satvā buddhabodhāvabhājanāḥ /<br />
            teṣāṃ tu saṃśodhanārthāya huṃkāreṇa tu nāśayet // 4 //
            </p>
         
         
         <p>
            tatraiṣāṃ hṛdayāni bhavanti /<br />
            vaira vajrakrodha huṃ phaṭ //
            </p>
         
         
         <p>karuṇā vajrakrodha huṃ phaṭ //</p>
         
         
         <p>huṃ viśuddha vajrakrodha hūṃ phaṭ //</p>
         
         
         <p>huṃ viśodhana vajrakrodha hūṃ phaṭ //</p>
         
         
         <p>
            vajrabimbaṃ samālikhya manasā yasya kasyacit /<br />
            pātayed gṛhamadhye tu tasya tannaśyate kulaṃ // 1 //
            </p>
         
         
         <p>
            tathaiva sūkṣmavidhānena hṛdvajraṃ paribhāvayet /<br />
            bodhisatvamahābimbaṃ pātayennāśayetkulaṃ // 2 //
            </p>
         
         
         <p>
            vajrapāṇimahābimbaṃ bhāvayan yatra pātayet /<br />
            tad rājyaṃ vividhairdoṣai rājñaiva saha naśyati // 3 //
            </p>
         
         
         <p>sarvākāravaropetaṃ buddhabimbaṃ tu bhāvayan /
            pātayedyatra rājye tu tad rājyannaśyate dhruvam // 4 // iti //</p>
         
         
         <p>
            tatraitāni hṛdayāni bhavanti /<br />
            huṃ vajra prapāta //
            </p>
         
         
         <p>hūṃ bodhisattva prapāta //</p>
         
         
         <p>hūṃ vajradhara prapāta //</p>
         
         
         <p>hūṃ buddha prapāta //</p>
         
         
         <p>
            sūkṣmavajraprayogeṇa candrabimbaṃ svamātmanā /<br />
            bhāvayaṃ svayamātmānaṃ patedyatra patetsa tu // 1 //
            </p>
         
         
         <p>
            candre vajraṃ svamātmānaṃ bhāvayaṃ svayamātmanā /<br />
            patedyatra susaṃkruddhastatkulaṃ patati kṣaṇāt // 2 //
            </p>
         
         
         <p>
            vajrapāṇiṃ svamātmānaṃ bhāvayaṃ svayamātmanā /<br />
            patedyatra hi taṃ deśamacirād vipraṇaṃkṣyate // 3 //
            </p>
         
         
         <p>buddhabimbaṃ svamātmānaṃ bhāvayaṃ svayamātmanā /
            patedyatra tu tad rājyamacireṇaiba naśyati // 4 // iti //</p>
         
         
         <p>
            tatraitāni hṛdayāni bhavanti /<br />
            bodhyagra prapātaya huṃ //
            </p>
         
         
         <p>sarvavajra prapātaya huṃ //</p>
         
         
         <p>vajrasatva prapātaya huṃ //</p>
         
         
         <p>buddha prapātaya huṃ //</p>
         
         
         <p>Mudra</p>
         
         
         <p>tato vajrakuladharmarahasyamudrājñānaṃ śikṣayet /</p>
         
         
         <p>
            vajra[krodhasamāpa]tyā svakāyaṃ pariveṣṭayet /<br />
            yasya nāmnā sa mriyate saṃveṣṭan vajrahuṃkṛtaḥ // 1 //
            </p>
         
         
         <p>
            sūkṣmavajraṃ samāpadya sūkṣmanāsikayā sakṛtaḥ /<br />
            śvāsahuṃkārayogena trayokyamapi pātayet // 2 //
            </p>
         
         
         <p>
            sūkṣmavajravidhiṃ yojya kruddhaḥ san vajradṛṣṭitaḥ /<br />
            nirīkṣannandhatāṃ yāti maraṇaṃ vātigacchati // 3 //
            </p>
         
         
         <p>
            bhagena tu praviṣṭyā vai manasā yasya kasyacit /<br />
            hṛdayākarṣaṇādyāti vaśaṃ svaṃ vā yamasya ve- // iti 4 //
            </p>
         
         
         <p>
            tatraiṣāṃ hṛdayāni bhavanti /<br />
            huṃ vajra valita krodha māraya huṃ phaṭ //
            </p>
         
         
         <p>oṃ vajra sūkṣma śvāsa viṣaṃ pātaya huṃ phaṭ //</p>
         
         
         <p>oṃ vajra dṛṣṭi viṣaṃ nāśaya huṃ phaṭ //</p>
         
         
         <p>huṃ hṛdayākarṣaṇa krodha praviśa kāyaṃ hṛdayaṃ cchinda bhinda kaḍḍhākaḍḍha phaṭ //</p>
         
         
         <p>
            tato vajrakuladharmamudrājñānaṃ śikṣayet /<br />
            tatra tāvanmahāmudrābandho bhavati /<br />
            vajrajñānaprayogeṇa jvālāmālākulaprabhān /<br />
            vajrakrodhān svamātmānaṃ bhāvayaṃ siddhyati kṣaṇād // iti //
            </p>
         
         
         <p>
            tato vajrakuladharmasamayamudrājñānaṃ śikṣayet /<br />
            samādhijñānasamayā dvi-huṃ-kārasamandhitā /<br />
            yathā sthāneṣu saṃstheyā sarvasiddhipradāvaram // iti //
            </p>
         
         
         <p>tato vajrakuladharmasamayadharmamudrājñānaṃ śikṣayet /
            phaṭ saṭ maṭ saṭ raṭ taṭ dhṛṭ haṭ
            paṭ traṭ ghaṭ bhaṭ kṛṭ riṭ khaṭ vaṭ</p>
         
         
         <p>iti ca proktā dharmamudrāḥ samāsata iti //</p>
         
         
         <p>
            tato vajrakuladharmasamayakarmamudrājñānaṃ śikṣayet /<br />
            dharmamuṣṭiṃ dvidhīkṛtya yathā sthānaprayogataḥ<br />
            karmamudrāḥ samāsena siddhiṃ yānti yathāvidhir // iti //
            </p>
         
         
         <p>sarvatathāgatavajrasamayānmahākalparājād vajrakuladharmajñānasamayamaṇḍalavidhivistaraḥ
            samāptaḥ //</p>
         
         
         <p>CHAPTER 9 VAJRA-KULA-KARMA-MANDALA-VIDHI-VISTARA</p>
         
         
         <p>Emanation of deities from samadhi</p>
         
         
         <p>atha bhagavān sarvatathāgatavajrakarmasamayasaṃbhavādhiṣṭhānannāma samādhiṃ samāpadyemāṃ
            svavidyottamāmabhāṣat oṃ sarvatathāgata karmeśvari hūṃ //</p>
         
         
         <p>atha vajrapāṇirmahābodhisatvaḥ punarapīmāṃ svavidyottamāmabhāṣat oṃ sarvatathāgatadharmadhātuspharaṇamahāpūjākarmavidhivistarasamaye
            trilokavijayaṃkari sarvaduṣṭān dāmaya vajriṇi hūṃ //</p>
         
         
         <p>atha vajragarbho bodhisatvaḥ punarapīmāṃ svavidyottamāmabhāṣat oṃ sarvatathāgatākāśadhātusamavasaraṇamahāpūjākarmavidhivistarasamaye
            hūṃ //</p>
         
         
         <p>atha vajranetro bodhisatvaḥ punarapīmāṃ svavidyottamāmabhāṣat oṃ sarvatathāgatadharmadhātuspharaṇamahāpūjākarmavidhivistarasamaye
            hūṃ //</p>
         
         
         <p>atha vajraviśvo bodhisatvaḥ punarapīmāṃ svavidyottamāmabhāṣat oṃ sarvatathāgatasarvalokadhātuvividhamahāpūjākarmavidhivistarasamaye
            hūṃ //</p>
         
         
         <p>atha vajrapāṇirmahābodhisatvaḥ punarapi svakulapūjāvidhivistaradevatāḥ svahṛdayādutpādya,
            sarvalokadhātuṣu sarvatathāgatākarṣaṇavaśīkaraṇānurāgaṇasarvakarmasiddhikāryakaraṇatāsanniyojanādīni
            sarvatathāgatarddhivikurvitāni kṛtvā, punarapi bhagavato vairocanasya vajradhātumahāmaṇḍalayogena
            caṇdramaṇḍalānyāśrityāvasthitā iti /</p>
         
         
         <p>Delineation of the mandala</p>
         
         
         <p>atha vajrapāṇirmahābodhisatva idaṃ vajrakarmasamayavidhivistarakarmamaṇḍalamabhāṣat
            /</p>
         
         
         <p>
            athātaḥ saṃpravakṣyāmi karmamaṇḍalamuttamaṃ /<br />
            vajradhātupratīkāśaṃ karmavajramiti smṛtaṃ // 1 //
            </p>
         
         
         <p>
            mahāmaṇḍalayogena sūtrayetsarvamaṇḍalaṃ /<br />
            madhyamaṇḍalasaṃstheṣu buddhabimban niveśayet // 2 //
            </p>
         
         
         <p>
            buddhasya sarvapārśveṣu samayāgryo niveśayet /<br />
            vajravegaiḥ samākramya maṇḍalānāṃ catuṣṭaye // 3 //
            </p>
         
         
         <p>catvāro vajranāthādyā yathāvattu niveśayet /
            teṣāṃ sarveṣu pārśveṣu mahāsatvyo niveśayed // 4 // iti //</p>
         
         
         <p>
            athātra karmamaṇḍale vajrakarmamudrā bhavanti /<br />
            oṃ vajrasatvasiddhijñānasamaye huṃ jjaḥ // 1 //
            </p>
         
         
         <p>oṃ vajrākarṣaṇakarmajñānasamaye huṃ jjaḥ // 2 //</p>
         
         
         <p>oṃ vajraratirāgakarmajñānasamaye huṃ jjaḥ // 3 //</p>
         
         
         <p>oṃ vajrasādhukarmajñānasamaye huṃ jjaḥ // 4 // //</p>
         
         
         <p>oṃ vajrabhṛkuṭī vaśīkuru huṃ // 5 //</p>
         
         
         <p>oṃ vajrasūryamaṇḍale vaśīkuru huṃ // 6 //</p>
         
         
         <p>oṃ vajradhvajāgrakeyūre vaśīkuru huṃ // 7 //</p>
         
         
         <p>oṃ vajrāṭṭahāse vaśīkuru huṃ // 8 //</p>
         
         
         <p>oṃ vajrapadmarāge rāgaya huṃ // 9 //</p>
         
         
         <p>oṃ vajratīkṣṇarāge rāgaya huṃ // 10 //</p>
         
         
         <p>oṃ vajramaṇḍalarāge rāgaya huṃ // 11 //</p>
         
         
         <p>oṃ vajravāgrāge rāgaya huṃ // 12 //</p>
         
         
         <p>oṃ vajrakarmasamaye pūjaya huṃ // 13 //</p>
         
         
         <p>oṃ vajrakavacabandhe rakṣaya huṃ // 14 //</p>
         
         
         <p>oṃ vajrayakṣiṇi māraya vajradaṃṣṭrāyā bhinda hṛdayamamukasya huṃ phaṭ // 15 //</p>
         
         
         <p>oṃ vajrakarmamuṣṭi siddhya siddhya huṃ phaṭ // 16 //</p>
         
         
         <p>Ritual</p>
         
         
         <p>athātra karmamaṇḍale yathāvad vidhivistaraṃ kṛtvā, vajrakulakarmajñānānyutpādayet
            /</p>
         
         
         <p>
            tatrādita eva śāntikarmādijñānaṃ śikṣayet /<br />
            samidbhirmadhurairagniṃ prajvālya susamāhitaḥ /<br />
            vajrakrodhasamāpattyā tilāṃ hutvā aghāndahet // 1 //
            </p>
         
         
         <p>
            taireva tu samidbhistu prajvālya tu hutāśanaṃ /<br />
            taṇḍulāṃstu juhvan nityaṃ gṛhapuṣṭirbhaved dhruvaṃ // 2 //
            </p>
         
         
         <p>
            samidbhirmadhuraiścāpi agniṃ prajvālya paṇḍitaḥ /<br />
            dūrvāpravālāṃ saghṛtān juhvannāyuḥ pravardhate // 3 //
            </p>
         
         
         <p>taireva tu samidbhistu prajvālya tu hutāśanaṃ /
            kuśapravālāṃstailena juhvan rakṣā tu śāśvatam // iti // 4 //</p>
         
         
         <p>
            athaiṣāṃ hṛdayamantrāṇi bhavanti /<br />
            oṃ sarvapāpadahanavajrāya svāhā //
            </p>
         
         
         <p>oṃ vajrapuṣṭaye svāhā //</p>
         
         
         <p>oṃ vajāyuṣe svāhā //</p>
         
         
         <p>oṃ apratihatavajrāya svāhā //</p>
         
         
         <p>
            samidbhiḥ kaḍakaiḥ pūrva vajrakrodhasamādhinā /<br />
            agniṃ [prajvālya] kuñjaistu kaṇṭakairabhikarṣitaḥ // 1 //
            </p>
         
         
         <p>
            taireva tu samidbhistu prajvālyāgniṃ suroṣavān /<br />
            raktapuṣpaphalān cāpi juhvan rāgayate jagat // 2 //
            </p>
         
         
         <p>
            sami[dbhirapi]kupito hyagniṃ prajvālya yogavān /<br />
            ayorajāṃsi hi juhvan vajrabandho bhaviṣyati // 3 //
            </p>
         
         
         <p>
            taireva tu samidbhistu prajvālyāgniṃ samāhitaḥ /<br />
            juhet tiktaphalaṃ krodhān mārimutpādayetkṣaṇāt // 4 //
            </p>
         
         
         <p>
            tatraiṣāṃ hṛdayāni bhavanti /<br />
            huṃ vajrākarṣaya svāhā //
            </p>
         
         
         <p>huṃ vajra rāgaya svāhā //</p>
         
         
         <p>huṃ vajra bandhāya svāhā //</p>
         
         
         <p>huṃ vajra māraṇāya svāhā //</p>
         
         
         <p>
            samidbhiramalaiḥ prajvālya ṛddho hutabhujaṃ budhaḥ /<br />
            homamāmlaphalaiḥ puṣpairvaśīkaraṇamuttamaṃ // 1 //
            </p>
         
         
         <p>
            taireva tu samidbhistu prajvālyāgniṃ samāhitaḥ /<br />
            juhuyātkāmaphalāṃ kuddhaḥ kāmarūpitvamāpnuyāt // 2 //
            </p>
         
         
         <p>
            samidbhistādṛśaireva prajvālya tu hutāśanaṃ /<br />
            kāṇḍānyadṛśyapuṣpāṇāṃ juhvaṃ rucyā na dṛśyate // 3 //
            </p>
         
         
         <p>taireva tu samidbhistu prajvālyāgniṃ samāhitaḥ /
            ākāśavallīpuṣpāṇi juhvannākāśago bhaved // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ vajravaśaṃkarāya svāhā //
            </p>
         
         
         <p>oṃ kāmarūpavajrāya svāhā //</p>
         
         
         <p>oṃ adṛśyavajrāya svāhā //</p>
         
         
         <p>oṃ vajrakhacāriṇī svāhā //</p>
         
         
         <p>
            samidbhistiktavīryaistu prajvālyāgniṃ samāhitaḥ /<br />
            vajripuṣpā juhet kruddho vajramājñākaraṃ bhavet // 1 //
            </p>
         
         
         <p>
            tairevaṃ tu samidbhistu prajvālyāgniṃ suroṣavān /<br />
            yasya saure juhenmālyaṃ so 'pyājñākaratāṃ vajret // 2 //
            </p>
         
         
         <p>
            samidbhistaistu saṃkruddhaḥ prajvālyāgniṃ samāhitaḥ /<br />
            vajrapāṇerjuhenmālyaṃ so 'pyājñākaratāṃ vrajet // 3 //
            </p>
         
         
         <p>
            taireva tu samidbhistu prajvālyāgniṃ suroṣitaḥ /<br />
            cīvarāṇi juhet buddho yātyājñākaratāṃ kṣaṇāt // 4 //
            </p>
         
         
         <p>tatraiṣāṃ hṛdayāni bhavanti //</p>
         
         
         <p>huṃ vajravaśaṃkarāya svāhā //</p>
         
         
         <p>huṃ saurivaśaṃkaravajrāya svāhā //</p>
         
         
         <p>huṃ vajrapāṇivaśaṃkarāya svāhā //</p>
         
         
         <p>huṃ buddhavaśaṃkaravajrāya svāhā //</p>
         
         
         <p>Mudra</p>
         
         
         <p>tato rahasyakarmamudrājñānaṃ śikṣayet /</p>
         
         
         <p>
            priyayā tu striyā sārdha saṃvasaṃstu bhage 'ñjanaṃ /<br />
            prakṣipya ghaṭṭayettatra tenāṃjyākṣī vaśaṃ nayet // 1 //
            </p>
         
         
         <p>
            manaḥśilāṃ bhaga vidhvā vajrabandhena tāṃ pighet /<br />
            caturvidhairnimittaistu siddhiścāpi caturvidhā // 2 //
            </p>
         
         
         <p>
            rocanāṃ tu bhage sthāpya guhyamuṣṭyā nipīḍayet /<br />
            [sthā]pitaṃ jvālate tatra bhavedvajradharo samaḥ // 3 //
            </p>
         
         
         <p>kuṅkumaṃ tu bhage vidhvā tadbhagaṃ satvavajrayā /
            cchāditaṃ jvālate tantu bhavedvajradharo sama // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ vajraguhya rativaśaṃkara sidhya huṃ //
            </p>
         
         
         <p>oṃ vajraguhya sidhya huṃ //</p>
         
         
         <p>oṃ guhyavajra sidhya huṃ //</p>
         
         
         <p>oṃ vajradharaguhya sidhya huṃ //</p>
         
         
         <p>tato vajrakulakarmamahāmudrājñānaṃ śikṣayet /</p>
         
         
         <p>vajrakāryaprayogeṇa mahāmudrāḥ samāsataḥ /
            vajrakrodhasamāpattyā vajramuṣṭiprayogataḥ // 1 // //</p>
         
         
         <p>
            samayāgryastathaivehahuṃkārāṅgu liyogataḥ /<br />
            dharmamudrāstathaiveha oṃkārādyai a-akṣaraiḥ // 2 //
            </p>
         
         
         <p>
            karmamudrāḥ samāsena karmamuṣṭidvidhīkṛtā /<br />
            sarvasiddhikarā śuddhā vajrakarmaprayogataḥ // 3 //
            </p>
         
         
         <p>sarvatathāgatavajrasamayāt mahākalparājād vajrakulakarmamaṇḍalavidhivistaraḥ samāptaḥ
            //</p>
         
         
         <p>CHAPTER 10 MAHA-KALPA-VIDHI-VISTARA
            Emanation of deities form samadhi</p>
         
         
         <p>atha bhagavān punarapi sarvatathāgatavajrasamayamudrādhiṣṭhānaṃ nāma samādhiṃ samāpadyemāṃ
            sarvavidyottamamabhāṣat oṃ sarvatathāgatavajrasamaye hūṃ //</p>
         
         
         <p>atha vajrapāṇirmahābodhisatva imāṃ svavajrasasayamudrāmabhāṣat huṃ vajri maṭ //</p>
         
         
         <p>atha vajragarbho bodhisatva imāṃ svaratnasamayamudrāmabhāṣat huṃ bhṛkuṭivajre raṭ
            //</p>
         
         
         <p>atha vajranetro bodhisatvo mahāsatva imāṃ svadharmasamayamudrāmabhāṣat hūṃ padmavajri
            triṭ //</p>
         
         
         <p>atha vajraviśvo bodhisattvo mahāsatva imāṃ svakarmasamayamudrāmabhāṣat hūṃ vajrakarmāgri
            kṛṭ //</p>
         
         
         <p>Delineation of the mandala</p>
         
         
         <p>atha vajrapāṇirmahābodhisatvaḥ punarapīdaṃ trilokavijayacaturmudrāmaṇḍalamabhāṣat
            /</p>
         
         
         <p>
            athātaḥ saṃpravakṣyāmi mudrāmaṇḍalamuttamaṃ /<br />
            vajradhātupratīkāśaṃ krodhavajramiti smṛtaṃ // 1 //
            </p>
         
         
         <p>mahāmaṇḍalayogena sūtrayet sarvamaṇḍalam /
            trilokavijayādyāṃstu likhedbuddhasya sarvata // iti // 2 //</p>
         
         
         <p>Mudra</p>
         
         
         <p>athātra caturmudrāmaṇḍale mahāmaṇḍalayogenākarṣaṇādividhivistaraṃkṛtvā praveśya caturmudrāmaṇḍalaṃ
            guhyamudrājñānaṃ śikṣayet /</p>
         
         
         <p>
            svayaṃ likhya caturmudrāmaṇḍalaṃ śuddhadharmatāṃ /<br />
            uccārayaṃ striyā sārdhaṃ saṃvasaṃ siddhirāpyate // 1 //
            </p>
         
         
         <p>
            svayaṃ likhya caturmudrāmaṇḍalaṃ śuddhadharmatāṃ /<br />
            uccārayan rāgeṇa strīṃ nirīkṣaṃ siddhirāpyate // 2 //
            </p>
         
         
         <p>
            svayaṃ likhya caturmudrāmaṇḍalaṃ śuddhadharmatāṃ /<br />
            pravartayaṃ striyaṃ kāntāṃ paricumbaṃstu sidhyati // 3 //
            </p>
         
         
         <p>
            svayaṃ likhya caturmudrāmaṇḍalaṃ śuddhadharmatāṃ /<br />
            uccārayaṃ samāliṅgetsarvasiddhiravāpyate // 4 //
            </p>
         
         
         <p>
            tatraitāḥ śuddhadharmatāmudrā bhavanti /<br />
            oṃ sarvatathāgataviśuddhadharmate hoḥ //
            </p>
         
         
         <p>oṃ vajraviśuddhadṛṣṭi jjaḥ //</p>
         
         
         <p>oṃ svabhāvaviśuddhamukhe huṃ //</p>
         
         
         <p>oṃ sarvaviśuddhakāyavāṅmanaḥkarmavajri han //</p>
         
         
         <p>tataścaturmudrāmaṇḍalaguhyarahasyamudrāṃ śikṣayet /</p>
         
         
         <p>
            praviśya maṇḍalamidaṃ pañcabhiḥ kāmasadguṇaiḥ /<br />
            ramayan paradārāṇi sutarāṃ siddhimāpnute //
            </p>
         
         
         <p>athāsyā hṛdayaṃ bhavati ho vajrakāma //</p>
         
         
         <p>tato yathāvad vajrākrāntitriśūlamudrādyāḥ catasraḥ samayamudrāḥ savidhivistarāḥ śikṣayitvā,
            tena caturmudrāprayogeṇa vajravādyatūryatālān niryātya, vajrasatvasaṃgrahahṛdayagītiṃ
            gāyatā mudrāpratimudropamudrājñānamudrābhirnṛtyopahārapūjā kāryati /</p>
         
         
         <p>tatreyaṃ nṛtyopahārapūjā bhavati /</p>
         
         
         <p>
            vajranṛtyaprayogeṇa vajrakrodhāṅgu lidvayaṃ /<br />
            vajrahuṃkāramudrāṃ tu hṛdye tu nibandhayet // 1 //
            </p>
         
         
         <p>
            tathaiva nṛtyan vāmāṃ tu gṛhya dakṣiṇamuṣṭinā /<br />
            parivartya lalāṭo tu niveśyāgryā mukhena ta // 2 //
            </p>
         
         
         <p>
            tataiva nṛtyanmuktvā tu samakuḍmalasandhite /<br />
            agryāñjaliṃ hṛdi sthāpya namedāśayakampitaiḥ // 3 //
            </p>
         
         
         <p>vajrakrodhāṅgulī samyaguttāramukhasandhite /
            parivartya tathoṣṇīṣe tu tarjanī mukhasusthitā // 4 // iti //</p>
         
         
         <p>II.6 Ekamudramandala</p>
         
         
         <p>a[tha vajrapā]ṇirmahābodhisatvaḥ punarapīmaṃ svavajrasamayakrodhasamayamabhāṣat huṃ
            //</p>
         
         
         <p>Delineation of the mandala</p>
         
         
         <p>athāsya maṇḍalaṃ bhavati /</p>
         
         
         <p>
            athātaḥ saṃpravakṣyāmi guhyamaṇḍalamuttamaṃ /<br />
            vajradhātupratīkāśaṃ vajrahuṃkarasaṃjñitaṃ // 1 //
            </p>
         
         
         <p>
            mahāmaṇḍalayogena bāhyamaṇḍalamālikhet /<br />
            tasya madhye likhetsamyagvajriṇaṃ candramaṇḍale // 2 //
            </p>
         
         
         <p>savajra vajrahuṃkāramahāmudrākaragrahaṃ /
            pratyālīḍhasusaṃsthānaṃ yathāvad varṇarūpiṇam // iti // 3 //</p>
         
         
         <p>Mudra</p>
         
         
         <p>
            athātra guhyamaṇḍale sarvasiddhividhivistaraṃ kṛtvā, vajrahuṃkāraguhyamudrājñānamudīrayet
            /<br />
            praviśya maṇḍalamidaṃ trilokavijayāṅgulīṃ /<br />
            sādhaye tu bhage bidhvā sarvakarma susidhyati //
            </p>
         
         
         <p>athāsya sādhanahṛdayaṃ bhavati huṃ vajrasamaya kṛta //</p>
         
         
         <p>tato vajrahuṃkārahasyasādhanamudrājñānaṃ śikṣayet /</p>
         
         
         <p>
            praviṣṭvā maṇḍalaṃ samyag mahāmudrāgrasaṃsthitaḥ /<br />
            saṃvasan vajrahuṃkāraḥ sarvakarmakaro bhaved // iti //
            </p>
         
         
         <p>tatrāsyāḥ sādhanahṛdayaṃ bhavati huṃ vajrasamaya huṃ //</p>
         
         
         <p>tato yathāvan mudrābandhacatuṣṭayaṃ śikṣayet / tathaiva siddhayaḥ saṃbhavantīti //</p>
         
         
         <p>yathā maṇḍale evaṃ paṭādiṣu likhitānāṃ sarvapratimāsvapi sāmānyā siddhiriti /</p>
         
         
         <p>atha vajrapāṇiḥ sarvatathāgatānāhūyaivamāha / "adhitiṣṭhata bhagavantaḥ sarvatathāgatā
            mame[daṃ kulaṃ ye ca] sarvasatvā yathākāmakaraṇīyatayā sarvasiddhīḥ prāpnuyur" iti
            //</p>
         
         
         <p>atha bhagavantaḥ sarvatathāgatāḥ punaḥ samājamāgamyāsya trilokavijayakalpasyādhiṣṭhānāyedamūcuḥ
            /</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgraham // iti //
            </p>
         
         
         <p>sarvatathāgatavajrasamayānmahākalparājān mahākalpavidhivistaraḥ samāptaḥ //</p>
         
         
         <p>CHAPTER 11 TRILOKACAKRA-MAHA-MANDALA-VIDHI-VISTARA</p>
         
         
         <p>atha bhagavantaḥ sarvatathāgatāḥ punarapi samājamāpadya jānanneva vajrapāṇiṃ mahābodhisatvamevamāhuḥ
            / "pratipadyasva vatsa sarvatathāgatājñākāritayai imaṃ maheśvarakāyamataḥ svapādatālāt
            mokṣum!" iti / atha bhagavāṃ vajrapāṇistāṃstathāgatānevamāha / "ahaṃ bhagavadbhiḥ
            sarvaduṣṭadamakaḥ krodha ityabhiṣiktaḥ / tanmayāyaṃ vyāpāditaḥ, tatkathamasya mokṣāmī?"
            ti /</p>
         
         
         <p>atha sarvatathāgatā maheśvarasya sarvatrilokādhipateḥ śarīrasya jīvitasaṃjananahetoridaṃ
            mṛtavijñānākarṣaṇahṛdayaṃ svahṛdaye[bhyo niścaranti /] oṃ vajrasatva hūṃ jjaḥ //</p>
         
         
         <p>athāsya mudrābandho bhavati /</p>
         
         
         <p>guhyāṅkuśī dṛḍhīkṛtya samāntyāsu prasāritā /
            mṛtasya mūrdhni sandhāya [punarjīvitaṃ prāpsyata // iti //]</p>
         
         
         <p>athāsmin viniḥsṛtamātre sa bhagavān [bhasmeśvaranirghoṣas] tathāgato bhasmacchatrāyā
            lokadhātor [āgamya, tasya] maheśvara[sya kāye praviṣṭvā, idamudānamudānayāmāsa /]</p>
         
         
         <p>
            aho hi sarvabuddhānāṃ buddhājñānamanuttaraṃ /<br />
            yanmṛto 'pi hi kāyo 'yaṃ jīvadhātutvamāgata // iti //
            </p>
         
         
         <p>[atha vajrapāṇir] mahābodhisatva idaṃ pādoccārannāma hṛdayamudājahāra oṃ vajra muḥ
            //</p>
         
         
         <p>athāsya mudrābandho bhavati /</p>
         
         
         <p>vajrakrodhāṅgulī[mutthāpayitvāgrāsaṅgaṃ sthite /] parivartya[dvayorvajrayoradhastātsamuddhared
            // iti //]</p>
         
         
         <p>athāsmin bhāṣitamātre mahāvajradharapādamūlān mahādevo [muktayitvā punaḥ saṃjīvīkṛtaḥ
            /] atha maheśvara[kāyaṃ tena tathāgatena saṃ]jīvamadhiṣṭhāya, svayauvarājyatāyāmatraiva
            lokadhātau sarvasatva[hitārthañca duṣṭa]vinayārthaṃ ca pratiṣṭhāpitavāniti //</p>
         
         
         <p>atha tato vajrapāṇi caraṇatalādimāṃ candrapādānnāma sarvatathāgatabodhicittamudrāṃ
            [viniḥsṛtaḥ /] oṃ candrottare samantabhadrakiraṇī mahāvajriṇi hūṃ //</p>
         
         
         <p>athāsya mudrābandho bhavati /</p>
         
         
         <p>
            vajrabandhaṃ dṛḍhīkṛtya kaniṣṭhāṅguṣṭha[samotthā /<br />
            samotthitvā susāritā candraprabheti] kīrtitā //
            </p>
         
         
         <p>athāsyāṃ viniḥsṛtamātrāyāṃ tata eva pādatalāc candrottara eva tathāgato [niścacāra,
            tasya maheśvarasya śire vajrapāṇi pādāvakrānte tadardhacandramūrdhanabhiṣikto, vajrapāṇervāmapārśve
            sthitaḥ / tataḥ] sarvatathāgatai[rvajrapāṇermitrasya pāṇau] vajraśūlaṃ datvā, vajravidyottamo
            vajravidyottama iti vajranāmābhiṣekeṇābhiṣiktaḥ //</p>
         
         
         <p>atha vajravidyottamo bodhisattvo [mahāsattvaśca] tena vajraśūlena cakraparivartanagatyā
            nṛtyopahārapūjāṃ kurvannidamudānamudānayāmāsa /</p>
         
         
         <p>
            aho hi sarvabuddhānāṃ bodhicittamanuttaraṃ /<br />
            yatpādāgrasparśenāpi buddhatvaṃ prāpyate mayā // iti //
            </p>
         
         
         <p>atha vajrapāṇirmahābodhisatvaḥ, tato vajrakrodhasamādhervyutthāya, bhagavantame[tāṃ
            vācamuvāca] / "ahaṃ bhagavaṃ sarvatathāgatairvajraṃ pāṇibhyāṃ datvā vajrapāṇitvenābhiṣiktaḥ
            // tadeṣāṃ devādīnāṃ bāhyavajrakulānāmasmiṃ trilokavijayamahāmaṇḍale sthānaviniyogaṅkariṣyāmi
            / yena te satvā avaivartikā bhaviṣyanti anuttarāyāṃ samyaksaṃbodhāv" iti //</p>
         
         
         <p>atha bhaga[vān vairocanas] tathāgato 'rhan samyaksaṃbuddha idaṃ sarvatathāgatoṣṇīṣamudājahāra
            oṃ vajrasatvoṣṇīṣa huṃ phaṭ //</p>
         
         
         <p>athāsmin bhāṣitamātre sarvatathāgatoṣṇī[ṣemyo viniḥsṛto bhagavadvajrapāṇivigrahaḥ,
            nānā]varṇaraśmayo bhūtvā, sarvalokadhātavo 'vabhāsya, punarapi bhagavato vajrapāṇermūdham
            [anupariveṣṭitāḥ, sarvatathāgatoṣṇīṣatejorāśiṃ bhūtvā] sthitaḥ / atha tatastejorāśita
            idaṃ sarvatathāgatoṣṇīṣaṃ niścacāra / oṃ namassarvatathāga[toṣṇīṣa] tejorāśi anavalokitamūrdha
            hūṃ jvāla dhaka vidhaka dara vidara huṃ phaṭ //</p>
         
         
         <p>atha vajrapāṇirbodhisatvo mahāsatva idaṃ svavidyottamamudā[jahāra]oṃ nisuṃbha vajra
            huṃ phaṭ //</p>
         
         
         <p>tataḥ punarapi vajrapāṇiḥ svahṛdayādidaṃ hṛdayamudājahāra oṃ ṭṭakki jjaḥ //</p>
         
         
         <p>atha vajragarbho bodhisatvo mahāsatva idaṃ svavidyottamamabhāṣat oṃ vajra ratnottama
            jvālaya huṃ phaṭ //</p>
         
         
         <p>atha vajranetro bodhisatvo mahāsatva idaṃ svavidyottamamabhāṣat oṃ svabhāvaśuddha
            vajrapadma śodhaya sarvān vidyottama huṃ phaṭ //</p>
         
         
         <p>atha vajraviśvo bodhisattvo mahāsatva imaṃ svavidyottamamabhāṣat oṃ vajrakarmottama
            vajradhara samayamanusmara suṃbhanisuṃbhākarṣaya praveśayāveśaya bandhaya samayaṃ
            grahaya sarvakarmāṇi me kuru mahāsatva huṃ phaṭ //</p>
         
         
         <p>atha vajravidyottamo bodhisatvo mahāsatva idaṃ svahṛdayaṃ bhagavato vajrapāṇeḥ pādavandanīyaṃ
            niryātayāmāsa oṃ suṃbha nisuṃbha vajravidyottama huṃ phaṭ //</p>
         
         
         <p>atha krodhavajro vidyārājo bhagavataścaraṇayornipatyeda svahṛdayamadāt huṃ vajraśūla
            //</p>
         
         
         <p>atha māyāvajro vidyārājedaṃ svahṛdayamabhāṣat oṃ vajramāya vidarśaya sarva huṃ phaṭ
            //</p>
         
         
         <p>atha vajraghaṇṭo vidyārājaḥ svahṛdayamadāt oṃ vajraghaṇṭa raṇa raṇa huṃ phaṭ //</p>
         
         
         <p>atha maunavajraḥ svahṛdayamadāt oṃ vajramauna mahāvrata huṃ phaṭ //</p>
         
         
         <p>atha vajrāyudhaḥ svahṛdayamadāt oṃ vajrāyudha dāmaka huṃ phaṭ //</p>
         
         
         <p>vidyārājanakāḥ //</p>
         
         
         <p>atha vajrakuṇḍalirvajrakrodho bhagavate vajrapāṇaye idaṃ svahṛdayaṃ pādavandanīyaṃ
            niryātayāmāsa / oṃ vajrakuṇḍali mahāvajrakrodha guhṇa hana daha paca vidhvaṃsaya /
            vajreṇa mūrdhānaṃ sphālaya bhinda hṛdayaṃ vajrakrodha huṃ phaṭ //</p>
         
         
         <p>atha vajraprabho vajrakrodha idaṃ svahṛdayamadāt / oṃ vajraprabha māraya saumyakrodha
            huṃ phaṭ //</p>
         
         
         <p>atha vajradaṇḍo vajrakrodhaḥ svahṛdayamadāt / oṃ vajradaṇḍa tanuya sarvaduṣṭān mahākrodha
            huṃ phaṭ //</p>
         
         
         <p>atha vajrapiṅgalo vajrakrodha idaṃ svahṛdayamadāt / oṃ vajrapiṅgala bhīṣaya sarvaduṣṭān
            bhīmakrodha huṃ phaṭ //</p>
         
         
         <p>vajrakrodhāḥ //</p>
         
         
         <p>atha vajraśauṇḍo gaṇapatirbhagavate vajrapāṇaye idaṃ hṛdayanniryātayati sma / oṃ vajraśauṇḍa
            mahāgaṇapati rakṣa sarvaduṣṭebhyo vajradharājñāṃ pālaya huṃ phaṭ /</p>
         
         
         <p>atha vajramāla idaṃ svahṛdayamadāt / oṃ vajramāla gaṇapataye mālayākarṣaya praveśayāveśaya
            bandhaya vaśīkuru māraya huṃ phaṭ //</p>
         
         
         <p>atha vajravaśī svahṛdayamadāt / oṃ vajravaśī mahāgaṇapate vaśīkuru huṃ phaṭ //</p>
         
         
         <p>atha vijayavajro gaṇapatiḥ svahṛdayamadāt / oṃ vajravijaya vijayaṃ kuru mahāgaṇapati
            huṃ phaṭ //</p>
         
         
         <p>gaṇapa[tayaḥ //]</p>
         
         
         <p>atha vajramusalo vajradūta idaṃ svahṛdayaṃ vajrapāṇaye niryātayāmāsa / oṃ vajramusala
            kṛṭṭa kuṭṭa sarvaduṣṭān vajradūtahuṃ phaṭ //</p>
         
         
         <p>[atha vajrā]nilo dūtaḥ svahṛdayamadāt / oṃ vajrānila mahāvegānaya sarvaduṣṭān huṃ
            phaṭ //</p>
         
         
         <p>atha vajrānalo dūtaḥ svahṛdayamadāt / oṃ vajrānala mahādūta jvālaya sarva bhasmīkuru
            sarvaduṣṭān huṃ phaṭ //</p>
         
         
         <p>atha vajrabhairavo dūtaḥ svahṛdayamadāt / oṃ vajrabhairava vajradūta bhakṣaya sarvaduṣṭān
            mahāyakṣa huṃ phaṭ //</p>
         
         
         <p>dūtāḥ //</p>
         
         
         <p>atha vajrāṅkuśo vajraceṭa idaṃ svahṛdayaṃ bhagavate vajrapāṇaye niryātayāmāsa / oṃ
            vajraṅkuśākarṣaya sarva mahāceṭa huṃ phaṭ //</p>
         
         
         <p>atha vajrakālaḥ svahṛdayamadāt / oṃ vajrakāla mahāmṛtyumutpādaya huṃ phaṭ //</p>
         
         
         <p>atha vajravināyakaḥ svahṛdayamadāt / oṃ vajravināyakāsya vighnaṃ kuru huṃ phaṭ //</p>
         
         
         <p>atha nāgavajra idaṃ svahṛdayaṃ bhagavate vajrāpāṇaye pādavandanīyaṃ niryatayāmāsa
            / oṃ nāgavajrānaya sarvadhanadhānyahiraṇyasuvarṇamaṇimuktālaṅkārādīni sarvopakaraṇāni
            vajradhara samayamanusmarakaḍḍha gṛhṇa bandha hara hara prāṇān mahāceṭa huṃ phaṭ //</p>
         
         
         <p>ceṭāḥ //</p>
         
         
         <p>atha vajrapāṇirmahābodhisatva idaṃ sarvavajrakulākarṣaṇasamayamudājahāra oṃ vajrāṅkuśākarṣaya
            huṃ //</p>
         
         
         <p>tataḥ praveśanasamayamudājahāra huṃ vajrapāśākaḍḍha huṃ //</p>
         
         
         <p>tataḥ samayabandhamudājahāra huṃ vajrasphoṭa vaṃ //</p>
         
         
         <p>tataḥ karmahṛdayamudājahāra oṃ vajrakarma sādhaya kṛt //</p>
         
         
         <p>Delineation of the mandala</p>
         
         
         <p>
            atha vajrapāṇiridaṃ sarvavajrakulamahāmaṇḍalamabhāṣat /<br />
            athātaḥ saṃpravakṣyāmi mahāmaṇḍalamuttamaṃ /<br />
            dharmacakrapratīkāśaṃ sūtraye sarvamaṇḍalaṃ //
            </p>
         
         
         <p>tatredaṃ sūtraṇahṛdayaṃ bhavati oṃ vajrasūtrākarṣaya sarvamaṇḍalān huṃ //</p>
         
         
         <p>
            maṇḍalasya tu madhye vai vidhvā khadirakīlakaṃ /<br />
            tatastu sūtraṃ dviguṇaṃ kṛtvā tena prasūtrayet //
            </p>
         
         
         <p>tatredaṃ kīlakahṛdayaṃ / oṃ vajrakīla kīlaya sarvavidhnān bandhaya hūṃ phaṭ //</p>
         
         
         <p>
            catuḥsūtrasamāyuktaṃ sūtrayeccakramaṇḍalaṃ /<br />
            bāhyatastasya niḥkramya dviguṇaṃ tu tathaiva ca // 1 //
            </p>
         
         
         <p>tasyāpi triguṇaṅkuryāt bāhyamaṇḍalasūtraṇaṃ /
            vidiśāścārayogena koṇarekhāstu sūtrayed // iti // 2 //</p>
         
         
         <p>sūtraṇavidhiḥ /</p>
         
         
         <p>
            tatastu sūtraṇaṃ tattu raṅgaiḥ śuddhaistu pūrayet /<br />
            vāmavajramahāmuṣṭyā prāgrekhāṃ tu yathāsukhaṃ //
            </p>
         
         
         <p>tatredaṃ raṅgahṛdayaṃ / oṃ vajraraṅga samaya hūṃ //</p>
         
         
         <p>
            tato madhyasthito bhūtvā vajrācāryaḥ samāhitaḥ /<br />
            manasodghāṭayeccaiva vajradvāracatuṣṭayaṃ //
            </p>
         
         
         <p>tatredaṃ dvārodghāṭanahṛdayaṃ / oṃ vajrodghāṭanasamaya praviśa śīghraṃ smara vajrasamaya
            huṃ phaṭ //</p>
         
         
         <p>
            saurvarṇarājate vāpi mṛṇmaye vā sucitrite /<br />
            iṣṭake tu caturaśre tu buddhabimbaṃ niveśayet //
            </p>
         
         
         <p>tatredaṃ sarvabuddhahṛdayaṃ[bha]vati / oṃ sarvavid //</p>
         
         
         <p>
            buddhasya sarvataḥ kuryanmahāsatvacatuṣṭayaṃ /<br />
            trilokavijayaṃ kurvan vajrāpāṇiṃ puraḥsthitaṃ //
            </p>
         
         
         <p>
            tatraitāni mahāsatvacatuṣṭayahṛdayāni bhavanti /<br />
            oṃ suṃbha nisuṃbha huṃ gṛṇha gṛṇha huṃ gṛṇha pya huṃ ānaya ho bhagavan vajra huṃ phaṭ
            // 1 //
            </p>
         
         
         <p>oṃ vajrabhṛkuṭi krodhānaya sarvaratnān hīḥ phaṭ // 2 //</p>
         
         
         <p>oṃ vajradṛṣṭi krodhadṛṣṭyā māraya huṃ phaṭ // 3 //</p>
         
         
         <p>oṃ vajraviśva krodha kuru sarvaṃ viśvarūpatayā sādhaya hūṃ phaṭ // 4 //</p>
         
         
         <p>
            praveśenniṣkramedvāpi sutrādhastānmanogataṃ /<br />
            vajravega iti khyātastena rekhāṃ samākramed // iti //
            </p>
         
         
         <p>tatredaṃ vajravegahṛdayaṃ / vajravega //</p>
         
         
         <p>
            vajravegena niḥkramya prathamaṃ maṇḍalaṃ tathā /<br />
            yathāvadanupūrveṇa vajramāyādayo likhet //
            </p>
         
         
         <p>
            tatraiṣāṃ samayahṛdayāni bhavanti /<br />
            oṃ vajracakra hūṃ // 1 //
            </p>
         
         
         <p>oṃ vajraghaṇṭa hūṃ // 2 //</p>
         
         
         <p>oṃ vajradaṇḍakāṣṭha hūṃ // 3 //</p>
         
         
         <p>oṃ vajrāyudha hūṃ // 4 //</p>
         
         
         <p>
            vajravegena cākramya dvitīyaṃ maṇḍalaṃ tathā /<br />
            vajrakuṇḍalipūrvāṃstu vajrakodhānniveśayet //
            </p>
         
         
         <p>
            tatraiṣāṃ hṛdayāni bhavanti /<br />
            oṃ prajvalita pradīptavajra hūṃ // 1 //
            </p>
         
         
         <p>oṃ vajrasaumya hūṃ // 2 //</p>
         
         
         <p>oṃ vajradaṇḍa hūṃ // 3 //</p>
         
         
         <p>oṃ vajravikṛta huṃ // 4 //</p>
         
         
         <p>
            tatastu vajravegena likhed dvāracatuṣṭaye /<br />
            vajraśauṇḍādayaḥ sarve yathāvadanupūrvaśaḥ //
            </p>
         
         
         <p>
            tatraiṣāṃ samayahṛdayāni bhavanti /<br />
            oṃ vajramada huṃ //
            </p>
         
         
         <p>oṃ vajramāle hūṃ //</p>
         
         
         <p>oṃ vajrārtha hūṃ //</p>
         
         
         <p>oṃ vajrāśi hūṃ //</p>
         
         
         <p>
            vajravegena cākramya tṛtīye maṇḍale likhet /<br />
            yathāvadanupūrveṇa sa vajramusalādayaḥ //
            </p>
         
         
         <p>
            tatraiṣāṃ hṛdayāni bhavanti /<br />
            oṃ vajramusala hūṃ //
            </p>
         
         
         <p>oṃ vajrapaṭa hūṃ //</p>
         
         
         <p>oṃ vajrajvāla hūṃ //</p>
         
         
         <p>oṃ vajragraha hūṃ //</p>
         
         
         <p>
            vajravegena cākramya caturthe maṇḍale likhet /<br />
            vajrāṅkuśādayaśceṭā yathāvadanupūrvaśaḥ //
            </p>
         
         
         <p>tatraiṣāṃ hṛdayāni bhavanti //</p>
         
         
         <p>oṃ vajradaṃṣṭra hūṃ //</p>
         
         
         <p>oṃ vajrāmāraṇa hūṃ //</p>
         
         
         <p>oṃ vajravidhna hūṃ //</p>
         
         
         <p>oṃ vajraharaṇa huṃ //</p>
         
         
         <p>
            vajravegena niḥkramya bāhyamaṇḍale saṃsthitā /<br />
            yathāvadanupūrveṇa saṃlikhetsarvamātaraḥ // 1 //
            </p>
         
         
         <p>vajradvāreṣu sarveṣu dvārapālāsta eva tu /
            ataḥ paraṃ pravakṣyāmi yathāvadvidhivistaram // 2 // iti //</p>
         
         
         <p>athātra trilokacakramahāmaṇḍale ākarṣaṇādikarma kṛtvā, svayaṃ vajrācāryo vajrakrodhaterintirimudrāṃ
            badhvā, evaṃ brūyād, "ahante vajrasamayajñānamutpādayiṣyāmi / tattvayā na kasyacidvaktavyaṃ
            / mā te viṣamā parihāreṇa kālakriyayā narakapatanaṃ syād," idamuktvedaṃ śapathahṛdayaṃ
            dadyāt / vajrakrodhaterintirimudrāṃ badhvā darśayet "ayaṃ vajrakrodhasamayaste sandahet
            kulan, murdhādārabhya kāyaṃ tu nāśayet, yadyatikramet samayaṃ bandhaya" //</p>
         
         
         <p>tato vajradhāri karmamudrāṃ bandhayedanena hṛdayena oṃ sarvatathāgata vajradhara gṛhṇa
            bandha samaya hūṃ //</p>
         
         
         <p>athāsyā mudrāyā bandho bhavati /</p>
         
         
         <p>
            kaniṣṭhāṅguṣṭhabandho tu hastau dvāvadharottarau /<br />
            mudreyaṅkarmasamaya[vajrabandheti] kīrtitā //
            </p>
         
         
         <p>tato vajra odakenābhiṣiñcedanena hṛdayena oṃ vajrābhiṣekābhiṣiñca vajradharatve samaya
            gra gra //</p>
         
         
         <p>tato naktakena mukhaṃ badhvā [praveśayatya] nena hṛdayena oṃ praviśa vajra praveśaya
            vajra āviśa vajra ādhitiṣṭha vajra hūṃ //</p>
         
         
         <p>tataḥ praveśya puṣpāṇi kṣipet anena hṛdayena oṃ pratīcchādhitiṣṭha vajra hoḥ //</p>
         
         
         <p>tato yatra patati so 'sya sidhyati /</p>
         
         
         <p>tato mukhabandhaṃ muktvā, maṇḍalaṃ yathānupūrvato darśayet / na cāsya vaktavyaṃ kiṃ
            deva iti / tatkasmāddhetoḥ? santi satvā mithyādṛṣṭayo ye na śraddhāsyanti, kimetadamoghaṃ
            buddhānāṃ bhagavatāṃ jñānaṃ, yathā tathāgatā vajrakule vajrapāṇinābhiṣiktāstathāgatā
            eveti samayaḥ / anyatra ye deve bhaktāsteṣāṃ śapathahṛdayaṃ datvā vācyamiti /</p>
         
         
         <p>tato vajraratnacinhamālābhiṣekaṃ datvā, karmavajraṃ pāṇibhyāmabhiprayacchya, vajranāma
            kuryāt, yathā vajrasamayamahāmaṇḍala iti //</p>
         
         
         <p>Mudra</p>
         
         
         <p>tato mahāmudrābandhaṃ śikṣayet /</p>
         
         
         <p>
            vajrabandhaṃ dṛḍhīkṛtya praviṣṭāṅgu ṣṭhasaṃcayaṃ /<br />
            kuñcitāgryāṣu gacchannaṃ satvoṣṇīṣeti saṃjñitā // 1 //
            </p>
         
         
         <p>
            vajrabandhaṃ samādhāya samāṅguṣṭhātmyamadhyamā /<br />
            tejorāśīti vikhyātā tejorāśermahātmanaḥ // 2 //
            </p>
         
         
         <p>
            vajramudrādvikaṃ badhvā kaniṣṭhāṅguṣṭhasandhitaṃ /<br />
            gāḍhamaṅkuśabandhena mahāvidyottamasya tu // 3 //
            </p>
         
         
         <p>
            mahāvidyottamamayīṃ mudrāṃ badhvā suyantritāṃ /<br />
            hṛdyaṅgaṣṭhamukhānāṃ tu bandhanāddhṛdayā smṛtā // 4 //
            </p>
         
         
         <p>
            tāmevānāmamadhyābhiraṅgulībhiḥ suyantritāṃ /<br />
            vajraratnaprayogeṇa parivartya mukhasthitā // 5 //
            </p>
         
         
         <p>
            tāmevottānasaṃsthāṃ svahṛdaye parivartya vai /<br />
            catuḥpuṣpā tu nāmena padmavidyottamasya tu // 6 //
            </p>
         
         
         <p>tāmeva mūrdhādārabhya bhramatkāyāgramaṇḍalā /
            vajraviśvasya mudreyaṃ vajrakarmaprasādhike // ti // 7 //</p>
         
         
         <p>
            satvavajrāṃ dṛḍhīkṛtya kaniṣṭhā vajrasandhitā /<br />
            sarvaviddhṛdayasyāsya mudreyaṃ sarvasādhikā // 8 //
            </p>
         
         
         <p>
            kaniṣṭhāṅguṣṭhabandhe tu vāmamadhyāṅgulitrike /<br />
            triśūle madhyaśūlaṃ tu vajramudrāparigrahaṃ // 9 //
            </p>
         
         
         <p>
            vajravidyottamasyeyaṃ vajraśūleti kīrtitā /<br />
            ataḥ paraṃ pravakṣyāmi māyāvajrādisaṃjñitā // 10 //
            </p>
         
         
         <p>
            vajrabandhaṃ dṛḍhīkṛtya vāmavajraṃ tu bandhayet /<br />
            vajramuṣṭiriti khyātā sarvavajrakuleṣviyaṃ // 1 //
            </p>
         
         
         <p>
            dvidhīkṛtya tu tadvajraṃ sarvacihnaniveśitaṃ /<br />
            sarvavajrakulānāṃ tu mudrāsu ca niveśayet // 2 //
            </p>
         
         
         <p>
            prasāritāgrā pṛṣṭhasthā jyeṣṭhāṅguṣṭhagrahādhagā /<br />
            oṃkāra mūrdhni saṃsthā tu vajra caiva pratiṣṭhitā // 3 //
            </p>
         
         
         <p>vidyārājamahāmudrāgaṇaḥ //</p>
         
         
         <p>
            prasāritāśritā pāṇau hastapṛṣṭhe tathaiva vā /<br />
            muṣṭisaṃsthā bhujā vā ca mukhataḥ parivartitā //
            </p>
         
         
         <p>vajrakrodhamahāmudrāgaṇaḥ //</p>
         
         
         <p>
            vāmāṅguṣṭhasusaṃsthā tu mālabandhaprayojitā /<br />
            dakṣiṇenārthadāyī ca khaṅgamudrāgramuṣṭimā //
            </p>
         
         
         <p>gaṇapatimahāmudrāgaṇaḥ //</p>
         
         
         <p>
            dakṣiṇagrastamusalā prasāritabhujā tathā /<br />
            dakṣiṇajvālasandarśā vajramuṣṭiprakampitā //
            </p>
         
         
         <p>dūtamahāmudrāgaṇaḥ //</p>
         
         
         <p>
            sagarvamukhadaṃṣṭrāgrā daṇḍāghātaprapātitā /<br />
            bāhusaṃkocalambā ca vāmadakṣiṇahāriṇī // ti //
            </p>
         
         
         <p>ceṭamahāmudrāgaṇaḥ //</p>
         
         
         <p>
            kalpanaṃ maṇḍale sarve [vāma]vajragraheṇa tu /<br />
            ataḥ paraṃ pravakṣyāmi sādhanaṃ karma eva ca // 1 //
            </p>
         
         
         <p>
            yasya satvasya yā mudrā bhavettasya svamātmanā /<br />
            bhāvayantaṃ svamātmānaṃ mudrāsādhanamuttamaṃ // 2 //
            </p>
         
         
         <p>manoṣṇīṣamahārakṣā tejorāśī susiddhadā /
            sarvakṛdvajrahuṃkārā sarvākarṣā tu hṛdgate // ti // 3 //</p>
         
         
         <p>buddhamudrāḥ //</p>
         
         
         <p>
            sarvavitsarvasiddhistu vajravidyottamā /<br />
            vajraśūlā mahāmudrā mahasiddhipradāyikā // 1 //
            </p>
         
         
         <p>
            māyāvajrasusiddhistu samāveśā tu ghaṇṭikā /<br />
            daṇḍakāṣṭhā tu nairvāṇī vajravajrā tu māraṇī // 2 //
            </p>
         
         
         <p>vidyārājanikāḥ //</p>
         
         
         <p>
            jvālāgrī duṣṭadamanī saumyāgrī sarvamāraṇī /<br />
            daṇḍāgrā ghātanī caiva bhīmākṣī tu bhayaṅkarī //
            </p>
         
         
         <p>vajrakrodhāḥ //</p>
         
         
         <p>
            madanī madanī tīvraṃ mālā sarvakarī smṛtā /<br />
            kāminī priyakārī tu māraṇī sarvamāraṇī //
            </p>
         
         
         <p>gaṇamudrāḥ //</p>
         
         
         <p>
            musalā duṣṭanirghātā paṭā sūtrapaṭā tathā /<br />
            jvālāgrī duṣṭadamanī yakṣiṇī grahalāyikā //
            </p>
         
         
         <p>dūtamudrāḥ /</p>
         
         
         <p>
            bhakṣaṇī vajradaṃṣṭrā tu māraṇī sarvamāraṇī /<br />
            suvighnā vidhnakartrī tu hāriṇī sarvahāriṇī //
            </p>
         
         
         <p>ceṭamudrāḥ //</p>
         
         
         <p>sarvatathāgatavajrasamayān mahākalparājāt trilokacakramahāmaṇḍalavidhivistaraḥ parisamāptaḥ
            //</p>
         
         
         <p>CHAPTER 12 SARVA-VAJRA-KULA-VAJRA-MANDALA-VIDHI-VISTARA
            Emanation of deities from samadhi</p>
         
         
         <p>atha bhagavān punarapi sarvatathāgatavajradhāraṇīsamayasaṃbhavādhiṣṭhānannāma samādhiṃ
            samāpadyemāṃ svavidyottamāmabhāṣat oṃ vajrasāvitre svāhā //</p>
         
         
         <p>atha vajrāpāṇirmahābodhisatvaḥ punarapīmaṃ svavidyottamāmabhāṣat oṃ vajradhāri hūṃ
            // vajravikrame hūṃ phaṭ //</p>
         
         
         <p>atha vajragarbho bodhisattvo mahāsatva imāṃ svavidyottamāmabhāṣat oṃ vajraratnagotre
            svāhā //</p>
         
         
         <p>atha vajranetro bodhisatvo mahāsatva imāṃ svavidyottamāmabhāṣat oṃ vajrapadmanetre
            hūṃ phaṭ //</p>
         
         
         <p>atha vajraviśvo bodhisatvo mahāsatva imāṃ svavidyottamāmabhāṣat oṃ vajrakarmakari
            hūṃ //</p>
         
         
         <p>atha vajravidyottamo bodhisattva imāṃ svavidyottamāmabhāṣat oṃ vajraśūlāgre svāhā
            //</p>
         
         
         <p>atha vajramāyo vidyārāja imāṃ svamudrāmabhāṣat oṃ vajracakre hūṃ //</p>
         
         
         <p>vajraghaṇṭovāca oṃ vajraghaṇṭike hūṃ //</p>
         
         
         <p>maunavajrovāca oṃ vajradaṇḍakāṣṭhe hūṃ //</p>
         
         
         <p>vajrāyudhovāca oṃ vajre hūṃ //</p>
         
         
         <p>vidyārājasamayamudrāḥ //</p>
         
         
         <p>atha vajrakuṇḍalirvajrakrodha imāṃ samayamudrāmabhāṣat oṃ jvālāvajre hūṃ //</p>
         
         
         <p>atha vajraprabha uvāca oṃ vajrasaumye hūṃ //</p>
         
         
         <p>vajradaṇḍovāca oṃ vajradaṇḍe hūṃ //</p>
         
         
         <p>vajrapiṅgalovāca oṃ vajrabhīṣaṇe hūṃ //</p>
         
         
         <p>vajrakrodhasamayamudrāḥ //</p>
         
         
         <p>atha vajraśauṇḍaḥ svasamayamudrāmabhāṣat oṃ vajrameda hūṃ //</p>
         
         
         <p>vajramālovāca oṃ vajramāle hūṃ //</p>
         
         
         <p>vajravaśyuvāca oṃ vajravaśe hūṃ //</p>
         
         
         <p>vijayavajrovāca oṃ vajrāparājite hūṃ //</p>
         
         
         <p>vajragaṇapatisamayamudrāḥ //</p>
         
         
         <p>atha vajramusalaḥ svasamayamudrāmudājahāra oṃ vajramusalagrahe hūṃ //</p>
         
         
         <p>vajrānilovāca oṃ vajrapaṭe hūṃ //</p>
         
         
         <p>vajrānalovāca oṃ vajrajvāle hūṃ //</p>
         
         
         <p>vajrabhairavovāca oṃ vajragrahe hūṃ //</p>
         
         
         <p>vajradūtasamayamudrāḥ //</p>
         
         
         <p>atha vajrāṅkuśovāca oṃ vajradaṃṣṭre hūṃ //</p>
         
         
         <p>vajrākālovāca oṃ vajramāraṇi hūṃ //</p>
         
         
         <p>vajravināyakovāca oṃ vajravighne hūṃ //</p>
         
         
         <p>nāgavajrovāca oṃ vajrahāriṇi hūṃ //</p>
         
         
         <p>vajraceṭasamayamudrāḥ //</p>
         
         
         <p>Delineation of the mandala</p>
         
         
         <p>atha vajrapāṇiḥ punarapīdaṃ sarvavajrakulavajramaṇḍalamabhāṣat /</p>
         
         
         <p>
            athātaḥ saṃpravakṣyāmi vajramaṇḍalamuttamaṃ /<br />
            caturaśramuttaradvāraṃ sūtrayed bāhyamaṇḍalaṃ // 1 //
            </p>
         
         
         <p>
            tasyābhyantaratastatra pūrvadvārantathaiva ca /<br />
            tasya madhye yathāyogaṃ buddhabimbanniveśayet // 2 //
            </p>
         
         
         <p>
            trilokavijayādyāstu catasrastasya sarvataḥ /<br />
            maṇḍalasya tathā śreṣṭha vajramudrāḥ samālikhet // 3 //
            </p>
         
         
         <p>
            tāsāṃ sarveṣu pārśveṣu kulamudrāḥ samālikhet /<br />
            vajraśauṇḍādayaścaiva catvāro dvārarakṣakāḥ // 4 //
            </p>
         
         
         <p>
            bhīmāṃ śriyaṃ sarasvatīṃ durgāṃ koṇeṣu vāmataḥ /<br />
            bāhyakoṇeṣu mudrā vai āsāmeva tu saṃlikhet // 5 //
            </p>
         
         
         <p>bāhyamaṇḍaleṣu punaryathāvaddevīḥ saṃlikhet /
            ataḥ paraṃ pravakṣyāmi yathāvadvidhivistaram // iti // 6 //</p>
         
         
         <p>Initiation into the mandala</p>
         
         
         <p>athatra vajramaṇḍale yathākāmakaraṇīyatayā vajrāṅku śādibhiḥ samayakarma kṛtvā, vajradhārimudrāṃ
            yathāvad badhvā, brūyān "na kasyacittvayā adṛṣṭasamayastaitāḥ samayamudrāḥ purato
            vaktavyāḥ, na ca rahasyabhedaḥ kartavyaḥ" //</p>
         
         
         <p>tatastatkarmavajraṃ vajradhārimudrāyāmupari sthāpya, yathāvatpraveśayet / praveśya
            tadvajraṃ tathaiva kṣipet / yatra patati sāsya samayamudrā vaśya bhavati ā // tayā
            sarvakarmāṇi karoti //</p>
         
         
         <p>tato mukhabandhaṃ muktvā, maṇḍalaṃ yathāvad darśayitvā, samayamudrārahasyaṃ brūyāt
            /</p>
         
         
         <p>
            etāḥ samayamudrāste sarvakarmakarāḥ śubhāḥ /<br />
            mātaraśca bhaginyaśca bhāryā duhitaro 'nugā // iti //
            </p>
         
         
         <p>tatrāsyā hṛdayaṃ bhavati oṃ sarvavajragāmini sarvabhakṣe sādhaya guhyavajriṇi hūṃ
            phaṭ //</p>
         
         
         <p>"anayā sakṛjjaptayā sarvastriyo vaśīkṛtyopabhoktavyāḥ, adharmo na bhavati / yathābhirucittaśca
            sarvabhujtva sādhyāḥ / tataḥ sarvaśuddhicittatāmavetya, sarvamudrāmanasottamānyapi
            sarvakarmāṇi kurvantī" tyāha bhagavān vajradharaḥ //</p>
         
         
         <p>Mudra</p>
         
         
         <p>ataḥ samayamudrāḥ śikṣayitavyāḥ //</p>
         
         
         <p>samayakrodhāṅgulī mūrdhni hṛdaye vajradṛḍhīkṛtā /
            mukhorṇā ca mukhoddhāntā mūrdhni sthāpya dvidhikṛte // ti // 1 //</p>
         
         
         <p>
            vāmavajrāgrabandhena triśūlāṅgantu pīḍayet /<br />
            anayā bandhayā samyak sidhyed vidyottamaḥ svayam // 2 //
            </p>
         
         
         <p>
            sarvavajrakulānāṃ tu vāmavajrāgrasaṃgraham /<br />
            mudrābandhaṃ pravakṣyāmi samayānāṃ yathāvidhi // 3 //
            </p>
         
         
         <p>
            cakrā sarvāṅgasaṃpīḍā ghaṇṭā mudrā tathaiva ca /<br />
            tathaivoṅkāramudrā tu siṃhakarṇaparigrahā // 4 //
            </p>
         
         
         <p>mudrārājanikāḥ //</p>
         
         
         <p>
            jvālā parigrahā caiva prabhā saṃgrahameva ca /<br />
            daṇḍamuṣṭigrahā caiva mukhataḥ parivartitā //
            </p>
         
         
         <p>krodhasamayāḥ //</p>
         
         
         <p>
            pānamudrā ca mālā ca vajrā ca ṣṭaṃbhanāmitā /<br />
            mūrdhasthā caiva gaṇikā maṇḍaladvārapālikāḥ //
            </p>
         
         
         <p>gaṇikāsamayāḥ //</p>
         
         
         <p>
            bāhuṃsaṃkocacakrā tu pṛṣṭhataḥ parivartitā /<br />
            jvālā sphuliṅgamokṣā ca vidāritamukhasthitā //
            </p>
         
         
         <p>dūtīsamayāḥ //</p>
         
         
         <p>
            dvyantapraveśitamukhī pīḍya caiva prapātanī /<br />
            bāhuveṣṭanaveṣṭā ca sahasā hāriṇī tathe // ti //
            </p>
         
         
         <p>ceṭīsamayā //</p>
         
         
         <p>sarvatathāgatavajrasamayān mahākalparājāt sarvavajrakulavajramaṇḍalavidhivistaraḥ
            parisamāptaḥ //</p>
         
         
         <p>CHAPTER 13 SARVA-VAJRA-KULA-DHARMA-SAMAYA-MANDALA-VIDHI-VISTARA
            Emanation of deities from samadhi</p>
         
         
         <p>atha bhagavāṃ punarapi sarvatathāgatadharmasamayasaṃbhavavajrādhiṣṭhānannāma samādhiṃ
            samāpadyemāṃ svavidyottamāmabhāṣat oṃ vajra vit //</p>
         
         
         <p>atha vajrāpāṇiḥ punarapīdaṃ svadharmasamayamabhāṣat oṃ hana hana hu phaṭ //</p>
         
         
         <p>atha vajragarbhaḥ svadharmasamayamabhāṣat oṃ hara hara huṃ phaṭ //</p>
         
         
         <p>atha vajranetraḥ svadharmasamayamabhāṣat oṃ mara mara huṃ phaṭ //</p>
         
         
         <p>atha vajraviśvaḥ svadharmasamayamabhāṣat oṃ kuru kuru huṃ phaṭ //</p>
         
         
         <p>atha vajravidyottamaḥ svadharmasamayamabhāṣat oṃ huṃ huṃ phaṭ //</p>
         
         
         <p>atha māyāvajra uvāca oṃ cchinda cchinda huṃ phaṭ // oṃ āviśāviśa huṃ phaṭ // oṃ bhūrbhuvaḥ
            sva huṃ phaṭ // oṃ bhinda bhinda huṃ phaṭ //</p>
         
         
         <p>vidyārājanakāḥ //</p>
         
         
         <p>oṃ dama dama huṃ phaṭ //</p>
         
         
         <p>oṃ māraya māraya huṃ phaṭ //</p>
         
         
         <p>oṃ ghātaya ghātaya huṃ phaṭ //</p>
         
         
         <p>oṃ bhaya bhaya huṃ phaṭ //</p>
         
         
         <p>krodhāḥ //</p>
         
         
         <p>oṃ mada mada huṃ phaṭ //</p>
         
         
         <p>oṃ bandha bandha huṃ phaṭ //</p>
         
         
         <p>oṃ vaśībhava huṃ phaṭ //</p>
         
         
         <p>oṃ jaya jaya huṃ phaṭ //</p>
         
         
         <p>gaṇapatayaḥ //</p>
         
         
         <p>oṃ bhyo bhyo huṃ phaṭ //</p>
         
         
         <p>oṃ ghu ghu huṃ phaṭ //</p>
         
         
         <p>oṃ jvala jvala huṃ phaṭ //</p>
         
         
         <p>oṃ khāda khāda huṃ phaṭ //</p>
         
         
         <p>dūtāḥ //</p>
         
         
         <p>oṃ khana khana huṃ phaṭ //</p>
         
         
         <p>oṃ mara mara huṃ phaṭ //</p>
         
         
         <p>oṃ gṛhṇa gṛhṇa huṃ phaṭ //</p>
         
         
         <p>oṃ vibha vibha huṃ phaṭ //</p>
         
         
         <p>ceṭāḥ //</p>
         
         
         <p>Delineation of the mandala</p>
         
         
         <p>atha vajrapāṇiḥ punarapīdaṃ sarvavajrakuladharmasamayamaṇḍalamabhāṣat /</p>
         
         
         <p>
            athātaḥ saṃpravakṣyāmi mahāmaṇḍalamuttamam /<br />
            [triloka]cakrasaṃkāśaṃ saṃlikhetsarvamaṇḍalam // 1 //
            </p>
         
         
         <p>
            sarve caiva samāpannā buddhavajradharādayaḥ /<br />
            dharmamaṇḍalayogena hṛccihnāstu samālikhet //
            </p>
         
         
         <p>Initiation into the mandala</p>
         
         
         <p>athātra [dharmasamaya]maṇḍale yathāvatkarma kṛtvā, vajradhārimudrāṃsu vajraghaṇṭāṃ
            [baddhaṃ badhyai]vaṃ bruyāt "na tvayā kasyacidasamayadṛṣṭasyādṛṣṭadevakulasya vaktavyam"
            iti uktvā, tāṃ ghaṇṭāṃ raṇāpayet evaṃ ca brūyāt, śapathahṛdayaṃ datvā /</p>
         
         
         <p>
            yatheyaṃ raṇitaghaṇṭā śabdaścāsya yathā dhruvaḥ /<br />
            tathedaṃ karmavajraṃ te nāśaṃ kuryattathā dhruvaṃ // 1 //
            </p>
         
         
         <p>vajrācāryatvagauravyaṃ vajrasrātṛṣvamitratā /
            duṣṭamaitrīvirāsaśca yadi kuryādbhavān kadā // iti // 2 //</p>
         
         
         <p>Mudra</p>
         
         
         <p>tato mukhabandhaṃ muktvā, maṇḍalaṃ darśya, dharmasamayamudrājñānaṃ śikṣayet /</p>
         
         
         <p>Samadhis of Vidyaraja, Vajrakrodha, Gana, Duta and Ceta</p>
         
         
         <p>
            buddhavajradharādīnāṃ yathāvaddharmamaṇḍale /<br />
            dhyānaṃ sarvasamatvaṃ hi vajravidyottamasya tu // 1 //
            </p>
         
         
         <p>māyopamaṃ jagadidaṃ duḥkhaṃ gaṇṭhopamaṃ tathā /
            nirvāṇaṃ sarvaduḥkhānāṃ vajraṃ bhediṣvanuttaram // iti // 2 //</p>
         
         
         <p>vidyārājasamādhayaḥ //</p>
         
         
         <p>
            krodho 'grayaḥ satvavinaye saumyatvaṃ māraṇaṃ dhruvam /<br />
            daṇḍāt samo na nirghāto mithyādṛṣṭirbhayaṃkaraḥ // iti //
            </p>
         
         
         <p>vajrakrodhasamādhayaḥ //</p>
         
         
         <p>
            madāttulyo na dhairyāsti mālātulyanna bandhanam /<br />
            striyo hi rāgo jagadvaśaṃkaraḥ dhairyamātrā parājitā // iti //
            </p>
         
         
         <p>gaṇasamādhayaḥ //</p>
         
         
         <p>
            prahāro nigrahāgrayo hi sparśānāṃ tu samīraṇaḥ /<br />
            tejasāṃ hutabhug jyeṣṭhaḥ bhojanānāṃ tu lohitam // iti //
            </p>
         
         
         <p>dūtasamādhayaḥ //</p>
         
         
         <p>
            daṃṣṭrā śuddhaḥ praviṣṭastu mṛtyuḥ sarva pade sthitaḥ /<br />
            bhayāttulyo na vighnāsti jalāttulyo na vai rasa // iti //
            </p>
         
         
         <p>ceṭasamādhayaḥ //</p>
         
         
         <p>sarvatathāgatavajrasamayān mahākalparājāt sarvavajrakuladharmasamayamaṇḍalavidhivistaraḥ
            samāptaḥ //</p>
         
         
         <p>CHAPTER 14 SARVA-VAJRA-KULA-KARMA-MANDALA-VIDHI-VISTARA</p>
         
         
         <p>atha bhagavān punarapi sarvatathāgatakarmasamayodbhavavajrādhiṣṭhānannāma samādhiṃ
            samāpadyemāṃ svavi[dyottamāmabhāṣat / oṃ vajra] karmapravartani samaye hūṃ //</p>
         
         
         <p>atha vajrapāṇiḥ punarapi svakarmottamamabhāṣat [oṃ vajravilāse pūjaya hūṃ //]
            atha vajagarbhaḥ svakarmottamamabhāṣat oṃ vajrābhiṣeke 'bhiṣiñce hūṃ //</p>
         
         
         <p>atha vajranetraḥ svakarmottamamabhāṣa[t oṃ vajragīte gāhi hūṃ //]
            atha vajraviśvo bodhisatvaḥ svakarmavidyottamamabhāṣat oṃ vajranṛtye nṛtya hūṃ //</p>
         
         
         <p>atha vajravidyottama [imāṃ svakarmasamayāmabhāṣat] oṃ vajravidyottama nṛtya nṛtya
            vikurva vikurva huṃ phaṭ //</p>
         
         
         <p>atha vajrakrodhavajrāgni mahādevīmāṃ svakarmasama[yāmabhāṣat oṃ vajrakrodha] vajrāgne
            jvālaya triśūlaṃ bhinda hṛdayaṃ vajreṇa hūṃ phaṭ //</p>
         
         
         <p>atha vajrahemā mahādevīmāṃ svakarmasaṃmayāmabhāṣat [oṃ vajraheme cchinda cakreṇa]
            vajriṇi hūṃ phaṭ //</p>
         
         
         <p>atha vajrakaumārīmāṃ svakarmasamayāmabhāṣat oṃ vajrakaumārī śīghramāveśaya ghaṇ[ṭāśabdena]
            vajrapāṇipriye vajrasamayamanusmara raṇa raṇa hūṃ phaṭ //</p>
         
         
         <p>atha vajraśāntirmahādevīmāṃ svakarmasamayāmabhāṣat oṃ vajraśā[nta japa ja]pākṣamālayā
            sarvān māraya śānta dṛṣṭyā hūṃ phaṭ /</p>
         
         
         <p>atha vajramuṣṭirmahādevīmāṃ svakarmasamayāmabhāṣat oṃ vajramuṣṭi [hana hana] vajreṇa
            bhinda bhinda pīḍaya pīḍaya sarvaduṣṭahṛdayāni oṃ suṃbha nisuṃbha hūṃ phaṭ //</p>
         
         
         <p>vidyārājanikāḥ //</p>
         
         
         <p>atha [vajrāmṛtakrodhā imāṃ svakarmasamayāmabhāṣat oṃ vajrāmṛte sarvaduṣṭān gṛhṇa bandha
            hana paca vidhvaṃsaya vināśaya bhinda cchinda bhasmīkuru mūrdhantānuya [vajreṇa ye
            ketumamamukasya] vidhnavināyakāstān dāmaya dīptakrodhavajriṇi hūṃ phaṭ //</p>
         
         
         <p>atha vajrakāntiḥ svakarmasamayāmabhāṣat oṃ vajrakānti mā[raya saumyarūpe pra]dīptarāgeṇa
            śīghraṃ sphoṭaya hṛdayaṃ vajradharasatyena mahājyotsnākarāle śītaraśmivajriṇi hūṃ
            phaṭ //</p>
         
         
         <p>atha vajradaṇḍāgrā svakarmasa[mayāmabhāṣat] oṃ vajradaṇḍāgre ghātaya huṃ phaṭ //</p>
         
         
         <p>atha vajramekhalā mahākrodhā imāṃ svakarmasamayāmabhāṣat oṃ vajramekhale kha[na khana
            śabdena vaśīku]ru duṣṭyā māraya bhīṣaṇi hūṃ phaṭ //</p>
         
         
         <p>krodhavidyāḥ //</p>
         
         
         <p>athavajravilayā svakarmasamayāmabhāṣat oṃ vajravi[laye cchinda sina bhinda va]jriṇī
            mādayonmādaya piva piva hūṃ phaṭ //</p>
         
         
         <p>atha vajrāśanā svakarmasamayāmabhāṣat oṃ vajrāśane bha[kṣaya sarvaduṣṭān vajradaśani
            śaktidhāri]ṇi mānuṣamāṃsāhāre nararucirāśubhapriye majjavasānulepanaviliptagātre ānaya
            sarvadhanadhānyahiraṇyasuva[rṇādīni saṃkrāmaya baladevarakṣi]ṇi hūṃ phaṭ //</p>
         
         
         <p>atha vajravasanā svakarmasamayamabhāṣat oṃ vajravasane ānaya sarvavastrānnapānādyu
            pa[karaṇāni śīghraṃ vaśīkuru enaṃ] me prayacchāviśāviśa satyaṃ kathaya vajrakośadhāriṇi
            hūṃ phaṭ /</p>
         
         
         <p>atha vajravaśī svakarmasamayāmabhāṣat oṃ [vajravaśī ānaya vaśīkuru sarvastriya] sarvapuruṣān
            dāsīkuru ṛddhān prasādaya vyavahārebhyo 'pyuttāraya vijayakari vajrapatākādhāriṇi
            huṃ [phaṭ //</p>
         
         
         <p>vajragaṇikāḥ //</p>
         
         
         <p>atha vajra] dūtīmāṃ svakarmasamayāmabhāṣat oṃ vajradūti ānaya sarvān maṇḍalaṃ praveśayāveśaya
            bandhaya sarvakarmā[ṇi me kuru śīghraṃ śīghraṃ laghu laghu] trāsaya māraya rāveṇa
            vajrakhaṅgadhāriṇi huṃ phaṭ //</p>
         
         
         <p>atha vegavajriṇi svakarmasamayāmabhāṣat oṃ vegavajriṇī ghu ghu] ghu ghu śabdena māraya
            vikira vidhvaṃsaya vajrapaṭadhāriṇi huṃ phaṭ //</p>
         
         
         <p>atha vajrajvālā svakarmasamayāmabhāṣat oṃ vajrajvālaya sa]rvaṃ vajra jvālaya daha
            daha bhasmīkuru huṃ phaṭ //</p>
         
         
         <p>atha vajravikaṭā svakarmasamayāmabhāṣat oṃ vajravikaṭe pravikaṭa[daṃṣṭrākarālabhīṣaṇa]vakte
            śīghraṃ gṛhṇāveśaya bhakṣaya rudhiraṃ piva mahāyakṣiṇi vajrapāśadhāriṇi huṃ phaṭ //</p>
         
         
         <p>vajradūtya //</p>
         
         
         <p>atha vajramu[khī vajraceṭī sva]karmasamayāmabhāṣāt oṃ vajramukhi ānaya vajradaṃṣṭri
            bhayānike pātālanivāsini khana khana khāhi khāhi sarva mukhe [praveśaya sphoṭa]ya
            marmāṇi sarvaduṣṭānāṃ vajraniśitāsidhāriṇi huṃ phaṭ //</p>
         
         
         <p>atha vajrakālī svakarmasamayāmabhāṣat oṃ vajrakāli [mahāpreta]rūpiṇi mānuṣamāṃsarudhirapriye
            ehyehi gṛhṇa gṛhṇa bhakṣaya vajraḍākini vajraśaṅkale sarvadevagaṇamātṛbhūte hara hara
            [prāṇānamukasya] kapālamālālaṃṅkṛtasarvakāye kiṃ cirāyasi vajrakhaṭvāṅgadhāriṇi pretamānuṣaśarīre
            śīghramāveśaya praveśaya bandha[ya vaśīkuru māraya vajrarākṣasi hūṃ hūṃ hūṃ hūṃ phaṭ
            //]</p>
         
         
         <p>atha vajrapūtanā svakarmasamayāmabhāṣat atha vajrapūtane mānuṣamāṃsavasārudhiramūtrapurīṣaśleṣmasiṃghāṇakare[to
            garbhakariṇya yāhi] śīghramidamasya kuru vajraśodhanikādhāriṇi sarvakarmāṇi me kuru
            huṃ phaṭ //</p>
         
         
         <p>atha vajramakarīmāṃ svakarmasamayāmabhāṣat [oṃ vajramakari gra]sa grasa śīghraṃ śīghraṃ
            praveśaya pātālaṃ bhakṣaya vajramakaradhāriṇi huṃ phaṭ //</p>
         
         
         <p>vajraceṭyaḥ //</p>
         
         
         <p>Delineation of the mandala</p>
         
         
         <p>atha vajrapāṇiḥ punarapīdaṃ sarvavajrakulakarmamaṇḍala[mabhāṣat //</p>
         
         
         <p>
            a]thātaḥ saṃpravakṣyāmi karmamaṇḍalamuttamam /<br />
            vajramaṇḍalayogena sūtrayet sarvamaṇḍalam // 1 //
            </p>
         
         
         <p>
            maṇḍalāgrāṇi sarvāṇi buddhamadhyasthitāni [vai /<br />
            anupūrveṇa pa]ṅk tyā vai mahāsatvānniveśayet // 2 //
            </p>
         
         
         <p>
            tasya madhye sapatnīkaṃ vajravidyottamaṃ svayam /<br />
            vajralāsyadibhirguhyanṛtyapūjābhirarcayet // 3 //
            </p>
         
         
         <p>
            [tatra devī yathākramaṃ] cakramaṇḍalayogataḥ /<br />
            svamudrāpratimudrābhirnṛtyamānāstu saṃlikhet // 4 //
            </p>
         
         
         <p>pūjārtha buddhavajribhyāṃ vajranṛtyaprayogataḥ /
            [caturaśradvāreṣu vai yathākramaṃ dhū]pādikam // iti // 5 //</p>
         
         
         <p>Mudra
            athātra karmamaṇḍale samākarṣaṇādikarma kṛtvā, yathāvad vajradhārikarmasamayamudrāṃ
            badhvaivaṃ vadet ["na tvayā kasyacidadṛṣṭadevakulasyā]jñātakarmasyedaṃ guhyakarma
            vaktavyaṃ, mā te samayo vyathed!" iti uktvā, vajrācāryaḥ svakarmavajradhārisamayamudrāṃ
            bandhayet; krodhadṛṣṭyā nirīkṣannidamuttārayet oṃ vajradhāryāveśaya praveśaya nṛtyāpaya
            sarvakarmasiddhiṃ prayaccha huṃ a hūṃ a la la la la vajri //</p>
         
         
         <p>tataḥ svayamāviśya praviśeti, mudrāpratimudrābhirnṛtyopahārapūjāṃ karoti / tataḥ prabhṛti
            sarvakarmāṇi kāyavāgdṛṣṭimanovajramudrābhirīpsitena karoti /</p>
         
         
         <p>tato mukhabandhaṃ muktvā, nṛtyopahāramudrājñānaṃ śikṣayet /</p>
         
         
         <p>
            buddhavajradharādīnāṃ smayāgryo dvidhīkṛtāḥ /<br />
            vajralāsyādipūjāṃ tu vajravidyottamasya vai // 1 //
            </p>
         
         
         <p>
            sarvāsāṃ caiva vidyānāṃ yathāvadanupūrvaśaḥ /<br />
            nṛtyopahārapūjābhiḥ pūjayetkarmamaṇḍalaṃ // 2 //
            </p>
         
         
         <p>
            vajranṛtyaprayogeṇa mahāmudrāstu saṃkṣipet /<br />
            samayāgrya dvidhīkṛtya pratimudrābhimokṣayet // 3 //
            </p>
         
         
         <p>ābhirnṛtyopahāreṇa pūjayaṃ sarvanāyakān /
            mahāvajradharādiśca karmasiddhi bhaved dhruvam // 4 // iti //</p>
         
         
         <p>sarvatathāgatavajrasamayānmahākalparājāt sarvavajrakulakarmamaṇḍalavidhivistaraḥ parisamāptaḥ
            //</p>
         
         
         <p>CHAPTER 15 EPILOGUE OF THE SARVA-TATHAGATA-VAJRA-SAMAYA NAMA MAHA-KALPA-RAJA</p>
         
         
         <p>atha vajrapāṇiḥ sarvavajrakulān sarvasattvārthaṃ [sthitvā] yāvan sanniyojyāvaivartikabhūmau
            pratiṣṭhāpya, jānanneva bhagavantametadabhāṣat / "ahaṃ bhagavadbhiḥ sarvatathāgataistava
            guhyadhāritve 'bhiṣiktaḥ / [yadā]jñāpayasva kintat tathāgataguhyam!" iti //</p>
         
         
         <p>atha bhagavān sarvatathāgataguhyavajraṃ nāma samādhiṃ samāpadyedaṃ [sarvatathāgataguhyamabhāṣat
            /</p>
         
         
         <p>
            yathā yathā hi vinayāḥ sarvasatvāḥ] svabhāvataḥ /<br />
            tathā tathā hi satvārthaṃ kuryādrāgādibhiḥ śuciḥ //
            </p>
         
         
         <p>atha vajrapāṇiridaṃ svaguhyatāmabhāṣat /</p>
         
         
         <p>[sarvasatvahitārthāya buddhaśāsanahetutaḥ /]
            mārayetsarvasatvāstu na sa pāpena lipyate //</p>
         
         
         <p>atha vajragarbho bodhisatva idaṃ svamaṇiguhyamabhāṣat /</p>
         
         
         <p>sarvasatvahitā[rthāya buddhakāyapra]yogataḥ //</p>
         
         
         <p>harastu sarvacintāni na sa pāpena lipyate //</p>
         
         
         <p>atha vajranetro bodhisatva idaṃ svadharmaguhyamabhāṣat /</p>
         
         
         <p>rāgaśuddhaḥ sukhā[samaḥ jinagocaradānataḥ /]
            sahāya paradārā niṣeve sa puṇyamāpnute //</p>
         
         
         <p>atha vajraviśvo bodhisatva idaṃ svakarmaguhyamabhāṣat /</p>
         
         
         <p>
            sarvasatvahitārthāya buddhaśāsanahetutaḥ /<br />
            sarvakarmāṇi kurvan vaṃ sa bahupuṇyamāpnute // iti //
            </p>
         
         
         <p>atha bhagavān vairocanastathāgato bhagavate guhyadhāri[ṇe vajra]dharāya sādhukārairabhiṣṭavet
            //</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaram /<br />
            sarvatathāgataṃ guhyaṃ mahāyānābhisaṃgraham // iti //
            </p>
         
         
         <p>sarvatathāgatatvasaṃgrahāt sarvatathāgatavajrasamayo nāma mahākalparājaḥ parisamāptaḥ
            //</p>
         
         
         <p>CHAPTER 16 SAKALA-JAGAD-VINAYA-MAHA-MANDALA-VIDHI-VISTARA
            Hymn of 108 names of Avalokitesvara</p>
         
         
         <p>atha sarvatathāgatāḥ punaḥ samājamāgamya, [tameva vajradharaṃ] bhagavantaṃ sarvadharmeśvaramavalokiteśvaramanena
            nāmāṣṭaśatenādhyeṣitavantaḥ /</p>
         
         
         <p>
            padmasatva mahāpadma lokeśvara maheśvara /<br />
            avalokiteśa dhīrāgrya vajradharma namo 'stu te // 1 //
            </p>
         
         
         <p>
            dharmarāja mahāśuddha satvarāja mahāmate /<br />
            padmātmaka mahāpadma padmanātha namo 'stu te // 2 //
            </p>
         
         
         <p>
            padmo[dbhava] supadmābha padmaśuddha suśodhaka /<br />
            vajrapadma supadmāṅga padmapadma namo 'stu te // 3 //
            </p>
         
         
         <p>
            mahāviśva mahāloka mahākārya mahopama /<br />
            mahādhīra mahāvīra mahāśaure namo 'stu te // 4 //
            </p>
         
         
         <p>
            satvāśaya mahāyāna mahāyoga pitāmaha /<br />
            śambhu śaṅkara śuddhārtha buddhapadma namo 'stu te // 5 //
            </p>
         
         
         <p>
            dharmatatvārtha saddharma śuddhadharma sudharmakṛt /<br />
            mahādharma sudharmāgrya dharmacakra namo 'stu te // 6 //
            </p>
         
         
         <p>
            buddhasatva susatvāgrya dharmasatva susatvadhṛk /<br />
            satvottama susatvajña satvasatva namo 'stu te // 7 //
            </p>
         
         
         <p>
            avalokiteśa nāthāgrya mahānātha vilokita /<br />
            ālokaloka lokārtha lokanātha namo 'stu te // 8 //
            </p>
         
         
         <p>
            lokākṣarākṣaramahā akṣarāgryākṣaropama /<br />
            akṣarākṣara sarvākṣa cakrākṣara namo 'stu te // 9 //
            </p>
         
         
         <p>
            padmahasta mahāhasta samāśvāsaka dāyaka /<br />
            buddhadharma mahābuddha buddhātmaka namo 'stu te // 10 //
            </p>
         
         
         <p>
            buddharūpa mahārūpa vajrarūpa surūpavit /<br />
            dharmāloka sutejāgrya lokāloka namo 'stu te // 11 //
            </p>
         
         
         <p>
            padmaśrīnātha nāthāgra dharmaśrīnātha nāthavān /<br />
            brahmanātha mahābrahma brahmaputra namo 'stu te // 12 //
            </p>
         
         
         <p>
            dīpa dīpāgrya dī[pogra dīpā]loka sudīpaka /<br />
            dīpanātha mahādīpa buddhadīpa namo 'stu te // 13 //
            </p>
         
         
         <p>
            buddhābhiṣikta buddhāgrya buddhaputra mahābudha /<br />
            buddhābhiṣeka mūrdhāgrya buddhabuddha [namo 'stu] te // 14 //
            </p>
         
         
         <p>
            buddhacakṣormahācakṣordharmacakṣormahekṣaṇa /<br />
            samādhijñāna sarvasva vajranetra namo 'stu te // 15 //
            </p>
         
         
         <p>
            yaivaṃ sarvātmanā gauṇaṃ nāmnāmaṣṭaśataṃ tava /<br />
            bhāvayetstunuyād vāpi lokaiśvaryamavāpnuyāt // 16 //
            </p>
         
         
         <p>adhyeṣayāma tvāṃ vīra prakāśaya mahāmune /
            svakaṃ tu kulamutpādya dharmamaṇḍalamuttamam // 17 // iti //</p>
         
         
         <p>athāryāvalokiteśvaro bodhisatvo mahāsatvaḥ sarvatathāgatādhyeṣaṇavacanamupaśrutya,
            yena bhagavāṃcchākyamunistathāgataḥ tenābhimukhaṃ sthitvā, tadvajrapadmaṃ svahṛdi
            pratiṣṭhāpyedamudānamudānayāmāsa /</p>
         
         
         <p>
            aho hi paramaṃ śuddhaṃ vajrapadmamidaṃ mama /<br />
            pitāhamasya ca suto 'dhitiṣṭha kulaṃ tvidam // iti //
            </p>
         
         
         <p>Emanation of the deities from samadhi</p>
         
         
         <p>atha bhagavān vairocanastathāgataḥ sarvatathāgatavajradharmasamayasaṃbhavādhiṣṭhānapadmannāma
            samādhiṃ samāpadyedaṃ sarvatathāgatadharmasamayaṃ nāma sarvatathāgatahṛdayaṃ svahṛdayānniścacāra
            hrīḥ //</p>
         
         
         <p>athāsmin viniḥsṛtamātre sarvatathāgatahṛdayebhyaḥ padmākārā anekavarṇarūpaliṅgeryapathā
            raśmayo viniḥsṛtya, sarvalokadhātuṣu rāgādīni viśuddhadharmatājñānāni saṃśodhya, punarapyāgatyāryāvalokiteśvarasya
            hṛdaye praviṣṭā iti //</p>
         
         
         <p>atha bhagavān sarvatathāgatadharmasamayannāma svavidyottamamabhāṣat oṃ vajrapadmottama
            hrīḥ //</p>
         
         
         <p>atha vajrapāṇirmahābodhisatva idaṃ svavidyottamamabhāṣat oṃ vajra huṃ phaṭ //</p>
         
         
         <p>atha vajragarbho bodhisatva idaṃ svavidyottamamabhāṣat oṃ vajraratnottama traḥ //</p>
         
         
         <p>atha vajranetro bodhisatva idaṃ svavidyottamamabhāṣat oṃ vajravidyottama hrīḥ //</p>
         
         
         <p>atha vajraviśvo bodhisatva idaṃ svavidyottamamabhāṣat oṃ vajraviśvottama aḥ //</p>
         
         
         <p>atha khalvavalokiteśvaro bodhisatvo mahāsatvaḥ sarvarūpasaṃdarśanaṃ nāma samādhiṃ
            samāpadyedaṃ sarvajagadvinayasamayannāma svahṛdayamabhāṣat oṃ huṃ hrīḥ hoḥ //</p>
         
         
         <p>athāsmin bhāṣitamātre āryāvalokiteśvarahṛdayāt sa eva bhagavāṃ vajradharaḥ āryāvalokiteśvararūpadhāriṇaḥ
            padmapratiṣṭhāḥ padmamudrācinhadhārivicitravarṇarūpaveṣālaṅkārāḥ tathāgatādisarvasatvamūrtidhārā
            mahābodhisatvavigrahā bhūtvā viniḥsṛtya, sarvalokadhātuṣu sarvasatvānāṃ yathā vaineyatayā
            svarūpāṇi sandarśyāśeṣānavaśeṣasatvadhātuvinayaṃ kṛtvā, punarapyāgatya, vajradhātumahāmaṇḍalayogena
            bhagavataḥ śākyamunestathāgatasya sarvataścandramaṇḍalāśritā bhūtvedamudānamudānayiṃsuḥ
            /</p>
         
         
         <p>
            aho hi sarvabuddhānāmupāyaḥ karuṇātmanāṃ /<br />
            yatra hyu pāyavinayād devā api bhavanti hi //
            </p>
         
         
         <p>Delineation of the mandala</p>
         
         
         <p>atha bhagavānavalokiteśvaro bodhisatvo mahāsatvaḥ svakulamutpādya, sarvatathāgatebhya
            sarvasatvābhayārthaprāptyuttamasiddhivajradharmatājñānābhijñāvāptiphalahetorniryā[tya,
            sarvajaga]dvinayaṃ nāma mahāmaṇḍalamabhāṣat /</p>
         
         
         <p>
            athātaḥ saṃpravakṣyāmi mahāmaṇḍalamuttamam /<br />
            vajradhātupratīkāśaṃ jagadvinayaṃ saṃjñitaṃ // 1 //
            </p>
         
         
         <p>
            catu[raśraṃ] caturdvāraṃ catustoraṇaśobhitaṃ /<br />
            catuḥsūtrasamāyuktaṃ paṭṭasragdāmabhūṣitaṃ // 2 //
            </p>
         
         
         <p>
            sarvamaṇḍalakoṇeṣu dvāraniryūhasandhiṣu /<br />
            khacitaṃ vajraratnaistu sūtrayedbāhyamaṇḍalaṃ // 3 //
            </p>
         
         
         <p>
            tasyābhyantarataḥ sūtraṃ caturaśraṃ parikṣipet /<br />
            dvitīyaṃ dvārakoṇaṃ tu padmākāraṃ prakalpayet // 4 //
            </p>
         
         
         <p>
            aṣṭastambhaprayogeṇa padmamaṣṭadalaṃ likhet /<br />
            tasya kesaramadhye tu buddhabimbanniveśayet // 5 //
            </p>
         
         
         <p>tatredaṃ buddhapraveśahṛdayaṃ bhavati buddha hūṃ //</p>
         
         
         <p>
            buddhasya sarvato lekhyāḥ padmamadhye pratiṣṭhā /<br />
            vajraṃ ratnaṃ tathā padmaṃ viśvapadmaṃ tathaiva ca //
            </p>
         
         
         <p>
            tatraiṣāṃ hṛdayāni bhavanti /<br />
            oṃ //
            </p>
         
         
         <p>huḥ //</p>
         
         
         <p>dhīḥ //</p>
         
         
         <p>kṛḥ //</p>
         
         
         <p>
            vajravegena niṣkramya jagadvinayamaṇḍalaṃ /<br />
            tatra lokeśvaraḥ kāryaḥ sarvarūpānsamutsṛjan // 1 //
            </p>
         
         
         <p>
            tasya pārśveṣu sarveṣu vajragarvādiyogataḥ /<br />
            buddhādayo mahāsatvāṃ padmacinhadharāṃ likhet // 2 //
            </p>
         
         
         <p>
            tatraiṣāṃ hṛdayāni bhavanti /<br />
            āḥ //
            </p>
         
         
         <p>
            oṃ tathāgatadharma hūṃ /<br />
            oṃ vajrapadmāṅkuśa kośadhara vajrasatva hūṃ phaṭ //
            </p>
         
         
         <p>oṃ māraya māraya padmakusumāyudhadharāmoghaśara hoḥ //</p>
         
         
         <p>oṃ padmasaṃbhava padmahasta sādhu hūṃ /
            vajravegena cākramya dvitīyaṃ maṇḍalantathā /</p>
         
         
         <p>tatra madhye samālekhyaṃ jaṭāmadhye tathāgataṃ // 1 //</p>
         
         
         <p>
            tasya pārśveṣu sarveṣu bhṛkuṭyādiprayogataḥ /<br />
            padmacinhadharā lekhya yathāvadanupūrvaśaḥ // 2 //
            </p>
         
         
         <p>
            tatraiṣāṃ hṛdayāni bhavanti /<br />
            hūṃ //
            </p>
         
         
         <p>oṃ padmabhṛkuṭi traḥ //</p>
         
         
         <p>oṃ padmasūrya jvala hūṃ //</p>
         
         
         <p>oṃ padmamaṇi ketudhara candra pralhādayāvalokiteśvara dehi me sarvārthān śīghraṃ samaya
            hūṃ //</p>
         
         
         <p>oṃ padmāṭṭahāsaikadaśamukha haḥ haḥ haḥ haḥ hūṃ //</p>
         
         
         <p>
            vajravegena cākramya tṛtīyaṃ maṇḍalantathā /<br />
            samāpannaṃ mahāsatvaṃ likhet padmapratiṣṭhitam // 1 //
            </p>
         
         
         <p>
            tasya pārśveṣu sarveṣu yathāvadanupūrvaśaḥ /<br />
            padmālokādiyogena mahāsatvān nirveśayet // 2 //
            </p>
         
         
         <p>
            tatraiṣāṃ hṛdayāni bhavanti /<br />
            dha //
            </p>
         
         
         <p>oṃ tārā
            padmavalokaya māṃ samayasatva hūṃ //</p>
         
         
         <p>oṃ padmakumāra padmaśaktidhara khaṅgena cchinda cchinda hūṃ phaṭ //</p>
         
         
         <p>oṃ padma nīlakaṇṭha śaṃkhacakragadāpadmapāṇi vyāghracarmanivasan kṛṣṇasarpakṛtayajñopavītājinacarmavāmaskandhottarīya
            nārāyaṇa[rūpadha]ra trinetra muṃcāṭṭahāsaṃ praveśaya samayān dehi me siddhimavalokiteśvara
            hūṃ //</p>
         
         
         <p>oṃ brahma padmasaṃbhava japa japa padmabhāṣa hūṃ //</p>
         
         
         <p>
            vajravegena cākramya caturthamaṇḍalaṃ tathā /<br />
            tatra padmaṃ caturvaktraṃ padmaśūladharaṃ likhet // 1 //
            </p>
         
         
         <p>
            tasya pārśveṣu sarveṣu vajranṛtyādiyogataḥ /<br />
            padmacinhadharā lekhyā mahāsatvā yathāvidhi // 2 //
            </p>
         
         
         <p>
            tatraiṣāṃ hṛdayāni bhavanti /<br />
            trīḥ //
            </p>
         
         
         <p>oṃ padmanaṭṭeśvara naṭṭa naṭṭa pūjaya sarvatathāgatān vajrakarmasamayākarṣaya praveśaya
            bandhayāveśaya sarvakarmasiddhiṃ me prayacchāvalokiteśvara hūṃ //</p>
         
         
         <p>oṃ abhayaṃdadāvalokiteśvara rakṣa bandha padmakavacaṃ samaya haṃ //</p>
         
         
         <p>oṃ mahāpracaṇḍa viśvarūpa vikaṭapadmadaṃṣṭrākarāla bhīṣaṇavaktra trāsaya sarvān padmayakṣa
            khāda khāda dhik dhik dhik dhik //</p>
         
         
         <p>oṃ padmamuṣṭi samaya[stva] bandha hūṃ phaṭ //</p>
         
         
         <p>
            vajravegena cākramya sarvakoṇeṣu saṃlikhet /<br />
            vajralāsyādiyogena padmalāsyādidevatāḥ //
            </p>
         
         
         <p>
            tatraitā mudrā bhavanti /<br />
            oṃ padmalāsye rāgaya mahādevi rāgapūjāsamaye hūṃ //
            </p>
         
         
         <p>oṃ padmamāle 'bhiṣiñcābhiṣekapūjāsamaye hūṃ //</p>
         
         
         <p>oṃ padmagīte gāda gītapūjāsamaye hūṃ //</p>
         
         
         <p>oṃ padmanṛtye nṛtya sarvapūjāpravartanasamaye hūṃ //</p>
         
         
         <p>
            vajravegena niḥkramya bāhyamaṇḍalasannidhau /<br />
            catasraḥ padmadhūpādyāḥ pūjādevyaḥ samālikhet //
            </p>
         
         
         <p>
            tatraitāḥ pūjāmudrā bhavanti /<br />
            oṃ padmadhūpapūjāsamaye pralhādaya padmakūladayite mahāgaṇi padmarati hūṃ //
            </p>
         
         
         <p>oṃ padmapuṣpapūjāsamaye padmavāsini mahāśriye padmakulapratīhāri sarvārthān sādhaya
            hūṃ //</p>
         
         
         <p>oṃ padmadīpūjāsamaye padmakulasundari mahādūtyāloka saṃjanaya padmasarasvati hūṃ //</p>
         
         
         <p>oṃ padmagandhapūjāsamaye mahāpadmakulaceṭi kuru sarvakarmāṇi me padmasiddhi hūṃ //</p>
         
         
         <p>
            tato gaṇādayaḥ sarve padmadvāracatuṣṭaye /<br />
            samālekhyā yathāvattu teṣāṃ ca hṛdayārthata // iti //
            </p>
         
         
         <p>
            tatreṣāṃ hṛdayāni bhavanti /<br />
            oṃ hayagrīva mahāpadmāṅkuśākarṣaya śīghraṃ sarvapadmakulasamayān padmāṅkuśadhara hūṃ
            jjaḥ //
            </p>
         
         
         <p>oṃ amoghapadmapāśa krodhākarṣaya praveśaya mahāpaśupatiyamavarūṇakuberabrahmaveṣadhara
            padmakula samayān hūṃ hūṃ //</p>
         
         
         <p>oṃ padmasphoṭa bandha sarvapadmakulasamayān śīghraṃ hūṃ vaṃ //</p>
         
         
         <p>oṃ ṣaḍmukha sanatkumāraveṣadhara padmaghaṇṭayāveśaya sarvapadmakulasamayān sarvamudrāṃ
            bandhaya sarvasiddhayo me prayaccha padmāveśa aḥ aḥ aḥ aḥ aḥ //</p>
         
         
         <p>Initiation into the mandala</p>
         
         
         <p>athātra sarvajagadvinayapadmamaṇḍalavidhivistaro bhavati / tatrādita eva padmācāryo
            vajrapadmasamayamudrāṃ badhvā yathāvatpraviśya, vajradhātumahāmaṇḍalayogena karma
            kuryādimairhṛdayaiḥ oṃ padmasphoṭādhitiṣṭha aḥ //</p>
         
         
         <p>tatastathaivājñāmājya, tathaiva samayamudrayā svayamabhiṣicya, padmavigrahaṃ gṛhya,
            svapadmanāmoccārya, padmāṅkuśādibhiśca karma kṛtvā, tatastābhireva dharmamudrābhirmahāsatvāṃ
            sādhayet / tatastathaiva siddhiriti //</p>
         
         
         <p>tataḥ padmaśiṣyān praveśayet / tatrāditaḥ padmaśiṣyāya śapathahṛdayaṃ dadyāt / "padmasatvaḥ
            svayante 'dya iti kartavyam" /</p>
         
         
         <p>tato [ājñāpa]yāt / "na kasyacittvayedaṃ guhyavidhivistaramākhyeyaṃ; mā te narakapatanaṃ
            bhavet, viṣamāparihāreṇa ca kālakriye" ti //</p>
         
         
         <p>tataḥ samaya[mudrāṃ bandhaye]d anena hṛdayena oṃ vajrapadmasamayastvaṃ //</p>
         
         
         <p>tataḥ śvetavastrottarīyaḥ śvetaraktakena mukhaṃ vadhvā praveśayedanena hṛdayena oṃ
            padmasamaya hūṃ //</p>
         
         
         <p>tato yathāvatkarma kṛtvā, padmavigrahaṃ pāṇau dātavyaṃ oṃ padmahasta vajradharmatāṃ
            pālaya // tena vaktavyaṃ "kīdṛśīmā vajradharmate-" ti / tato vaktavyaṃ /</p>
         
         
         <p>
            yathā raktamidaṃ padmaṃ gotradoṣairna lipyate /<br />
            bhāvayet sarvaśuddhiṃ tu tathā pāpairna lipyate //
            </p>
         
         
         <p>iyamatra dharmatā //</p>
         
         
         <p>Mudra</p>
         
         
         <p>tataḥ padmakulamudrājñānaṃ śikṣayet /</p>
         
         
         <p>
            padmaṃ tu hṛdaye likhye padmabhāvanayā hṛdi /<br />
            padmaśriyaṃ vaśīkuryāt kiṃ punaḥ strījano 'varaḥ // 1 //
            </p>
         
         
         <p>
            buddhabimbaṃ lalāṭe tu likhyābhīkṣṇaṃ tu bhāvayet /<br />
            tayā bhāvanayā śīghramabhiṣekamavāpnute // 2 //
            </p>
         
         
         <p>
            buddhabimbaṃ mukhe vidhvājivhāyāṃ tu prabhāvayet /<br />
            svayaṃ sarasvatī devī mukhe tiṣṭhatyabhīkṣṇaśaḥ // 3 //
            </p>
         
         
         <p>padmamuṣṇīṣamadhye tu sthāpayitvā samāhitaḥ /
            bhāvayan padmamuṣṇīṣe khegāmī sa vaśannayed // iti // 4 //</p>
         
         
         <p>
            tatraitāni hṛdayāni bhavanti /<br />
            padmaśriyaṃ vaśamānaya hoḥ //
            </p>
         
         
         <p>padmābhiṣekaṃ prayaccha vam //</p>
         
         
         <p>padmasarasvatī śodhaya hūṃ //</p>
         
         
         <p>padmordhvagān vaśīkuru jjaḥ //</p>
         
         
         <p>imāni padmakulamudrājñānāni //</p>
         
         
         <p>
            kuḍye vāpyatha vākāśe bhāvayan padmamuttamaṃ /<br />
            anayā sarvasatvānāṃ vaśikaraṇamuttamam // 1 //
            </p>
         
         
         <p>
            ākāśe vānyadeśe vā bhāvayan padmamuttamaṃ /<br />
            yadā paśyet tadā gṛhṇed rucyānadṛśyatāṃ vrajet // 2 //
            </p>
         
         
         <p>
            kuḍye vāpyatha vākāśe viśvapadmaṃ samādhayet /<br />
            paśyaṃ gṛṇhedyathā taṃ tu viśvarūpī tadā bhavet // 3 //
            </p>
         
         
         <p>
            ākāśe vānyadeśe vā vajrapadmaṃ tu bhāvayet /<br />
            taṃ tu gṛhṇaṃ kṣaṇāccaiva padmavidyādharo bhavet // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ sarvajagadvaśitā jñānapadmāviśa aḥ //
            </p>
         
         
         <p>oṃ jñānapadma tiṣṭhādṛśyaṃ kuru vaṃ //</p>
         
         
         <p>
            oṃ samādhi viśvapadma tiṣṭha vaiśvarūpyaṃ darśaya bhagavan ḍhaḥ /<br />
            oṃ samādhi vajrapadma tiṣṭhottiṣṭha śīghraṃ hrīḥ //
            </p>
         
         
         <p>
            lokeśvaraṃ samālikhya maṇḍalādiṣu sarvataḥ /<br />
            purastasya samākarṣet hayagrīvāgryamudrayā // 1 //
            </p>
         
         
         <p>
            lokeśvaraṃ samālikhya maṇḍalādiṣu tasya vai /<br />
            amoghapāśamudrayā vaśīkuryājjagatsa tu // 2 //
            </p>
         
         
         <p>
            lokeśvaraṃ samālikhya maṇḍalādiṣu sarvataḥ /<br />
            purastasya bandhanīyāt padmasphoṭāgramudrayā // 3 //
            </p>
         
         
         <p>lokeśvaraṃ samālikhya maṇḍalādiṣu tasya vai /
            purataḥ padmaghaṇṭayā sarvāveśanamuttamam // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ padamāṅkuśākarṣaya sarvamahāsatvān hūṃ jaḥ //
            </p>
         
         
         <p>oṃ amoghapāśa krodha hūṃ hoḥ //</p>
         
         
         <p>oṃ padmasphoṭa vaṃ //</p>
         
         
         <p>oṃ padmaghaṇṭāveśaya sarvaṃ aḥ //</p>
         
         
         <p>
            catuḥpadmamukhaṃ satvaṃ bhāvayetsvayamātmanā /<br />
            svamātmānantataḥ siddho bahurūpī bhavetkṣaṇāt // 1 //
            </p>
         
         
         <p>
            bhāvayan padmapadmantu svamātmānantathātmanā /<br />
            vajradharmasamādhisthaḥ prāpnoti padmamakṣaraṃ // 2 //
            </p>
         
         
         <p>
            lokeśvarajaṭāmadhye bhāvayan svayamātmanā /<br />
            buddhabimbaṃ svamātmānamamitāyusamo bhavet // 3 //
            </p>
         
         
         <p>bhāvayan svayam[ātmanā viśva]rūpasamādhinā /
            viśvarūpasamādhistho lokeśvarasamo bhavet // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            padmaviśva //
            </p>
         
         
         <p>dharmakāyapadma //</p>
         
         
         <p>buddhābhiṣe[ka //</p>
         
         
         <p>lokeśva]ra //</p>
         
         
         <p>tato mahāmaṇḍalasarvamudrājñānaṃ śikṣayet /
            tatra praveśaṃ tāvan mahāmudrājñānaṃ bhavati /</p>
         
         
         <p>
            candramaṇḍalamadhyasthāṃ yathā lekhyānusārataḥ /<br />
            padma[prati]ṣṭhāṃ satvānsvaṃ bhāvayetsvayamātmane // ti //
            </p>
         
         
         <p>athāsāṃ karma bhavati //</p>
         
         
         <p>
            badhvā buddhamahāmudrāmamitāyusamo bhavet /<br />
            vajrapadmaṃ samādhāya lokeśvara[samo] bhavet // 1 //
            </p>
         
         
         <p>
            buddhābhiṣekāṃ badhvā vai sugataiḥ so 'bhiṣicyate /<br />
            padmapadmā samādhiṃ tu dadyād viśvā suviśvatāṃ // 2 //
            </p>
         
         
         <p>
            vaiśvarūpyaṃ vaineyāṃstu buddha ratnābhiṣekadā /<br />
            padmasatvi samādhintu padmakrodheśvarīṃ śriyaṃ // 3 //
            </p>
         
         
         <p>
            vajralokeśvarī siddhimuttamāṃ padmarāgiṇī /<br />
            buddheśvarī tu buddhatvaṃ vajrapadmā susiddhidā // 4 //
            </p>
         
         
         <p>
            kāmeśvarī surāgitvaṃ dadyāttuṣṭintu sādhutā /<br />
            bhṛkuṭiḥ krodhaśamanī padmasūryā sutejadā // 5 //
            </p>
         
         
         <p>
            padmacandrā mahākāntiṃ dadyād hāsā suhāsatāṃ /<br />
            tārayā cottarā siddhiḥ saubhogyaṃ padmakhaṅgayā // 6 //
            </p>
         
         
         <p>
            nīlakaṇṭhā mahākarṣā siddhiṃ paṇḍaravāsinī /<br />
            padmanarteśvarī siddhimabhayā abhayandadā // 7 //
            </p>
         
         
         <p>
            pracaṇḍā duṣṭadamanī padmamuṣṭiḥ susādhikā /<br />
            lāsyā ratiṃ dhanaṃ mālā sarvaṃ gītā sukhaṃ nṛtyā // 8 //
            </p>
         
         
         <p>dhūpā lhādaṃ śubhaṃ puṣpādīpā dṛṣṭiṃ gandha sugandhatāṃ // 9 //</p>
         
         
         <p>
            hayagrīvā samā[karṣaṇā]moghā tu vaśaṅkarī /<br />
            padmasphoṭā mahābandhā sarvāveśā tu ghaṇṭike-ti // 10 //
            </p>
         
         
         <p>tataḥ padmakulasamayamudrājñānaṃ bhavati /</p>
         
         
         <p>
            vajrabandhaṃ samādhāya samāṅguṣṭhāntyasandhānāt /<br />
            mudreyaṃ dharmasamayā buddhadharmapradāyikā // 1 //
            </p>
         
         
         <p>
            vajrabandhaṃ samādhāya samāgryānāmamadhyamā /<br />
            buddhavidyottamasyeyaṃ mudrā buddhatvadāyikā // 2 //
            </p>
         
         
         <p>
            vajrabandhaṃ samādhāya madhyamā vajrasaṃyutā /<br />
            vajravidyottamasyeyaṃ mudrā vajratvadāyikā // 3 //
            </p>
         
         
         <p>
            sā eva maṇimadhyā tu vajraratnapradāyikā /<br />
            madhyakuḍmalayogena padmasiddhipradāyikā // 4 //
            </p>
         
         
         <p>
            vajrāñjalintu sandhāya vajrakarmakarī bhavet /<br />
            dharmavajrāṃ samādhāya samayaḥ sidhyate kṣaṇāt // 5 //
            </p>
         
         
         <p>
            vajrabandhaṃ samāgrantu buddhasiddhipradāyikā /<br />
            ataḥ paraṃ pravakṣyāmi satvamudrā viśeṣataḥ // 6 //
            </p>
         
         
         <p>
            vajrāñjaliṃ samādhāya samamadhyotthitā tathā /<br />
            kaniṣṭhāṅguṣṭhavikacā viśvapadmeti kīrtitā // 7 //
            </p>
         
         
         <p>
            sā evāṅguṣṭhaparyaṅkā kuñcitāgrāgryavigrahā /<br />
            madhyavajrajaṭā mūrdhni jaṭābuddheti kīrtitā // 8 //
            </p>
         
         
         <p>
            vajrabandhaṃ dṛḍhīkṛtya samāṅguṣṭhamadhastanaṃ /<br />
            tarjanīdvayasaṃkocā samudgatā samādhitaḥ // 9 //
            </p>
         
         
         <p>
            samāñjaliṃ samādhāya tarjanī vajrapīḍitā /<br />
            vikasitāṅguṣṭhamukhayormudrāmogheśvarasya tu // 10 //
            </p>
         
         
         <p>
            vajrabandhaṃ dṛḍhīkṛtya samuttānaṃ tu bandhayet /<br />
            samāṅguṣṭhakṛtā padme padmabuddheti kīrtitā // 11 //
            </p>
         
         
         <p>
            aṅguṣṭhavajrāgrābhyāmaṅkuśaṃ khaḍgameva ca /<br />
            antyadvayavikāsā ca madhyānāmāgrakuḍmalā // 12 //
            </p>
         
         
         <p>
            samāñjaliṃ samādhāya valitāṅguṣṭhakuñcitā /<br />
            tarjanyā tarjanīṅgṛhyākarṣayet padmavāṇayā // 13 //
            </p>
         
         
         <p>
            samāñjalintathottānāṃ bandhayetsādhumudrayā /<br />
            sādhukārāṃ [pradadāti] sādhupadmeti kīrtitā // 14 //
            </p>
         
         
         <p>
            samāñjaliṃ dṛḍhīkṛtya kuñcitāgryā mukhasthitā /<br />
            kaniṣṭhābhyāṃ tu vikacā padmabhṛkuṭirucyate // 15 //
            </p>
         
         
         <p>
            vajrabandhaṃ dṛḍhīkṛtya hṛda[ye tu] prasārayet /<br />
            padmasūryeti vikhyātā sarvāṅgu lisumaṇḍalā // 16 //
            </p>
         
         
         <p>
            samāñjaliṃ dṛḍhīkṛtya tarjanībhyāṃ maṇīkṛtā /<br />
            padmaratnadhvajāgrī tu mūrdhni bāhuprasāritā // 17 //
            </p>
         
         
         <p>
            vajrabandhaṃ śiromūrdhni prasāryāgramukhaiḥ saha /<br />
            svamukhenāṭṭahāsena ekādaśamukhī bhavet // 18 //
            </p>
         
         
         <p>
            samādhipadmāṃ sandhāya samāṅguṣṭhasamutthitā /<br />
            padmatārasya mudremaṃ sarvasiddhipradāyikā // 19 //
            </p>
         
         
         <p>
            padmatārasya mudrā tu padma yogāgryabandhanāt /<br />
            padmakhaḍgasya mudreyaṃ khaḍgākāraniyojanāt // 20 //
            </p>
         
         
         <p>
            kuḍmalāntyamahāpadmāstaccāṅguṣṭhagadā tathā /<br />
            kuñcitāgryamahāśaṅkhā vajrabandhena cakritā // 21 //
            </p>
         
         
         <p>
            vajrāñjaliṃ dṛḍhīkṛtya dakṣiṇauṃkāraveṣṭitā /<br />
            vāmagryāṅguṣṭhajāpā tu sarvāgravikacāmbujā // 22 //
            </p>
         
         
         <p>
            vajrāṅguliṃ samādhāya vāmadakṣiṇatastathā /<br />
            nṛtyaṃ salīlavalitā mūrdhnisthā nṛtyapadminī // 23 //
            </p>
         
         
         <p>
            vajrāñjaliṃ dṛḍhīikṛtya sarvāgrakavacā tathā /<br />
            parivartya tu padmena hṛdi sthāpya dṛḍhaṃkarī // 24 //
            </p>
         
         
         <p>
            vajrāñjaliṃ dṛḍhīkṛtya guhyayakṣaprayogataḥ /<br />
            prasāritāñjalipuṭā mukhasthā padmayakṣiṇī // 25 //
            </p>
         
         
         <p>
            vajramuṣṭiṃ dvidhīkṛtya kuñcayitvā tu madhyame /<br />
            svāṅguṣṭhapṛṣṭhanihite padmamuṣṭirudāhṛtā // 26 //
            </p>
         
         
         <p>
            vajradhātuprayogeṇa vajrāñjalisamutthitā /<br />
            sarvapūjāgryadevīnāṃ samayāgryastu bandhayet // 27 //
            </p>
         
         
         <p>
            vajrabandhaṃ dṛḍhīkṛtya sandhayettarjanīdvayaṃ /<br />
            saṃkocātpurataḥ sandhet hayagrīveti kīrtitā // 28 //
            </p>
         
         
         <p>
            padmāñjaliṃ samādhāya tarjanīgranthibandhanā /<br />
            amoghapāśamudreyaṃ tarjanyaṅguṣṭhaśaṅkalā // 29 //
            </p>
         
         
         <p>padmāñjaliṃ samādhāya vajrāveśaprayogataḥ /
            aṅguṣṭhābhyāṃ tu saṃpīḍya kaniṣṭhānāmikāntarāv // 30 // iti //</p>
         
         
         <p>atha padmakuladharmamudrājñānaṃ bhavati /
            hrī / grī / prī / hī / śrī / sī / dī / hīḥ /
            gī / dhī / krī / vī / vi / rī / ṣṭrī / aḥ /</p>
         
         
         <p>padmamuṣṭiṃ dvidhīkṛtya karmamudrāḥ samādhayed // iti //</p>
         
         
         <p>sarvatathāgatadharmasamayān mahākalparājāt sakalajagadvinayamahāmaṇḍalavidhivistaraḥ
            samāptaḥ //</p>
         
         
         <p>CHAPTER 16 PADMA-GUHYA-MUDRA-MANDALA-VIDHI-VISTARA
            Emanation of deities from samadhi</p>
         
         
         <p>atha bhagavān punarapi sarvatathāgatadharmadhāraṇīsamayasaṃbhavamudrādhiṣṭhānapadmannāma
            samādhiṃ samāpadyemāṃ svavidyottamāmabhāṣat oṃ sarvatathāgatadharmasamaye hūṃ //</p>
         
         
         <p>atha vajrapāṇirmahābodhisatvaḥ imāṃ svakulasaṃbhavāṃ vidyottamāmabhāṣat oṃ vajrasamaye
            hūṃ //</p>
         
         
         <p>atha vajragarbho bodhisatva mahāsatva imāṃ svavidyottamāmabhāṣat oṃ maṇiratnasamaye
            hūṃ //</p>
         
         
         <p>atha vajranetro bodhisatva imāṃ svavidyottamāmabhāṣat oṃ padmasamaye hūṃ //</p>
         
         
         <p>atha vajraviśvo bodhisatva imāṃ svavidyottamāmabhāṣat oṃ karmasamaye hūṃ //</p>
         
         
         <p>atha bhagavānāryāvalokiteśvaro bodhisatva idaṃ svakulasamayamudrāmaṇḍalamabhāṣat //</p>
         
         
         <p>athātaḥ saṃpravakṣyāmi mudrāmaṇḍa[lānuttaraṃ /]
            vajradhātupratīkāśaṃ padmaguhyamiti smṛtaṃ // 1 //</p>
         
         
         <p>
            mahāmaṇḍalayogena sūtrayetsarvamaṇḍalaṃ /<br />
            tasya madhye supadme vai vajradhātvīśvarīṃ likhet // 2 //
            </p>
         
         
         <p>
            [tasya] sarvapārśveṣu samayāgryo yathopari /<br />
            dharmavajryādayo lekhyāḥ svavidyābhiḥ samandhitāḥ // 3 //
            </p>
         
         
         <p>
            tatrāsāṃ mudrā bhavanti /<br />
            oṃ sarvatathāgata dharmeśvari hūṃ //
            </p>
         
         
         <p>
            oṃ dharma samaye vajrapadmini hūṃ /<br />
            oṃ buddhābhiṣeka ratna samaye hūṃ //
            </p>
         
         
         <p>oṃ tārā samaye hūṃ //</p>
         
         
         <p>oṃ viśvamukhe hūṃ //</p>
         
         
         <p>
            vajravegena niṣkramya viśvarūpāgryamaṇḍalaṃ /<br />
            tatra madhye likhetpadmaṃ padmaistu parivāritaṃ // 1 //
            </p>
         
         
         <p>
            tasya pārśveṣu sarveṣu padmamudrā pratiṣṭhitāḥ /<br />
            padmacinhaḥ samālekhyāḥ svamudrāḥ sugatātmanāṃ // 2 //
            </p>
         
         
         <p>
            tatrāsāṃ mudrā bhavanti /<br />
            hrīḥ //
            </p>
         
         
         <p>oṃ padmatathāgate //</p>
         
         
         <p>oṃ samantabhadra padmavajrāṅkuśakośadhāriṇi hūṃ //</p>
         
         
         <p>
            oṃ padmarati /<br />
            oṃ padmatuṣṭi //
            </p>
         
         
         <p>
            vajravegena cākramya dvitīye maṇḍale tathā /<br />
            buddhābhiṣekā samālekhyā jaṭāmadhye mahāmbujaṃ // 1 //
            </p>
         
         
         <p>
            tasya pārśveṣu sarveṣu yathāvadanupūrvaśaḥ /<br />
            padmacinhasamopetāḥ samayāgryo niveśayet // 2 //
            </p>
         
         
         <p>
            tatrāsāṃ hṛdayāni bhavanti /<br />
            śrīḥ //
            </p>
         
         
         <p>oṃ bhṛkuṭi taṭi vetaṭi padme hūṃ //</p>
         
         
         <p>oṃ padmajvāle hūṃ //</p>
         
         
         <p>oṃ somini padme hūṃ //</p>
         
         
         <p>oṃ padmahāsini
            ekādaśavaktre diri diri īṭṭe vaṭṭe cale pracale kusumadhare ili praviśa siddhiṃ me
            prayaccha hūṃ //</p>
         
         
         <p>
            vajravegena cākramya tṛtīyaṃ maṇḍalaṃ tathā /<br />
            tatra madhye supadme tu padmamudrāṃ niveśayet // 1 //
            </p>
         
         
         <p>
            tathaiva sarvapārśveṣu yathāvadanupūrvaśaḥ /<br />
            padmacinhasamopetāḥ padmasaṃsthāstu saṃlikhet // 2 //
            </p>
         
         
         <p>
            tatrāsāṃ mudrā bhavanti /<br />
            dhīḥ //
            </p>
         
         
         <p>oṃ tāre tuttāre hūṃ //</p>
         
         
         <p>oṃ dhī hūṃ //</p>
         
         
         <p>oṃ padmacakragadādhāriṇi nīlakaṇṭhe sidhya sidhya huṃ //]
            oṃ paṇḍaravāsiniṃ padmasaṃbhave vada vada hūṃ //</p>
         
         
         <p>
            vajravegena cākramya catuṣṭhe maṇḍalottame /<br />
            padmamadhye likhetpadmaṃ jvālamālākulaprabhaṃ // 1 //
            </p>
         
         
         <p>
            tasya pārśveṣu sarveṣu yathāvadanupūrvaśaḥ /<br />
            padmacinhāḥ samālekhyāḥ padmamadhyapratiṣṭhitāḥ // 2 //
            </p>
         
         
         <p>
            tatrāsāṃ mudrā bhavanti /<br />
            strīḥ //
            </p>
         
         
         <p>
            oṃ padmanarteśvari pūjaya sarvatathāgatān naṭṭa naṭṭa hūṃ /<br />
            oṃ abhaye padmakavacabandhe rakṣa māṃ hūṃ haṃ //
            </p>
         
         
         <p>oṃ mahāpracaṇḍi padmayakṣiṇi viśvarūpadhāriṇi bhīṣāpaya sarvaduṣṭān khāda khād huṃ
            phaṭ //</p>
         
         
         <p>oṃ padmamuṣṭi aḥ muḥ //</p>
         
         
         <p>
            vajravegena cākramya buddhapūjāḥ samālikhet /<br />
            padmāṅkuśyādayo mudrāḥ padmacinhaḥ samāsataḥ // iti //
            </p>
         
         
         <p>
            athāsāṃ mudrā bhavanti /<br />
            oṃ padmaratipūje hoḥ //
            </p>
         
         
         <p>oṃ padmābhiṣekapūje raṭ //</p>
         
         
         <p>oṃ padmagītapūje gīḥ //</p>
         
         
         <p>oṃ padmanṛtyapūje kṛṭ //</p>
         
         
         <p>oṃ dhūpapadmini huṃ //</p>
         
         
         <p>oṃ padmapuṣpi hūṃ //</p>
         
         
         <p>oṃ padmakulasundari dharmāloke pūjaya hūṃ //</p>
         
         
         <p>oṃ padmagandhe hūṃ //</p>
         
         
         <p>
            pūjādevyaḥ /<br />
            oṃ padmāṅkuśyākarṣaya mahāpadmakulān hayagrīvasamaye huṃ jaḥ //
            </p>
         
         
         <p>oṃ amoghapāśakrodhasamaye praviśa praveśaya sarvasamayān hūṃ //</p>
         
         
         <p>oṃ padmaśaṅkale vaṃ //</p>
         
         
         <p>oṃ padmaghaṇṭādhāri śīghramāveśaya samayān ṣaṇmukhi aḥ //</p>
         
         
         <p>athātra mudrāmaṇḍale ākarṣaṇādividhivistaraṃ kṛtvā, padmaśiṣyān yathāvat [praveśya,]
            evaṃvaden "na tvayā kasyacid vaktavyaṃ yadatra guhyaṃ, mā te narakapatanaṃ bhavet,
            duḥkhāni cātrajanmani-" ti /</p>
         
         
         <p>tataḥ samāveśyaivaṃ vadet / "[te cakṣuḥpathe] kīdṛśo 'vabhāsaḥ? tadyathā vadati tathā
            siddhir" iti / "tadyadi śvetālokaṃ paśyet tasyottamasiddhijñānaṃ śikṣayet / atha pītaṃ
            paśyet tasyārthotpattijñānaṃ śikṣayet / atha raktaṃ paśyet tato 'nurāgaṇajñānaṃ śikṣayet
            / atha kṛṣṇaṃ paśyet tato 'bhicārakajñānaṃ śikṣayet / atha vicitraṃ paśyet tataḥ sarvasiddhijñānaṃ
            śikṣayed" iti jñātvā, yathāvanmukhabandhaṃ muktvā, yathābhājanatayā jñānānyutpādayet
            / mudrājñānaṃ ca śikṣayet /</p>
         
         
         <p>evaṃ vajradhātvādiṣvapi sarvamaṇḍaleṣu yathābhājanatayā mudrājñānāni śikṣayediṃyaṃ
            parīkṣā //</p>
         
         
         <p>Four Jnana</p>
         
         
         <p>athottamasiddhiniṣpattijñānaṃ bhavati /</p>
         
         
         <p>
            lokeśvaramahāsatvaṃ viśvarūpaṃ svamātmanā /<br />
            bhāvayaṃstu mahāmudrāmagryāṃ siddhimavāpnuyāt // 1 //
            </p>
         
         
         <p>
            buddhābhiṣekasamayāṃ dṛḍhīkṛtvā samāhitaḥ /<br />
            bhāvayaṃstu svamātmānamagryāṃ siddhimavāpnute // 2 //
            </p>
         
         
         <p>
            padmapadmamahāsatvaṃ bhāvayet svayamātmanā /<br />
            ātmānamuttamāṃ siddhiṃ prāpnoti susamāhitaḥ // 3 //
            </p>
         
         
         <p>amogheśvaramayīṅkarmamudrāṃ svayambhuvaḥ /
            sādhayan vidhivacchīghramagryāṃ siddhimavāpnuyād // 4 // iti //</p>
         
         
         <p>
            athaiṣāṃ hṛdayāni bhavanti /<br />
            oṃ padmasatvo 'haṃ sidhya hoḥ //
            </p>
         
         
         <p>oṃ buddhābhiṣeko 'haṃ sidhya māṃ //</p>
         
         
         <p>oṃ dharmasamādhirahaṃ sidhya hoḥ //</p>
         
         
         <p>oṃ amogheśvaro 'haṃ sidhya māṃ //</p>
         
         
         <p>tato 'rthaniṣpattijñānaṃ bhavati /</p>
         
         
         <p>
            hiraṇyaṃ tu mukhe vidhvā bhāvayetsvayamātmanā /<br />
            viśveśvaramahāmudrāmekaṃ bhūyātsahasraśaḥ // 1 //
            </p>
         
         
         <p>
            suvarṇatolakaṃ gṛhya samayāgryā mahādṛḍhaṃ /<br />
            bhāva[yan sva]yamātmānameko bhūyātsahasraśaḥ // 2 //
            </p>
         
         
         <p>
            muktāphalaṃ mukhe vidhvā bhāvayetsvayamātmanā /<br />
            lokeśvaraṃ svamātmānameko bhūyātsahasraśaḥ // 3 //
            </p>
         
         
         <p>sarvaratnāni saṃgṛhya pāṇibhyāṃ karmamudrayā /
            bhāvayan svayamātmānameko bhūyātsahasraśa // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ padmahiraṇyaprada huṃ jjaḥ //
            </p>
         
         
         <p>oṃ padmasuvarṇaprada huṃ jjaḥ //</p>
         
         
         <p>oṃ padmamuktāprada huṃ jjaḥ //</p>
         
         
         <p>oṃ padmasarvaratnaprada huṃ jjaḥ //</p>
         
         
         <p>athānurāgaṇajñānaṃ bhavati /</p>
         
         
         <p>
            viśveśvaramahāmudrāṃ bhāvayan svayamātmanā /<br />
            padmaṃ gṛhya puraḥ sthāti yasya so 'syānurajyati // 1 //
            </p>
         
         
         <p>
            raktapadmaṃ dṛḍhaṃ gṛhya mahāsamayamudrayā /<br />
            bhāvayan svayamātmānaṃ rāgayetsarvayoṣitaḥ // 2 //
            </p>
         
         
         <p>
            bhāvayetsvayamātmānaṃ padmaṃ guhya yathā tathā /<br />
            nirīkṣed vajradṛṣṭyā vai sarvalokaṃ sa rāgayet // 3 //
            </p>
         
         
         <p>karmamudrāprayogeṇa padmaṃ gṛhya yathāvidhi /
            karābhyāṃ bhrāmayan tantu rāgayet sarvayoṣita // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ viśveśvara mahāpadma hoḥ //
            </p>
         
         
         <p>oṃ samayapadma hoḥ //</p>
         
         
         <p>oṃ yogapadma hoḥ //</p>
         
         
         <p>oṃ karmapadma hoḥ //</p>
         
         
         <p>athābhicārajñānaṃ bhavati /</p>
         
         
         <p>
            viśveśvaramahāmudrāṃ bhāvayan ātmanā /<br />
            cchindedyasya puraḥpadmaṃ tasya mṛtyuḥ kṣaṇādbhavet // 1 //
            </p>
         
         
         <p>
            padmaṃ gṛhya dṛḍhaṃ samyak samayāgryā tayaiva hi /<br />
            sphoṭayet tantu sudṛḍhaṃ yasya nāmnā sa naśyati // 2 //
            </p>
         
         
         <p>
            samādhimudrāṃ sandhāya padmaṃ guhya yathā tathā /<br />
            yasya nāmnā tu padmaṃ vai cchindetsa tu vinaśyati // 3 //
            </p>
         
         
         <p>karmamudrāprayogeṇa padmaṃ gṛhya yathāvidhi /
            sphoṭayedyasya saṃkruddhaḥ sphuṭettasya tu jīvitam // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ mahāpadma ccheda māraya hoḥ phaṭ //
            </p>
         
         
         <p>oṃ samayapadma sphoṭa nāśaya raṭ phaṭ //</p>
         
         
         <p>oṃ dharmapadma ccheda vināśaya dhṛṭ phaṭ //</p>
         
         
         <p>oṃ karmapadma sphoṭa sphoṭaya jīvitamasya kṛṭ phaṭ //</p>
         
         
         <p>Mudra</p>
         
         
         <p>tato dharmasamayarahasyamudrājñānaṃ bhavati /</p>
         
         
         <p>
            padmaṃ tu yoṣitāṃ cintya vajrantasyopari svayaṃ /<br />
            rāmayan vajrapadmāgryā samāpattyā tu sidhyati // 1 //
            </p>
         
         
         <p>
            padmaṃ tu yoṣitāṃ cintya buddhantasyopari svayaṃ /<br />
            rāmayan buddhamukuṭāṃ bhāvayan so 'sya sidhyati // 2 //
            </p>
         
         
         <p>
            padmaṃ tu yoṣitāṃ cintya padmaṃ tasyopari svayaṃ /<br />
            rāmayan padmapadmāgrī śuddhāṃ siddhimavāpnute // 3 //
            </p>
         
         
         <p>padmaṃ tu yoṣitāṃ cintya viśvantasyopari svayaṃ /
            rāmayan viśvapadyāgrī viśvāṃ siddhimavāpnuyād // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ vajrapadma saṃyoga sādhaya hrīḥ //
            </p>
         
         
         <p>oṃ buddhamukuṭa saṃyoga sādhaya śrīḥ //</p>
         
         
         <p>oṃ padmapadma saṃyoga sādhaya dhīḥ //</p>
         
         
         <p>oṃ viśvapadma saṃyoga sādhaya strīḥ //</p>
         
         
         <p>tato yathāvat padmakulaguhyamahāmudrājñānaṃ bhavati /</p>
         
         
         <p>
            kuḍmalāñjaliragrasya vajrakrodhāṅgulī dvike /<br />
            dvayagrā maṇistathā padmaṃ vajrabandhantathaiva // 1 //
            </p>
         
         
         <p>
            vajrabandhāṃ samānīya samamadhyāṅkuro sthito /<br />
            tarjanyānāmasaṃkocā mudrā śākyamunerdṛḍhā // 2 //
            </p>
         
         
         <p>
            dharmavajrā hṛdisthā tu parivartya lalāṭagā /<br />
            samādhiyogā cotsaṅge parivartya tu mūrdhagā // 3 //
            </p>
         
         
         <p>
            vajradhātvīśvarīmbadhvā caityaṃ padmaprayogataḥ /<br />
            saṃdhayenmadhyamābhyāṃ tu buddhapadmeti kīrtitā // 4 //
            </p>
         
         
         <p>
            sā evāṅguṣṭhavajrā tu dvyagrakhaḍgāṅkuśī tathā /<br />
            padvajradharasyaitā guhyamudrāḥ prakīrtitāḥ // 5 //
            </p>
         
         
         <p>
            sā evāṅguṣṭhamuktā tu tarjanyā tarjanīgrahā /<br />
            valitā suratiḥ proktā sādhukāryā tathaiva ca // 6 //
            </p>
         
         
         <p>
            vajrabandhaṃ dṛḍhīkṛtya samāṅguṣṭhapraveśitā /<br />
            kuñcitāgryamukhasthā tu bhṛkuṭyāṃ madhyapadminī // 7 //
            </p>
         
         
         <p>
            sā eva hṛdaye caiva sūryamaṇḍaladarśikā /<br />
            dhvajabandhena sā eva śiraḥpṛṣṭhe prasāritā // 8 //
            </p>
         
         
         <p>
            vajrabandhaṃ dṛḍhīkṛtya kuñcitāgryāgravigrahā /<br />
            tathaiva padmakhaḍgā tu padmayogāgryasandhanāt // 9 //
            </p>
         
         
         <p>
            vajrabandhaṃ dṛḍhikṛtya vāmāṅguṣṭhapraveśanāt /<br />
            śaṅkhamaṅguṣṭhadaṇḍotthāṅgulyagrotthāntyapadminī // 10 //
            </p>
         
         
         <p>
            sā eva sarvasaṃkocā kaniṣṭhā padmasaṃyutā /<br />
            akṣamālāgragaṇanī dakṣiṇāṅguṣṭhayogataḥ // 11 //
            </p>
         
         
         <p>
            vajrabandhaṃ dṛḍhīkṛtya kaniṣṭhā padmasaṃyutā /<br />
            samāgryā padmanetrā tu pranartan parivartitā // 12 //
            </p>
         
         
         <p>vajrabandhaṃ dṛḍhīkṛtya kaniṣṭhā padmasaṃyutā /
            kuñcitā[gryaṃ pīḍayantu] dvayaṅguṣṭhakavacīkṛte- // ti // 13 //</p>
         
         
         <p>
            sā evāṅguṣṭhadaṃṣṭrā tu samāṅguṣṭhapraveśitā /<br />
            ataḥ paraṃ pravakṣyāmi samayāgryo niruttarāḥ // 14 //
            </p>
         
         
         <p>vajrabandhantale kṛtvā tarjanīpadmasandhitā /
            aṅguṣṭhā bandhaparyaṅkā guhyaviśveśvarī smṛtā // 15 // //</p>
         
         
         <p>
            tathaiva vajrabandhena kaniṣṭhā madhyasandhitā /<br />
            aṅguṣṭhamukhayorvajran paṭṭamadhye tathāgataṃ // 16 //
            </p>
         
         
         <p>
            tathaiva vajrabandhe tu padmamaṅguṣṭhasandhitaṃ /<br />
            kṛtvā tu mukhatoddhāntaṃ sthitotsaṅge samādhinā // 17 //
            </p>
         
         
         <p>
            tathaiva vajrabandhe tu mukhataḥ samasandhitā /<br />
            sarvāṅgulyā dṛḍhīkṛtya tarjanī vajrasaṃyutā // 18 //
            </p>
         
         
         <p>
            tathaiva vajrabandhe tu tarjanī padmasandhitā /<br />
            aṅguṣṭhā bandhaparyaṅkā madhyasaṃkocavigrahā // 19 //
            </p>
         
         
         <p>
            tathaiva vajrabandhe tu vajramaṅguṣṭhasandhitā /<br />
            khaḍgāṅkuśī tathagrābhyāṃ kaniṣṭhā padmasaṃyutā // 20 //
            </p>
         
         
         <p>
            tathaiva valitāṃ kṛtvā tarjanyaṅguṣṭhasaṃgrahāṃ /<br />
            utthitān tarjanīṃ vāmāṃ karṣayet sudṛḍhantathā // 21 //
            </p>
         
         
         <p>
            sā eva tu samīkṛtvā tarjanyaṅguṣṭhayogataḥ /<br />
            sādhukārapradātrī tu padmatuṣṭermahātmanaḥ // 22 //
            </p>
         
         
         <p>
            tathaiva vajrabandhaṃ tu sarvāgramukhasandhitaṃ /<br />
            dvayaṅguṣṭhamukhapīḍantu samāgryā sanniveśitaṃ // 23 //
            </p>
         
         
         <p>
            sā eva hṛdi sūryā tu mūrdhni padmadhvajīkṛtā /<br />
            parivartya ca hāsā tu sthitā padmāṭṭahāsinī // 24 //
            </p>
         
         
         <p>
            vajravandhantale kṛtvā dharmavajrāgrayogataḥ /<br />
            kaniṣṭhāṅga ṣṭhasandhī tu tārāyāḥ samayo hyayaṃ // 25 //
            </p>
         
         
         <p>
            tathaiva vajrabandhe tu jyeṣṭhābhyāṃ khaḍgapadminī /<br />
            talacakrā tathaiveha jāpadātrī tathaiva ca // 26 //
            </p>
         
         
         <p>
            tathaiva vajrabandhā tu khaṭakadvayamokṣitā /<br />
            punaśca hṛdaye bandhe guhyarakṣeti kīrtitā // 27 //
            </p>
         
         
         <p>
            tathaiva vajrabandhe tu kaniṣṭhā padmasaṃyutā /<br />
            tarjanī dṛḍhasaṃkocā vikacāṅguṣṭhadaṃṣṭriṇī // 28 //
            </p>
         
         
         <p>
            sā eva muṣṭiyogena dvayaṅguṣṭhamukhapīḍitā /<br />
            padmaguhyamahāmuṣṭi samayāgrī prakīrtitā // 29 //
            </p>
         
         
         <p>
            sarvāsāmeva cānyāsāṃ padmalāsyādisaṃjñināṃ /<br />
            vajrabandhaṃ tale kṛtvābandhastādṛśa eva hī-ti // 30 //
            </p>
         
         
         <p>tataḥ padmakulaguhyadharmamudrā bhavanti /
            hrāḥ / grā / prā / hā / sra / sā / daḥ / haḥ /
            gā / dhā / krā / vā / va / rā / ṣṭra / maḥ /</p>
         
         
         <p>karmamudrāḥ samāsena muṣṭireva dvidhīkṛte- // ti //</p>
         
         
         <p>sarvatathāgatadharmasamayān mahākalparājāt padmaguhyamudrāmaṇḍalavidhivistaraḥ parisamāptaḥ
            //</p>
         
         
         <p>CHAPTER 17
            JNANA-MANDALA-VIDHI-VISTARA</p>
         
         
         <p>atha bhagavān punarapi sarvatathāgatadharmasamayajñānasamayasaṃbhavādhiṣṭhānan padmannāma
            samādhiṃ samāpadmamāṃ svavidyottamāmabhāṣat oṃ dharmasamādhijñānatathāgata hūṃ //</p>
         
         
         <p>atha vajrapāṇirmahābodhisatva imaṃ svakuladharmasaṃbhavaṃ svavidyottamamabhāṣat oṃ
            vajradharma hūṃ //</p>
         
         
         <p>atha vajragarbho bodhisatvo mahāsatva imaṃ svavidyottamamabhāṣat oṃ ratnadharma hūṃ
            /</p>
         
         
         <p>atha vajranetro bodhisatvo mahāsatva imaṃ svavidyottamamabhāṣat oṃ dharmadharma hūṃ
            //</p>
         
         
         <p>atha vajraviśvo bodhisatvo mahāsatva imaṃ svavidyottamamabhāṣat oṃ karmadharma hūṃ
            //</p>
         
         
         <p>Delineation of the mandala</p>
         
         
         <p>athāryāvalokiteśvaro bodhisatvo mahāsatva idaṃ svadharmamaṇḍalamabhāṣat /</p>
         
         
         <p>
            athātaḥ saṃpravakṣyāmi jñānamaṇḍalamuttamaṃ /<br />
            vajradhātupratīkāśaṃ dharmajñānamiti smṛtaṃ // 1 //
            </p>
         
         
         <p>
            mahāmaṇḍalayogena sutrayet sarvamaṇḍalaṃ /<br />
            tasya madhye samālekhyaṃ jñānavajratathāgataṃ // 2 //
            </p>
         
         
         <p>tasya pārśveṣu sarveṣu mahāsatvā yathāvidhi /
            viśveśvarādayo lekhyāḥ samāpannāḥ samāhitā // 3 // iti //</p>
         
         
         <p>
            tatraiṣāṃ hṛdayāni bhavanti /<br />
            oṃ jñānabuddha hūṃ // 1 //
            </p>
         
         
         <p>oṃ jñānaviśveśvara hūṃ // 2 //</p>
         
         
         <p>oṃ jñānabuddhamukuṭa hūṃ // 3 //</p>
         
         
         <p>oṃ jñānadharmeśvara hūṃ // 4 //</p>
         
         
         <p>oṃ jñānāmogheśvara hūṃ // 5 //</p>
         
         
         <p>oṃ jñānapadmabuddha hūṃ // 6 //</p>
         
         
         <p>oṃ jñānapadmarājadhara hūṃ // 7 //</p>
         
         
         <p>oṃ jñānapadmamāra hūṃ // 8 //</p>
         
         
         <p>oṃ jñānapadmatuṣṭi hūṃ // 9 //</p>
         
         
         <p>oṃ jñānapadmabhṛkuṭi hūṃ // 10 //</p>
         
         
         <p>oṃ jñānapadmasūrya hūṃ // 11 //</p>
         
         
         <p>oṃ jñānapadmacandra hūṃ // 12 //</p>
         
         
         <p>oṃ jñānapadmahāsa hūṃ // 13 //</p>
         
         
         <p>oṃ jñānapadmatāra hūṃ // 14 //</p>
         
         
         <p>oṃ jñānapadmakumāra hūṃ // 15 //</p>
         
         
         <p>oṃ jñānapadmanārāyaṇa hūṃ // 16 //</p>
         
         
         <p>oṃ jñānapadmabhāṣa hūṃ // 17 //</p>
         
         
         <p>oṃ jñānapadmanṛtyeśvara hūṃ // 18 //</p>
         
         
         <p>oṃ jñānapadmarakṣa hūṃ // 19 //</p>
         
         
         <p>oṃ jñānapadmayakṣa hūṃ // 20 //</p>
         
         
         <p>oṃ jñānapadmamuṣṭi hūṃ // 21 //</p>
         
         
         <p>oṃ jñānapadmalāsye hūṃ // 22 //</p>
         
         
         <p>oṃ jñānapadmamāle hūṃ // 23 //</p>
         
         
         <p>oṃ jñānapadmagīte hūṃ // 24 //</p>
         
         
         <p>oṃ jñānapadmanṛtye hūṃ // 25 //</p>
         
         
         <p>oṃ padmajñānadhūpe hūṃ // 26 //</p>
         
         
         <p>oṃ padmajñānapuṣpe hūṃ // 27 //</p>
         
         
         <p>oṃ padmajñānadīpe hūṃ // 28 //</p>
         
         
         <p>oṃ padmajñānagandhe hūṃ // 29 //</p>
         
         
         <p>oṃ padmajñānāṅkuśa hūṃ // 30 //</p>
         
         
         <p>oṃ padmajñānāmoghapāśa hūṃ // 31 //</p>
         
         
         <p>oṃ padmajñānasphoṭa hūṃ // 32 //</p>
         
         
         <p>oṃ padmajñānāveśa hūṃ // 33 //</p>
         
         
         <p>Initiation into the mandala</p>
         
         
         <p>athātra padmadharmamaṇḍale ākarṣaṇādividhivistaraṃkṛtvā, yathāvat praveśyaivaṃ vadet
            "na tvayānyasya vaktavyaṃ; mā te narakaṃ patanaṃ bhavet, duḥkhāni ve-" ti /</p>
         
         
         <p>Jnana</p>
         
         
         <p>tato 'sya jñānānyutpādayet /</p>
         
         
         <p>
            lokeśvarasamāpattyā hṛdi padmaṃ tu bhāvayet /<br />
            prāptapadmasamādhistu śīghramutpatati kṣaṇāt // 1 //
            </p>
         
         
         <p>
            lokeśvarasamāpattyā lalāṭe padmabhāvanāt /<br />
            abhyasan sudṛḍhībhūtaḥ khegāmī bhavate kṣaṇāt // 2 //
            </p>
         
         
         <p>
            jivhāyāṃ bhāvayan padmaṃ lokeśvarasamādhinā /<br />
            saṃsiddho bhavate śīghramākāśena sa gacchati // 3 //
            </p>
         
         
         <p>
            bhāvayetpadmamuṣṇīṣe lokeśvarasamādhinā /<br />
            saṃsiddho bhavate śīghramūrdhvamutpatati kṣaṇāt // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ padmajñānahṛdayāviśa //
            </p>
         
         
         <p>oṃ padmajñānābhiṣekāviśa //</p>
         
         
         <p>oṃ padmajñānavidyottamāviśa //</p>
         
         
         <p>oṃ padmajñānoṣṇīṣāviśa //</p>
         
         
         <p>ākāśe vānyadeśe va padmabimbaṃ tu bhāvayet /</p>
         
         
         <p>anena vidhinā siddho adṛśyo bhavati kṣaṇāt // 1 //</p>
         
         
         <p>
            ākāśe vānyadeśe vā padmabimbaṃ tu bhāvayet /<br />
            tatrārūḍhaḥ svamātmānaṃ bhāvayannadṛśyo bhavet // 2 //
            </p>
         
         
         <p>
            ākāśe vānyadeśe vā padmabimbaṃ tu bhāvayet /<br />
            yadā paśyettadā gṛhṇācchīghram [adṛśyo bhavati] // 3 //
            </p>
         
         
         <p>ākāśe vānyadeśe vā padmabimbaṃ tu bhāvayet /
            dṛṣṭvā tu bhukṣvā tatpadmamadṛśyo bhavati kṣaṇād // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ padmākāśa //
            </p>
         
         
         <p>oṃ padmaratha //</p>
         
         
         <p>oṃ padmajñāna gṛhṇa //</p>
         
         
         <p>oṃ padmarasāyana //</p>
         
         
         <p>
            vicitravarṇasaṃsthānaṃ padmabimbaṃ tu pāṇinā /<br />
            gṛhya badhvā mahāmudrāṃ sarvarūpadharo bhavet // 1 //
            </p>
         
         
         <p>
            vicitravarṇasaṃsthānaṃ padmabimbaṃ tu lekhayet /<br />
            tatra bhāvayamānastu bahurūpadharo bhavet // 2 //
            </p>
         
         
         <p>
            vicitravarṇasaṃsthānaṃ padmabimbaṃ [tu bhā]vayet /<br />
            ākāśe vānyadeśe vā cchabdarūpī bhaviṣyati // 3 //
            </p>
         
         
         <p>vicitravarṇasaṃsthānaṃ padmabimbaṃ ghaṭāpayet /
            tatrārūḍhastu khegāmī kāmarūpī bhaveddhruvam // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ padmadhara viśvarūpapravartakāviśa //
            </p>
         
         
         <p>oṃ viśvapadma pravartaya māṃ //</p>
         
         
         <p>oṃ samādhiviśvapadmāviśa //</p>
         
         
         <p>oṃ viśvapadmāsanotkṣipākāśaṃ viśvarūpamadhitiṣṭha māṃ //</p>
         
         
         <p>
            badhvā caikavarāṃ samyak mahāmudrāṃ samādhitaḥ /<br />
            padmaṃ guhya pradātavyaṃ vaśī[karo 'vaśyaṃ bhavet] // 1 //
            </p>
         
         
         <p>badhvā caikavarāṃ samyag[mudrāṃ] samayasaṃjñitāṃ //</p>
         
         
         <p>tayā gṛhya tu vai padmaṃ dadyād vaśyakaro bhavet // 2 //</p>
         
         
         <p>
            badhvā cakatamāṃ mudrāṃ samādhivihitāṃ śubhāṃ /<br />
            jñānapadmaṃ dadedyasya so 'sya śīghaṃ vaśībhavet // 3 //
            </p>
         
         
         <p>badhvā caikatamāṃ mudrāṃ karmākhyāṃ samayānvitaḥ /
            yasya dadyāt [sa suvaśīḥ] padmadānātkṣaṇād bhaved //iti // 4 //</p>
         
         
         <p>tatraiṣāṃ hṛdayāni bhavanti //</p>
         
         
         <p>oṃ mahāpadma hoḥ //</p>
         
         
         <p>oṃ samayapadma hoḥ //</p>
         
         
         <p>oṃ jñānapadma hoḥ //</p>
         
         
         <p>oṃ karmapadma hoḥ //</p>
         
         
         <p>Mudra</p>
         
         
         <p>tato jñānamaṇḍalamahāmudrājñānaṃ śikṣayet /</p>
         
         
         <p>
            dharmamaṇḍalayogena mahāmudrāstu sādhayet /<br />
            ataḥ paraṃ saṃpravakṣyāmi samayāgryaḥ prasādhayet //
            </p>
         
         
         <p>
            dharmamaṇḍalayogena padmapadmaṃ tu saṃsthapet /<br />
            dharmamuṣṭi dvidhīkṛtya karmamudrā dvidhīkṛtā // iti //
            </p>
         
         
         <p>sarvatathāgatadharmasamayānmahākalparājājjñānamaṇḍalavidhivistaraḥ parisamāptaḥ //</p>
         
         
         <p>CHAPTER 18a KARMA-MANDALA-VIDHI-VISTARA</p>
         
         
         <p>atha bhagavān punarapi sarvatathāgatadharmakarmasamayasaṃbhavādhiṣṭhānapadmaṃ nāma
            samādhiṃ samāpadyemāṃ svavidyottamāmabhāṣat oṃ sarvatathāgatakarmāgra hūṃ //</p>
         
         
         <p>atha vajrapāṇirimāṃ svakulakarmasaṃbhavāṃ svavidyottamāmabhāṣat oṃ hūṃ dhīḥ //</p>
         
         
         <p>atha vajragarbho bodhisatva imāṃ svavidyottamāmabhāṣat oṃ ratnakarmasamaye hūṃ //</p>
         
         
         <p>atha vajranetro bodhisatva imāṃ svavidyottamāmabhāṣat oṃ padmakarmi hūṃ //</p>
         
         
         <p>atha vajraviśvo bodhisatva imāṃ svavidyottamāmabhāṣat oṃ viśvakarmi hūṃ //</p>
         
         
         <p>athāryāvalokiteśvaro bodhisatvo mahāsatva idaṃ svakarmamaṇḍalamabhāṣat /</p>
         
         
         <p>
            athātaḥ saṃpravakṣyāmi karmamaṇḍalamuttamaṃ /<br />
            vajradhātupratīkāśaṃ padmakarmamiti [smṛtaṃ] // 1 //
            </p>
         
         
         <p>mahāmaṇḍalayogena sūtrayetsarvamaṇḍalaṃ /
            buddhasya sarvataḥ sarvāḥ padmacinhadharā likhed // iti // 2 //</p>
         
         
         <p>
            tatrāsāṃ vidyāhṛdayāni bhavanti /<br />
            oṃ padmabhūriṇī huṃ // 1 //
            </p>
         
         
         <p>oṃ viśvakarmeśvari hūṃ // 2 //</p>
         
         
         <p>oṃ tathāgateśvaryābhiṣekakarmavidye hūṃ // 3 //</p>
         
         
         <p>oṃ dharmakarmeśvari jñānapūjāsamaye hūṃ // 4 //</p>
         
         
         <p>oṃ amogha[karmeśvari hūṃ] // 5 //</p>
         
         
         <p>oṃ padmakarmabuddhe hūṃ // 6 //</p>
         
         
         <p>oṃ padmakarmavajriṇi hūṃ // 7 //</p>
         
         
         <p>oṃ padmakāmini māraṇapūjākarmasamaye hūṃ // 8 //</p>
         
         
         <p>oṃ padmakarmatuṣṭi hūṃ // 9 //</p>
         
         
         <p>oṃ padma[karma bhṛ]kuṭi hūṃ traḥ // 10 //</p>
         
         
         <p>oṃ padmakarmasūrye hūṃ // 11 //</p>
         
         
         <p>oṃ padmakarmadhvaje hūṃ // 12 //</p>
         
         
         <p>oṃ padmakarmahāse haḥ // 13 //</p>
         
         
         <p>oṃ padmakarmatāre hūṃ // 14 //</p>
         
         
         <p>oṃ padmakarmakumāri hūṃ // 15 //</p>
         
         
         <p>oṃ padmakarmanārāyaṇi hūṃ // 16 //</p>
         
         
         <p>oṃ padmakarmabrāhmi hūṃ // 17 //</p>
         
         
         <p>oṃ padmakarmanṛtyeśvari hūṃ // 18 //</p>
         
         
         <p>oṃ padmarakṣakarmasamaye hūṃ // 19 //</p>
         
         
         <p>oṃ mahāpracaṇḍi ghātani padmadaṃṣṭrākarmakari hūṃ // 20 //</p>
         
         
         <p>oṃ padmakarmamuṣṭi ghātaya hūṃ // 21 //</p>
         
         
         <p>oṃ ratipūje hūṃ jaḥ // 22 //</p>
         
         
         <p>oṃ abhiṣekapūje hūṃ hoḥ // 23 //</p>
         
         
         <p>oṃ gītapūje hūṃ dhaḥ // 24 //</p>
         
         
         <p>oṃ nṛtyapūje hūṃ vaḥ // 25 //</p>
         
         
         <p>oṃ dhūpapūje aḥ // 26 //</p>
         
         
         <p>oṃ puṣpapūje hūṃ traḥ // 27 //</p>
         
         
         <p>oṃ ālokapūje hūṃ dhīḥ // 28 //</p>
         
         
         <p>oṃ gandhapūje hūṃ vaṃ // 29 //</p>
         
         
         <p>oṃ hayagrīve ānaya hūṃ jaḥ // 30 //</p>
         
         
         <p>oṃ amoghapāśakrodhe pīḍaya hūṃ phaṭ // 31 //</p>
         
         
         <p>oṃ padmaśaṅkalabandhe hūṃ phaṭ // 32 //</p>
         
         
         <p>oṃ padmaghaṇṭāveśaya hūṃ phaṭ // 33 //</p>
         
         
         <p>athātra karmamaṇḍale ākarṣaṇādividhivistaraṃ kṛtvā, yathāvatpraveśyaivaṃ vadet / "na
            tvayā kulaputra kasyacidayaṃ vaktavyaḥ mā te narakapatanaṃ bhaved" iti /</p>
         
         
         <p>Jnana</p>
         
         
         <p>tato jñānānyutpādayediti / tataḥ pāpadeśanājñānaṃ śikṣayediti /</p>
         
         
         <p>
            lokeśvaramahāmudrāṃ bhāvayan susamāhitaḥ /<br />
            pāpāni deśayecchīghraṃ sarvapāpān samādhayet // 1 //
            </p>
         
         
         <p>
            samayāgrīn samādhāya lokeśvarasamādhinā /<br />
            deśayan sarvapāpānyānantaryāṇi śodhayet // 2 //
            </p>
         
         
         <p>
            lokeśvarasamādhintu bhāvayan susamāhitaḥ /<br />
            deśayet sarvapāpāni sarvapāpapraṇāśanaṃ // 3 //
            </p>
         
         
         <p>badhvā caikatamāṃ samyak karmamudrāṃ samāsataḥ /
            deśayetsarvapāpāni sarvakarmaviśodhanam // iti // 4 //</p>
         
         
         <p>
            athaiṣāṃ hṛdayāni bhavanti /<br />
            oṃ sarvapāpasaṃśodhana mahāpadma //
            </p>
         
         
         <p>oṃ savānantaryaśodhana samayapadma //</p>
         
         
         <p>oṃ sarvapāpapraṇāśana dharmapadma //</p>
         
         
         <p>oṃ sarvakarmāvaraṇaviśodhaka karmapadma //</p>
         
         
         <p>tataḥ sarvāvaraṇaparikṣayajñānaṃ śikṣayet /</p>
         
         
         <p>
            lokeśvaramahāmudrāṃ bhāvayet susamāhitaḥ /<br />
            śudhya śudhya iti procya sarvakarmāṇi śodhayet // 1 //
            </p>
         
         
         <p>
            badhvā vai karmasamayāṃ lokeśvarasamādhinā /<br />
            budhya budhya pravartastu sarvakarmāṇi śodhayet // 2 //
            </p>
         
         
         <p>
            lokeśvarasamāpattyā dharmamudrāṃ tu bhāvayet /<br />
            dhī dhī dhī dhī-ti procyan vai sarvakarmāṇi śodhayet // 3 //
            </p>
         
         
         <p>badhvā vai karmamudrāṃ tu lokeśvarasamādhinā /
            hī hī hī hī-ti sandhāya sarvakarmāṇi śodhayed // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ pāpa kṣapaya padma //
            </p>
         
         
         <p>oṃ āvaraṇa kṣapaya padma //</p>
         
         
         <p>oṃ nīvaraṇa kṣapaya padma //</p>
         
         
         <p>oṃ karma kṣapaya padma //</p>
         
         
         <p>tataḥ sarvatathāgatapūjājñānaṃ śikṣayet /</p>
         
         
         <p>
            lokeśvaramahāmudrāṃ badhvā tu susamāhitaḥ /<br />
            oṃ oṃ oṃ omiti bruyātsarvapūjāpravartanan // 1 //
            </p>
         
         
         <p>
            badhvā vai samayāgrantu lokeśvarasamādhinā /<br />
            bhūrbhūrbhūrbhūriti prokto sarvabuddhān sa pūjayet // 2 //
            </p>
         
         
         <p>
            lokeśvarasamāpattyā dharmapadmaṃ tu bhāvayet /<br />
            he he he he-ti sandhāya sarvabuddhān sa pūjayet // 3 //
            </p>
         
         
         <p>padmakarmamayīmmudrāṃ badhvā gāḍhaṃ samāhitaḥ /
            dhe dhe dhe dhe-ti procyan sarvabuddhān sa pūjayed // iti // 4 //</p>
         
         
         <p>
            tatrāsāṃ hṛdayāni bhavanti /<br />
            oṃ oṃkāra mahāpadma //
            </p>
         
         
         <p>oṃ bhūkkāra samayapadma //</p>
         
         
         <p>oṃ hekkāra dharmapadma //</p>
         
         
         <p>oṃ dhekkāra karmapadma //</p>
         
         
         <p>tataḥ siddhijñānaṃ śikṣayet /</p>
         
         
         <p>
            lokeśvaramahāmudrāṃ badhvā tu susamā[hitaḥ /<br />
            hrī hrī hrī hrī-]ti varteta siddhin lokeśvarī bhavet // 1 //
            </p>
         
         
         <p>
            badhvā vai samayāgrīntu lokeśvarasamādhinā /<br />
            śrī śrī śrī śrī-ti sandhāya prāpnuyātsiddhimuttamāṃ // 2 //
            </p>
         
         
         <p>
            lokeśvarasamāpattiṃ bhāvayan susamāhitaḥ /<br />
            dhik dhik dhik dhigiti prokte padmakrodhastu sidhyati // 3 //
            </p>
         
         
         <p>
            karmamudrāṃ samādhāya mahāpadmamayīṃ [śubhāṃ /<br />
            siḥ] siḥ siḥ sī-ti sandhāya padmasiddhimavāpnute- // ti //
            </p>
         
         
         <p>
            athāsāṃ hṛdayāni bhavanti /<br />
            oṃ hriḥ sidhya //
            </p>
         
         
         <p>oṃ śrīḥ sidhya //</p>
         
         
         <p>oṃ dhik sidhya //</p>
         
         
         <p>oṃ [siḥ sidhya //]</p>
         
         
         <p>Mudra</p>
         
         
         <p>tataḥ karmarahasyamudrājñānaṃ bhavati /</p>
         
         
         <p>
            lokeśvarasamāpattyā ramayan sarvayoṣitaḥ /<br />
            aho sukha iti prokte sarvabuddhān sa pūjayet // 1 //
            </p>
         
         
         <p>
            lokeśvarasamāpattyā ramayansarvayoṣitaḥ /<br />
            priye priye-ti vai proke buddhānāṃ bhavati priyaḥ // 2 //
            </p>
         
         
         <p>
            lokeśvarasamāpattyā ramayan sarvayoṣitaḥ /<br />
            [aho rati-ti vai prokte nityaṃ ratiṃ sa prāpnute // 3 //
            </p>
         
         
         <p>lokeśvarasamāpattyā ramayan sarvayoṣitaḥ /
            sukha sukha iti prokte tasya sukhaṃ na naśyata // iti // 4 //</p>
         
         
         <p>
            athāsāṃ] hṛdayāni bhavanti /<br />
            oṃ sarvabuddhapūjāpravartana padma //
            </p>
         
         
         <p>oṃ prītikara padma hoḥ //</p>
         
         
         <p>oṃ ratipravartana padma //</p>
         
         
         <p>oṃ mahāsukha padma dṛḍha han //</p>
         
         
         <p>[tataḥ karmamahāmudrāṃ] yathāvacchikṣayet / tataḥ sukuḍmalāñjaliṃ samayamudrāṃ vajrakāryaṃ
            maṇḍalayogena sarvasthāneṣu sthāpayet /</p>
         
         
         <p>
            tataḥ padmakula[karmamudrā tra iti] vaktavyāḥ /<br />
            karmasamayāṃ dvidhīkṛtya karmamudrāḥ sa sādhayediti //
            </p>
         
         
         <p>sarvatathāgatadharmasamayān mahākalparājāt karmamaṇḍala[vidhivistaraḥ samāptaḥ] //</p>
         
         
         <p>CHAPTER 18b EPILOGUE OF THE SARVA-TATHAGATA-DHARMA-SAMAYA NAMA MAHA-KALPA-RAJA</p>
         
         
         <p>atha bhagavān punarapi vajradharmasamayamudrādhiṣṭhānaṃ nāma samādhiṃ samāpadyemāṃ
            svamudrāhṛdaya[mabhāṣat oṃ vajra]dharmapadma hūṃ //</p>
         
         
         <p>athavajrapāṇiriyaṃ svamudrāhṛdayamabhāṣat atha vajra jīḥ //</p>
         
         
         <p>atha vajragarbho bodhisatva imāṃ sva[mudrāmabhāṣat oṃ vajraratna]mukuṭe hūṃ //</p>
         
         
         <p>atha vajranetro bodhisatva imāṃ svamudrāmabhāṣat oṃ dharmapadmi dhīḥ //</p>
         
         
         <p>atha vajraviśvo bodhi[satva imāṃ svamudrāmabhāṣat oṃ sarva]mukhi hūṃ //</p>
         
         
         <p>Delineation of the mandala</p>
         
         
         <p>athāryāvalokiteśvaro bodhisatvo mahāsatva idaṃ caturmudrāmaṇḍalamabhāṣat / [athātaḥ
            saṃpravakṣyāmi] caturmudrāgramaṇḍalaṃ /</p>
         
         
         <p>vajradhātupratīkāśaṃ mahāmaṇḍalasannibhaṃ // 1 //</p>
         
         
         <p>
            mudrāmaṇḍalamadhye tu buddhabimbaṃ niveśayet /<br />
            tasya pārśveṣu sarveṣu [vajrapadmādiṃ vai likhe]t // 2 //
            </p>
         
         
         <p>Initiation into the mandala</p>
         
         
         <p>athātra mahāmaṇḍale ākarṣaṇādividhivistaraṅkṛtvā, yathāvat praveśyaivaṃ brūyāt "na
            tvayedaṃ kasyacid vaktavyaṃ; mā te mahāduḥkhaṃ [bhaved, akāla]maraṇaṃ viṣamakriyaye"
            ti /</p>
         
         
         <p>Jnana</p>
         
         
         <p>tato jñānānyutpādayet /</p>
         
         
         <p>
            padmaṃ hastena vai gṛhya samājighran prayatnataḥ /<br />
            tena gandhena saṃyojya buddhānāṃ tu prasidhya[ti] // 1 //
            </p>
         
         
         <p>
            buddhabimbaṃ jaṭāmadhye pratiṣṭhāpya samāhitaḥ /<br />
            sarvalokaṃ vaśaṃkuryād darśayan garvayā vrajan // 2 //
            </p>
         
         
         <p>
            padmapadmamahābimbaṃ kārayitvā samādhinā /<br />
            upaviśya yathāpāyaṃ manasā sa tu mārayet // 3 //
            </p>
         
         
         <p>
            caturmukhaṃ tu vai padmaṃ kārayitvā kareṇa tu /<br />
            saṃgṛhyāveśanādini bhrāmayan prakaroti saḥ // 4 //
            </p>
         
         
         <p>
            athaiṣāṃ hṛdayāni bhavanti /<br />
            oṃ gandhapūjāgrya sādhaya hrīḥ //
            </p>
         
         
         <p>oṃ padmamukuṭa tathāgata vaśīkuru sarvān lokeśvarābhiṣeka samaya hoḥ //</p>
         
         
         <p>oṃ padmapadma māraya sarvapratyarthikān samādhijñāna dhik //</p>
         
         
         <p>oṃ viśvapadma sarvakarmakaro bhava lali luli leli hūṃ phaṭ //</p>
         
         
         <p>Mudra</p>
         
         
         <p>tato mudrārahasyajñānaṃ śikṣayet /</p>
         
         
         <p>
            raktaḥ saṃ sarvakāryāṇi sādhayetsamayo hyayaṃ /<br />
            duḥsādhyāpi hi mudrā vai kṣaṇāt sidhyati yogata // iti //
            </p>
         
         
         <p>tatrāsya samayo bhavati oṃ sādhaya padmarāga samaya aḥ //</p>
         
         
         <p>tato mahāmudrādisarvamudrābandhaṃ śikṣayet //</p>
         
         
         <p>caturmudrāmaṇḍalavidhivistaraḥ samāptaḥ //</p>
         
         
         <p>III.6 Ekamudra-mandala</p>
         
         
         <p>athāryāvalokiteśvaro mahābodhisatva idaṃ sarvajagadvinayaṃnāma hṛdayamabhāṣat / oṃ
            sarvajagadvinaya mahāsatvāgaccha śīghraṃ vaiśvarūpyaṃ darśaya mama ca sarvasiddhayaḥ
            prayaccha hrīḥ //</p>
         
         
         <p>Delineation of the mandala</p>
         
         
         <p>athāryāvalokiteśvaro mahābodhisatva idaṃ sarvajagadvinayaṃ nāma maṇḍalamabhāṣat /</p>
         
         
         <p>
            athātaḥ saṃpravakṣyāmi jagadvinayamaṇḍalaṃ /<br />
            mahāmaṇḍalayogena saṃlikhed bāhyamaṇḍalaṃ // 1 //
            </p>
         
         
         <p>tasyābhyantarataḥ padmaṃ tathaiva ca samālikhet /
            tatra sarojā visphāri viśvarūpaṃ samālikhed // iti // 2 //</p>
         
         
         <p>Initiation into the mandala</p>
         
         
         <p>athātra mahāmaṇḍale yathāvad vidhivistareṇa praveśya, tathaivoktvā, sarvajagadvinayajñānaṃ
            śikṣayet /</p>
         
         
         <p>Mudra</p>
         
         
         <p>
            maṇḍalaṃ tu samālikhya jagadvinayasaṃjñitaṃ /<br />
            bhāvayaṃstu mahāmudrāṃ bhaved viśvadharopama // iti //
            </p>
         
         
         <p>tato jagadvinayarahasyamudrājñānaṃ śikṣayet /</p>
         
         
         <p>
            viśvarūpasamādhintu bhāvayan susamāhitaḥ /<br />
            dvayendriyasamāpattyā maṇḍale tu sa sidhyati //
            </p>
         
         
         <p>tato mahāmudrādimudrābandhaṃ śikṣayet / tathaiva siddhayaḥ, evaṃ paṭādiṣviti // mudrāyāmapyekamudrāmaṇḍalayogena
            tathaiva siddhaya iti //</p>
         
         
         <p>atha sarvatathāgatāḥ punaḥ samājamāgamyāvalokiteśvarāya mahābodhisatvāya sādhukārāṇyadadan
            /</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajra[karmaṇe //]1 //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānabhisaṃgraham // iti //
            </p>
         
         
         <p>sarvatathāgatatattvasaṃgrahāt sarvatathāgatadharmasamayo nāma mahākalparājā parisamāptaḥ
            //</p>
         
         
         <p>CHAPTER 19 SARVARTHASIDDHI-MAHAMANDALA-VIDHI-VISTARA
            Hymn of 108 names of the mahabodhisattva Akasagarbha
            atha khalu sarvatathāgatāḥ punaḥ samājamāgamya, sarvatathāgatābhiṣekaratnaṃ tameva
            vajradharamāryākāśagarbha mahābodhisatvamanena nāmaṣṭaśatenādhyeṣitavantaḥ /</p>
         
         
         <p>
            ākāśagarbhaṃ satvārtha mahāsatva mahādyute /<br />
            mahāratna suratnāgrya vajraratna namo 'stu te // 1 //
            </p>
         
         
         <p>
            abhiṣeka mahāratna mahāśuddha mahāśubha /<br />
            buddharatna viśuddhāṅga ratnaratna namo 'stu te // 2 //
            </p>
         
         
         <p>
            ākāśākāśasaṃbhūta sarvākāśa mahānabha /<br />
            ākāśadhātu sarvāśa sarvāśāgrya namo 'stu te // 3 //
            </p>
         
         
         <p>
            ratnasaṃbhava ratnorṇa buddhorṇa sutathāgata /<br />
            sarvaratna susarvāgrya ratnakārya namo 'stu te // 4 //
            </p>
         
         
         <p>
            ratna ratnāgrya ratnogra ratnasarvatathāgata /<br />
            ratnottama mahākāśa samākāśa namo 'stu te // 5 //
            </p>
         
         
         <p>
            alaṅkāra mahāśobha śobhākara suśobhaka /<br />
            śuddha sarvārtha śuddhārtha dānacarya namo 'stu te // 6 //
            </p>
         
         
         <p>
            dharmaratna viśuddhāgrya saṅgharatna tathāgata /<br />
            mahābhiṣeka lokārtha pramodārtha namo 'stu te // 7 //
            </p>
         
         
         <p>
            dāna pradana dānāgrya tyāga tyāgāgrya dāyaka /<br />
            sarvasatvārtha tatvārtha mahārthārtha namo 'stu te // 8 //
            </p>
         
         
         <p>
            cintārāja mahāteja dānapāramitānaya /<br />
            tathāgata mahāsatva sarvabuddha namo 'stu te // 9 //
            </p>
         
         
         <p>
            tathāgata mahāratna tathāgata mahāprabha /<br />
            tathāgata mahāketo mahāhāsa namo 'stu te // 10 //
            </p>
         
         
         <p>
            tathāgatābhiṣekāgrya mahābhiṣeka mahāvibho /<br />
            lokanāthatva lokāgrya lokasūrya namo 'stu te // 11 //
            </p>
         
         
         <p>
            ratnādhikādhikatara ratnabhūṣaṇa ratnadhṛk /<br />
            ratnāloka mahāloka ratnakīrte namo 'stu te // 12 //
            </p>
         
         
         <p>
            ratnotkara suratnottha maṇe vajramaṇe guṇa /<br />
            ratnākara sudīptāṅga sarvaratna namo 'stu te // 13 //
            </p>
         
         
         <p>
            mahātma yaṣṭi ratneśa sarvāśāparipūraka /<br />
            sarvābhiprāyasaṃprāpti ratnarāśi namo 'stu te // 14 //
            </p>
         
         
         <p>
            a[bhva]grya vyāpi sarvātma varaprada mahāvara /<br />
            vibhūte sarvasaṃpatte vajragarbha namo 'stu te // 15 //
            </p>
         
         
         <p>
            yaḥ kaścid dhārayen nāmnāmidante 'ṣṭaśataṃ śivaṃ /<br />
            sarvabuddhābhiṣekaṃ tu sa prāpnotyanaghaḥ kṣaṇāt // 16 //
            </p>
         
         
         <p>adhyeṣayāmastvāṃ ratna bhāṣa svadhanasaṃcayaṃ /
            sarvabuddhābhiṣekāgryamutpāda niyamakulam // 17 // iti //</p>
         
         
         <p>athākāśagarbho bodhisatvaḥ idaṃ sarvatathāgatavacanamupaśrutya, sarvatathāgatābhiṣekasamayaṃ
            nāma svahṛdayamabhāṣat oṃ vajraratnaṃ hūṃ //</p>
         
         
         <p>atha bhagavān vairocanastathāgata idaṃ sarvatathāgatamaṇisamayaṃ nāma vidyottamamabhāṣat
            oṃ sarvatathāgatāśāparipūraṇamahāratna hūṃ //</p>
         
         
         <p>atha vajrapāṇirmahābodhisatva imaṃ svakulasaṃbhavaṃ vidyottamamabhāṣat oṃ vajra hūṃ
            traḥ //</p>
         
         
         <p>atha vajragarbho bodhisatva imaṃ svavidyottamamabhāṣat oṃ maṇi hūṃ //</p>
         
         
         <p>atha vajranetro bodhisatva imaṃ svakulasaṃbhavaṃ vidyottamamabhāṣat oṃ padma hrīḥ
            //</p>
         
         
         <p>atha vajraviśvo bodhisatvo mahāsatva imaṃ svavidyottamamabhāṣat oṃ viśvaratna hūṃ
            //</p>
         
         
         <p>athāryākāśagarbho bodhisa[tvo mahāsatvaḥ] sarvatathāgatābhiṣekaratnaṃnāma samādhiṃ
            samāpannaḥ; samanantarasamāpanne cātha tāvadeva sarvatathāgatahṛdayebhyo vajramaṇiratnaraśmayo
            niścaritāḥ / te sarvalokadhātavo 'vabhāsya sarvasatvān sarvatathāgatābhiṣekairabhiṣicya,
            punarapyekadhyībhūtvā, bhagavata ākāśagarbhasya mahābodhisatvasya hṛdaye 'nupraviṣṭā
            iti /</p>
         
         
         <p>atha tat ākāśagarbhahṛdayātsa eva bhagavān vajrapāṇiḥ samantaraśmijvālāgarbhā vicitravajramaṇiratnābhiṣekādyābharaṇālaṅkārālaṅkṛtakāyā
            mahavajramaṇiratnacinhamudrāvyagrakarā mahābodhisatvakāyā bhūtvā viniḥsṛtya, sarvalokadhātuṣu
            mahāratnavarṣādibhiḥ ratnotpattibhiḥ santoṣya, punarāgatya, bhagavato vairocanasya
            sarvato vajradhātumahāmaṇḍalayogena candramaṇḍalāśritā bhūtvedamudānamudānayiṃsuḥ
            /</p>
         
         
         <p>
            aho hi sarvabuddhānāṃ sarvaratnasamuccayaṃ /<br />
            vajraratnakulaṃ tvedaṃ saṃbhūtaṃ jagadarthata // iti //
            </p>
         
         
         <p>Delineation of the mandala</p>
         
         
         <p>athākāśagarbho bodhisatvo mahāsatva iti svakulamutpādya, sarvatathāgatebhyaḥ sarvāśāparipūrye
            niryātyedaṃ sarvārthasiddhinnāma mahāmaṇḍalamabhāṣat /</p>
         
         
         <p>
            athātaḥ saṃpravakṣyāmi mahāmaṇḍalamuttamaṃ /<br />
            vajradhātupratīkāśaṃ sarvasiddhiriti smṛtaṃ // 1 //
            </p>
         
         
         <p>
            caturaśraṃ caturdvāraṃ catuṣtoraṇaśobhitaṃ /<br />
            catuḥsūtrasamāyuktaṃ paṭṭasragdāmabhūṣitaṃ // 2 //
            </p>
         
         
         <p>
            sarvamaṇḍalakoṇeṣu dvāraniryūhasandhiṣu /<br />
            khacitaṃ vajraratnaistu sūtrayedbāhyamaṇḍalaṃ // 3 //
            </p>
         
         
         <p>
            tasyābhyantarataḥ kāryaṃ vajraratnasamaṃ puraṃ /<br />
            aṣṭastaṃbhāgrayogena sūtraṇaṃ tatra kārayet // 4 //
            </p>
         
         
         <p>
            pañcamaṇḍalaśobhaṃ tu nānāratnākarojjvalaṃ /<br />
            svamudrāparivāraṃ tu tatra buddhanniveśayet // 5 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ buddharatna hūṃ //
            </p>
         
         
         <p>oṃ vajramaṇi hūṃ //</p>
         
         
         <p>oṃ vajraratnāṅkura hūṃ //</p>
         
         
         <p>oṃ vajraratnapadma hūṃ //</p>
         
         
         <p>oṃ ratnapadmavarṣa hūṃ //</p>
         
         
         <p>
            vajravegena cākramya sarvāśāsiddhimaṇḍalaṃ /<br />
            tatrasthaṃ vajragarbha tu likhedratnavarapradaṃ // 1 //
            </p>
         
         
         <p>
            tasya pārśveṣu sarveṣu ratnamudrā samandhitāḥ /<br />
            mahāsatvāḥ samālekhyā yathāvadanupūrvaśaḥ // 2 //
            </p>
         
         
         <p>
            athaiṣāṃ hṛdayāni bhavanti /<br />
            oṃ sarvārthasiddhiprada hūṃ //
            </p>
         
         
         <p>oṃ vajramaṇicinhākāśagarbha bhagavan sidhya sidhya hūṃ //</p>
         
         
         <p>oṃ ratnāṅkuśākarṣaya sarvārthānānaya śīghraṃ sarvatathāgatasatyamanusmara hūṃ //</p>
         
         
         <p>oṃ maṇirāga vaśīkuru sarvārthanānayākāśagarbha hūṃ //</p>
         
         
         <p>oṃ ratnatuṣṭi hūṃ //</p>
         
         
         <p>
            vajravegena cākramya ratnāmālasya maṇḍalaṃ /<br />
            tatra madhye likhet samyagratnamālādharaṃ paraṃ // 1 //
            </p>
         
         
         <p>
            tasya pārśveṣu sarveṣu yathāvadanupūrvaśaḥ /<br />
            mahāsatvāḥ samālekhyā maṇicinhāgrapāṇayaḥ // 2 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ ratnadṛṣṭi traḥ //
            </p>
         
         
         <p>oṃ sarvatathāgatābhiṣekaratnamāla hūṃ //</p>
         
         
         <p>oṃ maṇisūrya hūṃ //</p>
         
         
         <p>oṃ cintāmaṇidhvaja sarvāśāprapūrakākāśagarbha hūṃ //</p>
         
         
         <p>oṃ ratnāṭṭahāsa hasa ha ha hūṃ //</p>
         
         
         <p>
            vajravegena cākramya ratnapadmasya maṇḍalaṃ /<br />
            tatrasthaṃ tu samālekhyaṃ ratnapadmadharaṃ vibhuṃ // 1 //
            </p>
         
         
         <p>
            tasya pārśveṣu sarveṣu mahāsatvān samālikhet /<br />
            maṇicinhān samāsena yathāvadanupūrvaśaḥ // 2 //
            </p>
         
         
         <p>tatraiṣāṃ hṛdayāni bhavanti //</p>
         
         
         <p>oṃ ratnapadma hūṃ //</p>
         
         
         <p>oṃ [tyāgasamādhijñāna]garbha hūṃ //</p>
         
         
         <p>oṃ ratnakośāgrya hūṃ //</p>
         
         
         <p>oṃ maṇicakra pravartaya hūṃ //</p>
         
         
         <p>oṃ ratnabhāṣa hūṃ //</p>
         
         
         <p>
            vajravegena cākramya ratnavṛṣṭestu maṇḍalaṃ /<br />
            tatra lekhyaṃ mahāsatvaṃ ra[tnavṛṣṭiṃ pravarṣa]yan // 1 //
            </p>
         
         
         <p>
            tasya pārśveṣu sarveṣu mahāsatvān yathāvidhi /<br />
            ratnacinhasamopetān mudrāhastān samāsataḥ // 2 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ ratnavṛṣṭi varṣaya sarvārthasaṃpado bhagavan maṇihasta hūṃ //
            </p>
         
         
         <p>oṃ maṇipūjā samaya hūṃ //</p>
         
         
         <p>oṃ maṇibandha kavaca hūṃ //</p>
         
         
         <p>oṃ maṇidaṃṣṭrākarāla mahāyakṣa hara hara sarvārthān bhīṣāpaya hūṃ //</p>
         
         
         <p>oṃ maṇiratna bandha samaya hūṃ //</p>
         
         
         <p>
            vajravegena cākramya koṇabhāgeṣu sarvataḥ /<br />
            ratnalāsyādayo lekhyā yathāvadanupūrvaśaḥ //
            </p>
         
         
         <p>
            tatrāsāṃ mudrā bhavanti /<br />
            oṃ ratnarati hūṃ //
            </p>
         
         
         <p>oṃ ratnamāle hūṃ //</p>
         
         
         <p>oṃ ratnagīte hūṃ //</p>
         
         
         <p>oṃ ratnanṛtye hūṃ //</p>
         
         
         <p>
            vajravegena niḥkramya bāhyamaṇḍalamuttamaṃ /<br />
            bāhyamaṇḍalakoṇeṣu dhūpapūjādayo likhet //
            </p>
         
         
         <p>
            tatrāsāṃ mudrā bhavanti /<br />
            oṃ dhūparatne //
            </p>
         
         
         <p>oṃ puṣpamaṇi //</p>
         
         
         <p>oṃ ratnāloke //</p>
         
         
         <p>oṃ maṇigandhe //</p>
         
         
         <p>
            dvārapālāstu kartavyā dvāramadhyacatuṣṭaye /<br />
            ataḥ paraṃ pravakṣyāmi maṇḍale vidhivistaraṃ //
            </p>
         
         
         <p>
            athātra hṛdayāni bhavanti /<br />
            oṃ sarvaratnākarṣa āryāruṇa mahāsatva bhagavantaṃ ākāśagarbha codayākarṣaya śīghraṃ
            hoḥ jaḥ //
            </p>
         
         
         <p>oṃ sarvaratnapraveśasamaya praveśaya samayān mahāmaṇirājakulaṃ ratnapāśa hūṃ //</p>
         
         
         <p>oṃ maṇibandha hūṃ vaṃ //</p>
         
         
         <p>oṃ maṇiratnāveśa aḥ //</p>
         
         
         <p>Initiation into the mandala</p>
         
         
         <p>athātra mahāmaṇḍale svayaṃ maṇiratnācāryo yathāvat praviśya, vidhivistaramātmanaḥ
            kṛtvā, tato ratnādhiṣṭhitakalaśodakena maṇiśiṣyānabhiṣicya, vajramaṇisamayamudrāṃ
            bandhayedanena hṛdayena oṃ vajramaṇi samaya vaṃ //</p>
         
         
         <p>tato yathāvarṇaprāptitayā vastramuttarāsaṅgaṃ kṛtvā, tādṛśenaivākṣiṇī badhvā, praveśayedanena
            hṛdayena oṃ hūṃ maṇirājakulaṃ //</p>
         
         
         <p>tataḥ praveśya vaktavyaṃ "na tvayedaṃ kasyacid vaktavyaṃ; māte sarvajanmasu dāridryaduḥkhānmokṣe
            na bhaven, narakavāsaśca dṛḍho bhaved" ityuktvā, samayaṃ sphoṭayet; mahāyānābhisamayaṃ
            coccārayet /</p>
         
         
         <p>tataḥ samāviṣṭasya vajravācā paripṛcchet / "kutra mahānidhirasti? / kathaṃ vā prāpyate
            /"</p>
         
         
         <p>tato bhagavānākāśagarbho bodhisatvaḥ sarvaṃ jalpāpayatītya; uktamātre mukhabandhaṃ
            muktvā, mahāmaṇḍalaṃ darśayet, sarvatathāgatābhiṣekasamayaṃ codāharet, yāvad bhagavāṃstathāgatastu
            gata iti / tato yathāvibhavataḥ pūjān kṛtvā, sarvakāryāṇi sādhayediti /</p>
         
         
         <p>Mudra</p>
         
         
         <p>athātra jñānamudrā bhavanti /</p>
         
         
         <p>
            vajragarbhamahāmudrāṃ badhvā tu susamāhitaḥ /<br />
            nidhānaṃ khanate yatra nidhānaṃ tatra paśyati // 1 //
            </p>
         
         
         <p>
            badhvā tu samayāgrīm vai nidhānaṃ yatra vidyate /<br />
            pīḍayet tatra tāṃ mudrāṃ svayamuttiṣṭhate tadā // 2 //
            </p>
         
         
         <p>
            vajragarbhasamādhintu bhāvayan susamāhitaḥ /<br />
            manasā caiva jānāti nidhānaṃ yatra tiṣṭhati // 3 //
            </p>
         
         
         <p>
            badhvā karmamayīṃ mudrāṃ vajragarbhasamādhinā /<br />
            tāṃ mudramāviśedyatra nidhānaṃ tatra lakṣayet // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ mahāmaṇiratnāviśa hūṃ //
            </p>
         
         
         <p>oṃ maṇipīḍa darśaya //</p>
         
         
         <p>oṃ ratnasamādhi brūhi //</p>
         
         
         <p>oṃ ratnāveśa darśaya //</p>
         
         
         <p>
            mahāmudrāṃ samādhāya yatra kāyaṃ tu veṣṭayet /<br />
            tatra ratnanidhānaṃ tu jñātavyaṃ samayātmabhiḥ // 1 //
            </p>
         
         
         <p>
            badhvā tu samayāgrīm vai yatrāviśya parisphuṭet /<br />
            nidhānantatra vijñeyaṃ mahāratnamayaṃ bhaveet // 2 //
            </p>
         
         
         <p>
            samādhimudrāṃ badhvā vai yadyāviśya svayaṃ punaḥ /<br />
            brūyādyatra nidhānaṃ tu mahāratnamayaṃ bhavet // 3 //
            </p>
         
         
         <p>karmamudrāṃ tu badhvā vai yadāviśya paramparaṃ /
            hastau bandhe tu samayānnidhintatra vinirdeśed // iti // 4 //</p>
         
         
         <p>tatraiṣāṃ hṛdayāni bhavanti //</p>
         
         
         <p>oṃ mahāratnakāya darśaya ratnaṃ //</p>
         
         
         <p>oṃ ākāśagarbha maṇiratna sphuṭa sphuṭa yatra nidhiḥ //</p>
         
         
         <p>oṃ maṇiratnajñāna svayaṃ brūhi //</p>
         
         
         <p>oṃ punaḥ samaya bandha darśayasva //</p>
         
         
         <p>
            badhvā tu vai mahāmudrāṃ yatrāśaṅkā bhavettathā /<br />
            tatra jñānena vijñeyaṃ nidhānaṃ ratnasaṃbhavaṃ // 1 //
            </p>
         
         
         <p>
            yatra śaṅkā bhavettatra samayāgrīntu bandhayet /<br />
            yadā mokṣaṃ svayaṃ yāyānnidhintatra vinirdiśet // 2 //
            </p>
         
         
         <p>
            samādhimudrāṃ badhvā vai śaṅkā yatra bhaveddhruvā /<br />
            jñānamutpādya vijñeyaṃ nidhistatrāsti śāśvataḥ // 3 //
            </p>
         
         
         <p>
            yatra bhūyo bhavecchaṅkā karmamudrāṃ tu tatra vai /<br />
            badhnīyād vidhivattāṃ tu sphuṭejjñeyo nidhiḥ punaḥ // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ nidhijñānāviśa //
            </p>
         
         
         <p>oṃ ratnasamaya muñca nidhi bandhān //</p>
         
         
         <p>oṃ dharmaratna brūhi nidhānaṃ //</p>
         
         
         <p>oṃ sarvakarmāṇi sphoṭaya darśaya nidhi bandhotkṣipa //</p>
         
         
         <p>
            mahāmudrāṃ tu sandhāya nidhānaṃ parimārgayet /<br />
            yatrasthasya samāveśo bhavettatra vinirdiśet // 1 //
            </p>
         
         
         <p>
            badhvā samayāgrīn vai nidhiṃ tu parimārgayet /<br />
            yatrastho dṛḍhatāṃ yāyānnidhintatra vinirdiśet // 2 //
            </p>
         
         
         <p>
            samādhimudrāṃ sandhāya nidhānaṃ parimārgayet /<br />
            yatrastho jñānavān bhūyānnidhintatra vinirdiśet // 3 //
            </p>
         
         
         <p>
            badhvā karmamayīṃ mudrāṃ nidhiṃ tu parimārgayet /<br />
            yatrasthaḥ karmamudrāṃ tu bhrāmayet tatra nirdiśet // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ mahāratna parīkṣāviśa //
            </p>
         
         
         <p>oṃ ratnasamaya dṛḍha darśaya //</p>
         
         
         <p>oṃ ratnaparīkṣā jñānāviśa //</p>
         
         
         <p>oṃ maṇikarma bhrāmaya //</p>
         
         
         <p>tato maṇirahasyamudrājñānaṃ śikṣayet //</p>
         
         
         <p>
            dvayendriyasamāpattyā nidhānaṃ parimārgayet /<br />
            bhāvayaṃstu mahāmudrāṃ samāveśānnidhiṃ labhet // 1 //
            </p>
         
         
         <p>
            badhvā tu samayāgrīn vai rāmayaṃstu striyantathā /<br />
            yatra mudrā dṛḍhībhūyānnidhintatra vinirdiśet // 2 //
            </p>
         
         
         <p>
            dvayendriyasamāpattyā nidhānaṃ parimārgayet /<br />
            bhāvayan jñānamudrāṃ tu nidhijñānaṃ pravartate // 3 //
            </p>
         
         
         <p>badhvā tu karmamudrāṃ vai dvayendriyasamādhitaḥ /
            sphuṭedyatra tu sā mudrā nidhintatra vinirdiśed // iti // 4 //</p>
         
         
         <p>
            tatraiṣāṃ hṛdayādi bhavanti /<br />
            oṃ mahāmaṇi saṃyogaviśa //
            </p>
         
         
         <p>oṃ samaya saṃyogadṛḍho me bhava //</p>
         
         
         <p>oṃ nidhijñānāviśāviśa saṃyoga //</p>
         
         
         <p>oṃ sarvakarma sphoṭa saṃyoga //</p>
         
         
         <p>tato mahāmaṇikulasarvamudrājñānaṃ śikṣayet /</p>
         
         
         <p>atha mahāmudrā bhavanti /</p>
         
         
         <p>
            yathālekhyānusāratau bhāvayaṃstu mahāmudrāḥ /<br />
            sarvārthottamaṃ si[dhyati candramaṇḍalamadhyasthāḥ //
            </p>
         
         
         <p>tato] mahāmudrāṇāṃ [kriyā bhavanti /]</p>
         
         
         <p>
            buddhamudrā tu buddhatvaṃ susiddhirvajragarbhayoḥ /<br />
            ratnāṅka[śyā samākarṣet maṇirāmayānuramet // 1 //
            </p>
         
         
         <p>
            maṇyudagryā saṃtoṣakā] maṇidṛṣṭyārthahārikā /<br />
            maṇimālābhiṣekā tu maṇisūryā sutejadā // 2 //
            </p>
         
         
         <p>
            cintāmaṇiryathecchadā ratnahāsārthahārikā /<br />
            dharmaratnā[prāptaṃ dharmaṃ tyā] gāgrī lābhamuttamaṃ // 3 //
            </p>
         
         
         <p>
            ratnakośā mahākośaṃ maṇicakrādhipatyatāṃ /<br />
            bhāṣāmārgeṇa siddhistu ratnavṛṣṭirmahādhanaṃ // 4 //
            </p>
         
         
         <p>
            maṇipūjā supūjyatvaṃ ratnavarmā dṛḍhaṃkarī /<br />
            ratnadaṃṣṭrā haredarthaṃ maṇimuṣṭyā tu sidhyati // 5 //
            </p>
         
         
         <p>athātra mahāmaṇḍale samayamudrājñānaṃ bhavati /</p>
         
         
         <p>
            vajraratnamayī mudrā sarvabuddhābhiṣekadā /<br />
            mahāvajramaṇiṃ badhvā vajraratnaṃ tu sidhyati // 1 //
            </p>
         
         
         <p>
            vajradvikaṃ maṇīkṛtvā dhanaṃ vajradharāllabhet /<br />
            sā evāṅgu ṣṭhavajreṇa maṇiṃ dadyād hṛdi sthitaṃ // 2 //
            </p>
         
         
         <p>
            kuḍmalāgryā maṇiṃ badhvā lokeśo dhanado bhavet /<br />
            vajrakarmamaṇindadyān mahāviśvamaṇidhvajaṃ // 3 //
            </p>
         
         
         <p>
            vajradhātvagramaṇinā buddharatnatvamāpnuyāt /<br />
            samāgragrā pṛṣṭhasaṃkocā vajramaṅguṣṭhabandhataḥ // 4 //
            </p>
         
         
         <p>
            iyaṃ vajramaṇiḥ proktā vajragarbhasya pāṇitaḥ /<br />
            anayā buddhamātrayā mahāvajramaṇiṃ labhet // 5 //
            </p>
         
         
         <p>
            ratnavajrāṃ samādhāya samamadhyotthitāṅkarāṃ /<br />
            anayā baddhamātrayā svabhiṣekāpyavāpnuyāt // 6 //
            </p>
         
         
         <p>
            sā eva madhyamānāmakaniṣṭhā kuḍmalīkṛtvā /<br />
            anayā tu dhanaṃ dadyādavalokitanāmadhṛk // 7 //
            </p>
         
         
         <p>
            vajraratnaprayogeṇa tarjanyaṅguṣṭhakanyasā /<br />
            madhyamābhyāṃ nakhasandhānān samānāmāṅku rotthitā // 8 //
            </p>
         
         
         <p>
            vajrabandhaṃ dṛḍhīkṛtya tarjanībhyāṃ maṇīkṛtā /<br />
            prasāritāṅguṣṭhamukhā hṛdi sarvārthasiddhidā // 9 //
            </p>
         
         
         <p>
            vajrabandhaṃ samādhāya madhyamā maṇiyojitā /<br />
            mudreyaṃ maṇicinhasya maṇiratnapradāyikā // 10 //
            </p>
         
         
         <p>
            sa evāṅkuśayogena tarjanībhyāṃ samandhitā /<br />
            sarvārthakarṣaṇī mudrā maṇiratnāṅkuśī smṛtā // 11 //
            </p>
         
         
         <p>
            sā eva vali[tāṃ kṛtvā] tarjanyā tarjanī grahā /<br />
            vāṇākarṣaṇāyogena karṣayan rāgayejjagat // 12 //
            </p>
         
         
         <p>
            sā eva sādhukārā tu tarjanyaṅguṣṭhayojitā /<br />
            sā evāṅguṣṭhasandhānasaṃcchannāgryāṅgulī tathā // 13 //
            </p>
         
         
         <p>
            aṅguṣṭhāntarayoścaiva punaragryā mukhe kṣaṇāt /<br />
            maṇidṛṣṭistu sā khyātā dṛṣṭyarthānāṃ prahārikā // 14 //
            </p>
         
         
         <p>
            sarvārthasiddhimālā tu svabhiṣekapradāyikā /<br />
            sā eva hṛdaye 'ṅguṣṭhamukhasandhānayojitā // 15 //
            </p>
         
         
         <p>
            hṛdaye maṇisūryā tu mahātejaḥpradāyikā /<br />
            mūrdhnisthā ca samānāma patākāgravidāritā // 16 //
            </p>
         
         
         <p>
            mahāvajramaṇi pūrvaṃ sarvāśāparipūrikā /<br />
            sā eva hāsasaṃsthā tu līlayā parivartitā // 17 //
            </p>
         
         
         <p>
            ratnāṭṭahāsanāmnā vai hāsāt sarvārthakārikā /<br />
            sarvāgramaṇipadmā tu dhanahārī samādhinā // 18 //
            </p>
         
         
         <p>
            sā evāntyādidānā tu mahādānapradāyikā /<br />
            adhargatasamāṅguṣṭhatarjanī maṇisaṃsthitā // 19 //
            </p>
         
         
         <p>
            bhaṇikośā haredarthān jagatāṃ vikrameṇa tu /<br />
            vajrabandhāgracakrā tu samāṅgusthapraveśitā // 20 //
            </p>
         
         
         <p>
            tarjanīmaṇisaṃsthānāccakravartitvadāyikā /<br />
            sā evāñjalī mukhabandhe samuddhṛtā // 21 //
            </p>
         
         
         <p>
            sa tu sandhāya vācā vai svājñayā harate dhanaṃ /<br />
            mahāvajramaṇiṃ badhvā ratnavarṣa [pravarṣitā] // 22 //
            </p>
         
         
         <p>
            sarvāṅgulyupastobhā tu catuḥśo varṣate dhanaṃ /<br />
            mahāvajramaṇiṃ badhvā nṛtyannuṣṇīṣamadhyataḥ // 23 //
            </p>
         
         
         <p>
            saṃpūjya vidhivatsarvai sarvaratnaiḥ saṃpūjyate /<br />
            [sarvārthasiddhi] mudrāṃ tu kaṇṭhadeśe pariṣvajet // 24 //
            </p>
         
         
         <p>
            maṇibandheti vikhyātā rakṣā kavacinī smṛtā /<br />
            sā eva sarvasiddhayarthā yakṣayogā mukhasthitā // 25 //
            </p>
         
         
         <p>
            maṇidaṃṣṭreti [vikhyā]tā bhayātsarvārthahāriṇī /<br />
            vajrabandhaṃ dṛḍhīkṛtya kuñcitāgryā suyantritā // 26 //
            </p>
         
         
         <p>
            saṃgṛhyāṅguṣṭhayoḥ samyag maṇimuṣṭistu siddhidā /<br />
            pūjāgrasamayānāṃ tu vajradhātuprayogataḥ // 27 //
            </p>
         
         
         <p>
            yathāvanmaṇiyogena samayāgryo 'tra kalpitāḥ /<br />
            madhyamā maṇiyogena tā eva tu vikalpitāḥ // 28 //
            </p>
         
         
         <p>ekāṅkuśyādiyogena sarvakarmaprasādhikā // iti //</p>
         
         
         <p>atha mahāmaṇikuladharmamudrājñānaṃ bhavanti, traḥ, graḥ, triḥ, hrīḥ, śrīḥ, iḥ, raḥ
            haḥ, dhrīḥ dhīḥ, kṛ, vā, ro, ḍhaḥ, ya, aḥ /</p>
         
         
         <p>ratnamuṣṭiṃ dvidhīkṛtya karmamudrāstu sādhayed // iti //</p>
         
         
         <p>sarvatathāgatakarmasamayān mahākalparājāt sarvārthasiddhimahāmaṇḍalavidhivistaraḥ
            samāptaḥ /</p>
         
         
         <p>CHAPTER 20 RATNA-GUHYA-MUDRA-MANDALA-VIDHI-VISTARA</p>
         
         
         <p>atha bhagavān punarapi sarvatathāgatābhiṣekadhāraṇīsamayasaṃbhavaratnādhiṣṭhānaṃ nāma
            samādhiṃ samāpadyemāṃ svamudrāmabhāṣat oṃ vajraratnastūpe hūṃ //</p>
         
         
         <p>atha vajrapāṇirmahābodhisatva imāṃ svakulasaṃbhavāṃ mudrāmabhāṣat oṃ vajrābhiṣekamāle
            abhiṣiñca samaye hūṃ //</p>
         
         
         <p>atha vajragarbho bodhisatvo mahāsatva imāṃ svamudrāmabhāṣat oṃ vajraratnābhiṣeke hūṃ
            //</p>
         
         
         <p>atha vajranetro bodhisatvo mahāsatva imāṃ svamudrāmabhāṣat oṃ vajradharmābhiṣiñca
            māṃ //</p>
         
         
         <p>atha vajraviśvo bodhisatvo mahāsatva imāṃ svamudrāmabhāṣat oṃ sarvābhiṣekapūjāsamaye
            hūṃ //</p>
         
         
         <p>Delineation of the mandala</p>
         
         
         <p>atha bhagavānāryākāśagarbho bodhisatvo mahāsatva idaṃ svakulasamayamudrāmaṇḍalamabhāṣat
            /</p>
         
         
         <p>
            athātaḥ saṃpravakṣyāmi mudrāmaṇḍalamuttamaṃ /<br />
            vajradhātupratīkāśaṃ ratnaguhyamiti smṛtaṃ // 1 //
            </p>
         
         
         <p>
            mahāmaṇḍalayogana sūtrayetsarvamaṇḍalaṃ /<br />
            tasya madhye yathānyāyaṃ buddhamudrāṃ samālikhet // 2 //
            </p>
         
         
         <p>
            paryaṅkasthaṃ maṇiṃ pūrva vajradhātoḥ puro likhet /<br />
            maṇimālāṃ maṇīṃ padme maṇiṃ maṇiparīvṛttaṃ //
            </p>
         
         
         <p>
            tatrāsāṃ mudrā bhavanti /<br />
            oṃ traḥ //
            </p>
         
         
         <p>oṃ maṇisamaye hūṃ //</p>
         
         
         <p>oṃ maṇiratnābhiṣekamāle hūṃ //</p>
         
         
         <p>oṃ maṇiratnapadmi hūṃ //</p>
         
         
         <p>oṃ maṇiratnavṛṣṭisamaye hūṃ //</p>
         
         
         <p>
            vajravegena niṣkramya sarvasiddhestu maṇḍale /<br />
            vajraratnasya madhye tu mahāratnamaṇiṃ likhet // 1 //
            </p>
         
         
         <p>
            tasya pārśvaṣu sarveṣu svamudrāmaṇisaṃyutā /<br />
            yathāvadanupūrveṇa ratnācāryaḥ samālikhet // 2 //
            </p>
         
         
         <p>
            tatrāsāṃ mudrā bhavanti /<br />
            oṃ sarvārthasiddhiprade mahāvajraratnasamaya maṇi sarvārthān me sādhaya dhāraṇī hū
            //
            </p>
         
         
         <p>oṃ maṇiratnākarṣe hūṃ //</p>
         
         
         <p>oṃ maṇiratnasamayāṅkuśyākarṣaya maṇikulaṃ jaḥ //</p>
         
         
         <p>oṃ maṇirāgasamaye hūṃ //</p>
         
         
         <p>oṃ maṇisārthi hūṃ //</p>
         
         
         <p>
            vajravegena cākramya dvitīyaṃ maṇḍalaṃ tathā /<br />
            tatra madhye maṇiṃ lekhyaṃ netradvikasamandhitan // 1 //
            </p>
         
         
         <p>
            tasyāstu sarvapārśveṣu yathāvadanapūrvaśaḥ /<br />
            maṇicinhasamopetāḥ svamudrāstu samālikhet // 2 //
            </p>
         
         
         <p>tatrāsāṃ mudrā bhavanti //</p>
         
         
         <p>oṃ vajramaṇiratnanetrānaya vaśīkuru sarvārthasaṃpadaḥ śīghraṃ dṛṣṭyāṅkuśī hūṃ //</p>
         
         
         <p>oṃ vajramaṇiratnamāle 'bhiṣiñca hūṃ //</p>
         
         
         <p>oṃ maṇiratnasūrye jvālaya sarva mahātejini hūṃ //</p>
         
         
         <p>oṃ maṇicandradhvajāgri hūṃ //</p>
         
         
         <p>oṃ maṇihāse hasa hūṃ //</p>
         
         
         <p>
            vajravegena cākramya maṇipadmaṃ samālikhet /<br />
            tasya pārśveṣu sarveṣu yathāvadanupūrvaśaḥ // 1 //
            </p>
         
         
         <p>
            tatrāsāṃ mudrāṃ bhavanti /<br />
            oṃ maṇisamādhipadmini hūṃ //
            </p>
         
         
         <p>oṃ maṇiratnatyāgasamaye hūṃ //</p>
         
         
         <p>oṃ maṇisamayakośe hūṃ //</p>
         
         
         <p>oṃ maṇisamayacakre hūṃ //</p>
         
         
         <p>oṃ maṇibhāṣāgri hūṃ //</p>
         
         
         <p>vajravegena cākramya caturthaṃ maṇḍalottamaṃ /</p>
         
         
         <p>tatrasthaṃ ratnavṛṣṭyā tu vajraṃ ratnasamandhitaṃ // 1 //</p>
         
         
         <p>
            saṃlikheta yathāvattu karmamudrāparivṛtaṃ /<br />
            maṇicinhaprayogaistu yathāvadanupūrvaśaḥ // 2 //
            </p>
         
         
         <p>
            athāsāṃ mudrā bhavanti /<br />
            oṃ ratnavṛṣṭi sādhaya mahāmaṇi hūṃ //
            </p>
         
         
         <p>oṃ mahāpūjāsamaye nṛtya aḥ //</p>
         
         
         <p>oṃ maṇiratnasamayarakṣe haṃ //</p>
         
         
         <p>oṃ vajramaṇiratna draṃṣṭrākarāle hara hara hūṃ //</p>
         
         
         <p>oṃ maṇisamayamuṣṭi hūṃ //</p>
         
         
         <p>Initiation into the mandala</p>
         
         
         <p>athātra maṇiguhyamaṇḍale yathāvatkarma kṛtvā, śiṣyāṃ praveya, brūyāt / "na tvayā kasyacidayaṃ
            nayo vaktavyaḥ / mā te mahādāri dyamakālakriyā narakapatanaṃ syād" , ityuktvā svamaṇisamayajñānānyutpādayet
            /</p>
         
         
         <p>Mudra</p>
         
         
         <p>
            vajraratnaṃ nabhe likhya vajraratnasamādhinā /<br />
            ātmanastu lalāṭe vai sthāpya rājā bhaveddhruvaṃ // 1 //
            </p>
         
         
         <p>
            vajraratnaṃ samālikhya samayāgrīntu bandhayet /<br />
            sthāpyābhiṣekasthāneṣu rājyatvaṃ bhavate dhruvaṃ // 2 //
            </p>
         
         
         <p>
            vajraratnaṃ samālikhya vajraratnasamādhinā /<br />
            tajjñānaratnaṃ saṃsthāpya bhavedrājā svayaṃkṛtaḥ // 3 //
            </p>
         
         
         <p>vajraratnaṃ nabhe likhya karmamudrāṃ tu bandhayet /
            svasthāne tatpratiṣṭhāpya bhavedrājā svayaṃ kṛta // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            mahāvajraratnābhiṣiñca māṃ //
            </p>
         
         
         <p>samayaratnābhiṣiñca māṃ //</p>
         
         
         <p>dharmaratnābhiṣiñca māṃ //</p>
         
         
         <p>karmaratnābhiṣiñca mām //</p>
         
         
         <p>vajraratnaṃ tu hṛdaye mahāmudrāṃ tu bhāvayet /</p>
         
         
         <p>bhāvayannabhiṣekaṃ tu prāpnoti paramādbhutaṃ // 1 //</p>
         
         
         <p>
            vajraratnaṃ lalāṭe tu bhāvayaṃ susamāhitaḥ /<br />
            badhvā vai ratnavajrāntu bhavedrājā tu sarvataḥ // 2 //
            </p>
         
         
         <p>
            vajraratnaṃ tu jivhāyāṃ vajraratnasamādhinā /<br />
            bhāvayannabhiṣekaṃ prāpnuyāddharmarājyatāṃ // 3 //
            </p>
         
         
         <p>vajraratnaṃ svamuṣṇīṣe bhāvayaṃ susamāhitaḥ /
            badhvā vai karmamudrāṃ tu bhavedrājā sukarmakṛd // iti // 4 //</p>
         
         
         <p>
            athāsāṃ hṛdayāni bhavanti /<br />
            oṃ vajraratnahṛdayābhiṣiñca hoḥ //
            </p>
         
         
         <p>oṃ vajraratnābhiṣeka traḥ //</p>
         
         
         <p>oṃ vajraratnajñānābhiṣiñca vaṃ //</p>
         
         
         <p>oṃ vajraratnoṣṇīṣādhītiṣṭhasva māṃ //</p>
         
         
         <p>
            paṭādiṣu samālikhya vajraratnaṃ svamātmanā /<br />
            bhāvayaṃstu mahāmudrāṃ mahārājā bhavetsa tu // 1 //
            </p>
         
         
         <p>
            paṭādiṣu samālikhya [vajraratna] manuttaraṃ /<br />
            bhāvayetsatvavajrāṃ tu samayānāṃ bhavetpatiḥ // 2 //
            </p>
         
         
         <p>
            paṭādiṣu samālikhya vajraratnaṃ svamātmanā /<br />
            bhāvayaṃ dhyānamudrāṃ tu bhave[ddharmapatirdhruvaṃ] // 3 //
            </p>
         
         
         <p>paṭādiṣu samālikhya vajraratnamanuttaraṃ /
            bhāvayetkarmamudrāṃ tu bhavetkarmādhipaḥ svayam // iti // // 4 //</p>
         
         
         <p>
            tatraiṣāṃ hṛdayāni bhavanti /<br />
            vajraratna[bimbādhitiṣṭha] //
            </p>
         
         
         <p>vajraratnabimba pratiṣṭha //</p>
         
         
         <p>vajraratnabimbāviśa //</p>
         
         
         <p>vajraratnabimba kuru //</p>
         
         
         <p>
            sauvarṇa vātha raupyaṃ vajraratnaṃ tu bhāvayet /<br />
            anyaratnamayaṃ vāpi hṛdi bhāvyābhiṣicyate // 1 //
            </p>
         
         
         <p>
            sauvarṇamanyaratnaṃ vā vajraratnaṃ tvanuttaraṃ /<br />
            sthāpya bhūyo lalāṭe tu bhavedrājā mahādhanaḥ // 2 //
            </p>
         
         
         <p>
            sauvarṇamanyaratnaṃ vā vajraratnantu bhāvayet /<br />
            svamukhe caiva prakṣipya bhavedvācāṃ patistu saḥ // 3 //
            </p>
         
         
         <p>sauvarṇamanyaratnaṃ vā vajraratnantu bhāvayet /
            uṣṇīṣe bhāvayaṃ bhūyo sarvakarmapatirbhaved // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ vajraratnahṛdayābharaṇa hūṃ //
            </p>
         
         
         <p>oṃ vajraratnābhiṣeka mahārthaprada //</p>
         
         
         <p>oṃ vajraratnavācaspate //</p>
         
         
         <p>oṃ vajraratnamahākarmapate //</p>
         
         
         <p>tato maṇikulasamayamudrārahasyajñānaṃ śikṣayet /</p>
         
         
         <p>
            mahāvajramaṇiṃ badhvā tanmaṇiṃ strībhage tathā /<br />
            praveśya tu mahāmudrāṃ bhāvayan siddhimāpnute // 1 //
            </p>
         
         
         <p>
            samayāgryā maṇiṃ badhvā strībhage samayagryayā /<br />
            bandhayā tu bhavetsiddhirabhiṣekeṣu sarvataḥ // 2 //
            </p>
         
         
         <p>
            mahāvajramaṇiṃ badhvā dharmamudrāṃ tu bhāvayan /<br />
            tanmaṇiṃ strībhage vidhvā bhavetsiddhiranuttarā // 3 //
            </p>
         
         
         <p>karmamudrāmaṇiṃ vidhvā strībhage karmamudrayā /
            bandhayā tu bhavetsiddhiḥ sarvakarmasvanuttaram // iti // 4 //</p>
         
         
         <p>
            tatrāsāṃ hṛdayāni bhavanti /<br />
            oṃ mahāsiddhiḥ //
            </p>
         
         
         <p>oṃ samayābhiṣekasiddhiḥ //</p>
         
         
         <p>oṃ dharmasiddhiḥ //</p>
         
         
         <p>oṃ karmasiddhiḥ //</p>
         
         
         <p>athātra maṇḍale mahāmudrābandho bhavati /</p>
         
         
         <p>
            ratnavajrāṅkurāṃ badhvā madhyānāmāntimāṅgulī /<br />
            prasāritāstu saṃdhāya mūrdhni sthāpyāgrasiddhidā // 1 //
            </p>
         
         
         <p>
            vajrabandhaṃ samādhāya granthitāgryā yuyorṇagā /<br />
            dvayaṅguṣṭhānāmikā vajrā parivartyābhiṣekadā // 2 //
            </p>
         
         
         <p>
            vajraratnaprayogeṇa sā eva parivartitā /<br />
            tarjanyagramukhā saṅgādabhiṣekandadāti sā // 3 //
            </p>
         
         
         <p>
            sā evāṅguṣṭhajyeṣṭhābhyāṃ dharmavajraprayogataḥ /<br />
            badhvā lalāṭagā caiva mahādharmābhiṣekadā // 4 //
            </p>
         
         
         <p>
            karmavajrāṃ samādhāya lalāṭe parivartya vai /<br />
            sarvābhiṣekamālāṃ tu sthāpayannabhiṣiñcati // 5 //
            </p>
         
         
         <p>
            ratnasaṃbhavamudrāṃ tu samayāṃ vajradhātujāṃ /<br />
            badhvā ratnapratiṣṭhāṃ tu lalāṭe tvabhiṣicyate // 6 //
            </p>
         
         
         <p>
            aṅguṣṭhā bandhaparyaṅkā tarjanīdvayasandhitā /<br />
            maṇimukhāgryayoḥ kuryānmahāvajramaṇiṃ labhet // 7 //
            </p>
         
         
         <p>
            vajrabandhaṃ samādhāya maṇimuṣṭiṃ prasārayet /<br />
            maṇistu madhyamābhyāṃ tu maṇimālābhiṣekadā // 8 //
            </p>
         
         
         <p>
            vajrabandhaṃ samādhāya madhyamā maṇiyojitā /<br />
            dvyagrānāmavikāsā tu padmaṅkṛtvā tuṃ sidhyati // 9 //
            </p>
         
         
         <p>
            madhyamābhyāṃ maṇiṃ badhvā sarvāṅgulyaḥ samucchitāḥ /<br />
            bhāvayaṃstu maṇīneva bhavet suparivāravān // 10 //
            </p>
         
         
         <p>
            vajraratnaṃ samādhāya [madhyamāṅ]guṣṭhayogataḥ /<br />
            samānāmakaniṣṭhā tu jivhā mukhe maṇipradā // 11 //
            </p>
         
         
         <p>
            sā eva tarjanī vajrā tatsthā eva tathāṅku śī /<br />
            tarjanyā tarjanī karṣā [tābhyantuṣṭipradāyi]kā // 12 //
            </p>
         
         
         <p>
            madhyamābhyāṃ maṇiṃ badhvā dryagrasaṃkocasaṃsthitā /<br />
            badhvānāmāṅgulimukhānaṅguṣṭhadvayacchāditā // 13 //
            </p>
         
         
         <p>
            sā eva sūryāvartā tu mūrdhni bāhuprasāritā /<br />
            maṇiṃ dhvajāgrakeyūrā hāsayogena yojitā // 14 //
            </p>
         
         
         <p>vajrabandhaṃ samādhāya jyeṣṭhānāmamukhocchitā /
            tābhiḥ padmaṃ tu saṃbhāvya madhyamāmyāṃ maṇīkṛtā // 15 // //</p>
         
         
         <p>
            sā evāntyapradānā tu vajrakośaprayojitā /<br />
            vajracakraprayogā tu sā eva mukhatoddhṛtā // 16 //
            </p>
         
         
         <p>
            vajraratnāṅku rāṃ badhvā sarvāṅgulyaḥ prasārayet /<br />
            tāṃ tu mūrdhni pratiṣṭhāpya ratnavṛṣṭistu varṣayet // 17 //
            </p>
         
         
         <p>sā eva cakrayogā tu hṛdi ratnadvidhīkṛtā /
            maṇigrahāgradaṃṣṭrā tu muṣṭirmadhyamasandhite // ti // 18 //</p>
         
         
         <p>tataḥ samayamudrājñānaṃ śikṣayet /</p>
         
         
         <p>
            etā eva mahāmudrāḥ saṃpuṭīkṛtya bandhayet /<br />
            guhyaguhyāḥ samāsena siddhindadyuścaturguṇam // iti //
            </p>
         
         
         <p>
            yathāvad vajraguhye tu sarvakālaṃ na bandhayet /<br />
            ataḥ paraṃ pravakṣyāmi dharbhamudrāḥ samāsata // iti //
            </p>
         
         
         <p>traiḥ graiḥ haiḥ saiḥ gryaḥ kha dvyaiḥ haiḥ
            dhraiḥ dhyaiḥ kraiḥ vaiḥ krayaiḥ rai yyaḥ maiḥ /</p>
         
         
         <p>guhyaguhyāgramuṣṭistu dvidhīkṛtya sarvakarmikā // iti //</p>
         
         
         <p>sarvatathāgatakarmasamayāt mahākalparājād ratnaguhyamudrāmaṇḍalavidhivistaraḥ samāptaḥ
            //</p>
         
         
         <p>CHAPTER 21 JNANA-MANDALA-VIDHI-VISTARA
            Emanation of deiteis from samadhi</p>
         
         
         <p>atha bhagavān punarapi sarvatathāgatābhiṣekajñānasamayasaṃbhavādhiṣṭhānannāma samādhiṃ
            samāpadyemaṃ svavidyottamamabhāṣat oṃ sarvatathāgatābhiṣekajñānottama hūṃ //</p>
         
         
         <p>atha vajrapāṇirmahābodhisatva imaṃ svavidyottamamabhāṣat oṃ vajrajñānābhiṣekasamaya
            hūṃ //</p>
         
         
         <p>atha vajragarbho bodhisatvo mahāsatva imaṃ svavidyottamamabhāṣat oṃ maṇiratnābhiṣekajñāna
            hūṃ //</p>
         
         
         <p>atha vajranetro bodhisatvo mahāsatva imaṃ svavidyottamamabhāṣat oṃ dharmābhiṣekajñānaṃ
            hūṃ //</p>
         
         
         <p>atha vajraviśvo bodhisattvo mahāsatvaḥ imaṃ svavidyottamamabhāṣat oṃ sarvābhiṣekajñāna
            hūṃ //</p>
         
         
         <p>Delineation of the mandala</p>
         
         
         <p>athākāśagarbho bodhisatvo mahāsatvaḥ idaṃ svakulajñānamaṇḍalamamabhāṣat /</p>
         
         
         <p>
            athātaḥ saṃpravakṣyāmi jñānamaṇḍalamuttamaṃ /<br />
            vajradhātupratīkāśaṃ ratnajñānamitismṛtaṃ // 1 //
            </p>
         
         
         <p>mahāmaṇḍalayogena sūtrayetsarvamaṇḍalaṃ /
            hṛdi cinhāstu saṃlekhyā dharmamaṇḍalayogata // iti // 2 //</p>
         
         
         <p>
            athātra mahāmaṇḍale jñānahṛdayāni bhavanti /<br />
            oṃ sarvārthasiddhijñāna hūṃ // 1 //
            </p>
         
         
         <p>oṃ maṇijñāna hūṃ // 2 //</p>
         
         
         <p>oṃ maṇijñānāṅkuśa // 3 //</p>
         
         
         <p>oṃ maṇijñānarāga // 4 //</p>
         
         
         <p>oṃ maṇijñānatuṣṭi // 5 //</p>
         
         
         <p>oṃ jñānadṛṣṭimaṇi hūṃ // 6 //</p>
         
         
         <p>oṃ jñānābhiṣeka // 7 //</p>
         
         
         <p>oṃ maṇijñānasūrya // 8 //</p>
         
         
         <p>oṃ maṇijñānadhvaja // 9 //</p>
         
         
         <p>oṃ maṇijñānāṭṭahāsa // 10 //</p>
         
         
         <p>oṃ maṇijñāna padma hūṃ // 11 //</p>
         
         
         <p>oṃ jñānamaṇityāga // 12 //</p>
         
         
         <p>oṃ jñānamaṇikośa // 13 //</p>
         
         
         <p>oṃ jñānamaṇicakra // 14 //</p>
         
         
         <p>oṃ jñānamaṇibhāṣa // 15 //</p>
         
         
         <p>oṃ jñānamaṇiratnavarṣa // 16 //</p>
         
         
         <p>oṃ maṇijñānanṛtyapūjāsamaya hūṃ // 17 //</p>
         
         
         <p>oṃ maṇijñānarakṣa // 18 //</p>
         
         
         <p>oṃ maṇijñānayakṣa // 19 //</p>
         
         
         <p>oṃ maṇijñānamuṣṭi // 20 //</p>
         
         
         <p>Initiation into the mandala</p>
         
         
         <p>athātra maṇḍale yathāvad vidhivistaraṃ kṛtvā, śiṣyānevaṃ brūyāt / "na tvayā adṛṣṭadharmamaṇḍalasya
            vaktavyaṃ / mā te maraṇakālaḥ śīghramevāsiddhasya syād" , ityuktvā, maṇikuladharmajñānānyutpādayet
            /</p>
         
         
         <p>
            vajragarbha samālikhya paṭādiṣu samādhinā /<br />
            bhāvayan yācayedarthāndehi ratna iti brūvan // 1 //
            </p>
         
         
         <p>
            varjagarbhaṃ samālikhya paṭādiṣu samādhinā /<br />
            bhāvayan yācayedratnāṃ dehīti vāg brūvan // 2 //
            </p>
         
         
         <p>
            vajragarbhaṃ samālikhya paṭādiṣu vibhāvayan /<br />
            samāpattyā tu saddharbhaṃ dehi jñāneti yācayan // 3 //
            </p>
         
         
         <p>
            vajragarbhaṃ samālikhya paṭādiṣu vibhāvayan /<br />
            samāpattyā tu satkarma dehīti yācayediti // 4 //
            </p>
         
         
         <p>
            tatraiṣāṃ hṛdayāni bhavanti /<br />
            oṃ dehi sarvārthān bhagavan vajragarbha //
            </p>
         
         
         <p>oṃ dehi sarvaratnān bhagavan vajragarbha //</p>
         
         
         <p>oṃ dehi saddharma bhagavan vajragarbha satsatva //</p>
         
         
         <p>oṃ dehi satkarma bhagavan vajragarbha //</p>
         
         
         <p>
            ākāśe vānyadeśe vābhāvayaṃ susamāhitaḥ /<br />
            ākāśagarbhaṃ satsatvaṃ yācayedarthasaṃpadaḥ // 1 //
            </p>
         
         
         <p>
            ākāśe vānyadeśe vā bhāvayaṃ susamāhitaḥ /<br />
            ākāśagarbhaṃ satsatvaṃ yācayan ratnasaṃcayaṃ // 2 //
            </p>
         
         
         <p>
            ākāśe vānyadeśe vā bhāvayaṃ susamāhitaḥ /<br />
            ākāśagarbhaṃ satsatvaṃ yācayed dharmasaṃpadaḥ // 3 //
            </p>
         
         
         <p>ākāśe vānyadeśe vā bhāvayaṃ susamāhitaḥ /
            ākāśagarbhaṃ satsatvaṃ yācayetkarmasaṃcayam // iti // 4 //</p>
         
         
         <p>
            athaiṣāṃ hṛdayāni bhavanti /<br />
            oṃ jñānagarbha dehi sarvārthān /<br />
            oṃ jñānagarbha dehi sarvaratnāna //
            </p>
         
         
         <p>oṃ jñānagarbha dehi sarvadharmān oṃ jñānagarbha dehi sarvakarmān //</p>
         
         
         <p>
            vajragarbha hṛdi likhyaṃ bhāvayaṃ susamāhitaḥ /<br />
            yadā tu hṛdayaṃ kaṃpet tataḥ siddho dhanaṃ dadet // 1 //
            </p>
         
         
         <p>
            vajragarbhaṃ lalāṭe tu samālikhya vibhāvayet /<br />
            yadā tu kaṃpate śīrṣamabhiṣekaṃ sa lapsyati // 2 //
            </p>
         
         
         <p>
            vajragarbhaṃ mukhe vidhvā bhāvayet tatra eva hi /<br />
            yadā tu sphuṭate tattu tadā vāgasya sidhyati // 3 //
            </p>
         
         
         <p>vajragarbhaṃ svamūrdhe tu pratiṣṭhāpya vibhāvayet /
            yadā tu jvālate tattu tadaivordhvagamo bhaved // iti // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ hṛdaya garbha dehi dhanaṃ //
            </p>
         
         
         <p>oṃ ratnābhiṣekagarbhābhiṣiñca //</p>
         
         
         <p>
            oṃ vāggarbha sidhya /<br />
            oṃ ratnagarbhoṣṇīṣākāśaṃ gaccha //
            </p>
         
         
         <p>
            vajragarbhamahāmudrāṃ bhāvayaṃ susamāhitaḥ /<br />
            yācayed dehi siddhiṃ me iti-ratneti sidhyati // 1 //
            </p>
         
         
         <p>
            ākāśagarbha samayīmbadhvā tu susamāhitaḥ /<br />
            yācayedabhiṣekāṇi mili-ratneti lapsyati // 2 //
            </p>
         
         
         <p>
            vajragarbhasamādhintu bhāvayaṃ susamāhitaḥ /<br />
            yācayed dehi me dharma cili-ratneti lapsyati // 3 //
            </p>
         
         
         <p>
            ākāśagarbhakarmāgrīṃ badhvā tu susamāhitaḥ /<br />
            yāce[tsarvara]tnāni kili-ratneti lapsyatīti // 4 //
            </p>
         
         
         <p>
            athaiṣāṃ hṛdayāni bhavanti /<br />
            oṃ ili //
            </p>
         
         
         <p>oṃ mili //</p>
         
         
         <p>oṃ cili //</p>
         
         
         <p>oṃ kili //</p>
         
         
         <p>Mudra</p>
         
         
         <p>tato maṇijñānarahasyamudrājñānaṃ[śikṣayet //]</p>
         
         
         <p>
            dvayendriyasamāpattyā vajragarbhaṃ tu bhāvayet /<br />
            ākāśe vānyadeśe vā parāṃ siddhimavāpnute // 1 //
            </p>
         
         
         <p>
            dvayendriyasamāpattyā vajragarbhaṃ tu bhāvayan /<br />
            ālekhya citralikhitaṃ prāpnuyādabhiṣecanaṃ // 2 //
            </p>
         
         
         <p>
            dvayendriyasamāpattyā vajragarbhaṃ tu bhāvayan /<br />
            taṃ priyaṃ yasya ramayetsarvalokaṃ sa rāgayet // 3 //
            </p>
         
         
         <p>dvayendriyasamāpattyā vajragarbha tu bhāvayan /
            sarvākāśarajoviśvaiḥ sarvasiddhirbhavedradhruvam // iti // 4 //</p>
         
         
         <p>
            tatrāsāṃ hṛdayāni bhavanti /<br />
            ākāśaguhyajñāna sādhaya hūṃ //
            </p>
         
         
         <p>citraguhyajñānābhiṣiñca hūṃ //</p>
         
         
         <p>priyānusmṛtijñānaguhya sarvalokaṃ rāmaya hūṃ //</p>
         
         
         <p>sarvaguhyajñāna sarvasiddhiṃ me prayaccha hūṃ //</p>
         
         
         <p>tato mahāmudrāṃ yathāvad badhnīyāt / tādṛśā eva siddhiḥ /</p>
         
         
         <p>tato vajramaṇiṃ vajrajñānamaṇḍalayogena sthāpayet //</p>
         
         
         <p>atha dharmamudrā bhavanti /
            saḥ, rāḥ, rā, sāḥ, rāḥ, teḥ, keḥ, hāḥ,
            dhaṃ, tīḥ, he, bhā, ka, ra, yaḥ, saḥ /</p>
         
         
         <p>karmamudrā samāsena yathā sthāneṣu saṃsthayed // iti //</p>
         
         
         <p>sarvatathāgatakarmasamayāt mahākalparājājjñānamaṇḍalavidhivistaraḥ parisamāptaḥ //</p>
         
         
         <p>CHAPTER 22 KARMA-MANDALA-VIDHI-VISTARA
            Emanation of deities from samadhi</p>
         
         
         <p>atha bhagavān punarapi sarvatathāgatābhiṣekakarmasamayasaṃbhavādhiṣṭhānannāma samādhiṃ
            samāpadyemāṃ svavidyottamamabhāṣat oṃ sarvatathāgatakarmābhiṣeke hūṃ //</p>
         
         
         <p>atha vajrāpāṇirmahābodhisatva imāṃ svakarmasaṃbhavāṃ vidyottamāmabhāṣat oṃ vajrahuṃkārābhiṣeke
            //</p>
         
         
         <p>atha vajragarbho bodhisatva imāṃ svavidyottamāmabhāṣāt oṃ sarvākāśasamatābhiṣeke hūṃ
            //</p>
         
         
         <p>atha vajranetro bodhisatva imāṃ svavidyottamāmabhāṣat oṃ saddharmābhiṣekaratne //</p>
         
         
         <p>atha vajraviśvo bodhisatva imāṃ svavidyottamāmabhāṣat oṃ viśvābhiṣeke //</p>
         
         
         <p>Delineation of the mandala</p>
         
         
         <p>athākāśagarbho bodhisatvo mahāsatva idaṃ svakulakarmamaṇḍalamabhāṣat /</p>
         
         
         <p>
            athātaḥ saṃpravakṣyāmi karmamaṇḍalamuttamaṃ /<br />
            vajradhātupratīkāśaṃ ratnakarmamiti smṛtaṃ // 1 //
            </p>
         
         
         <p>
            mahāmaṇḍalayogena sūtrayetsarvaṃ maṇḍalaṃ /<br />
            tasya madhye yathānyāyaṃ buddhabimbanniveśayet // 2 //
            </p>
         
         
         <p>mahāsatvaprayogeṇa ratnasatvyaḥ samālikhed // iti // // 3 //</p>
         
         
         <p>
            tatrāsāṃ mudrā bhavanti /<br />
            oṃ maṇiratnapūjāgrya // 1 //
            </p>
         
         
         <p>oṃ sarvārthasiddhivajraratnābhiṣeke hūṃ // 2 //</p>
         
         
         <p>oṃ vajramaṇidhāriṇisamaye hūṃ // 3 //</p>
         
         
         <p>oṃ maṇiratnākarṣe karmasamaye hūṃ // 4 //</p>
         
         
         <p>oṃ maṇiratnarāgarati karmapūje pravarta // 5 //</p>
         
         
         <p>oṃ maṇiratnasādhukārapūjāsamaye // 6 //</p>
         
         
         <p>oṃ mahāmaṇiratnadṛṣṭyākarṣe // 7 //</p>
         
         
         <p>oṃ maṇiratnamālāpūje // 8 //</p>
         
         
         <p>oṃ maṇiratnasūryālokapūje // 9 //</p>
         
         
         <p>oṃ maṇiratnadhvajapatākāpūje // 10 // //</p>
         
         
         <p>oṃ maṇiratnāṭṭahāsapūje // 11 //</p>
         
         
         <p>oṃ padmamaṇisamādhisamaye hūṃ // 12 //</p>
         
         
         <p>oṃ sarvatyāgānusmṛtisamādhikarmakāri hūṃ // 13 //</p>
         
         
         <p>oṃ maṇiratnatīkṣṇasamaye cchinda hūṃ // 14 //</p>
         
         
         <p>oṃ maṇiratnacakrasamaye hūṃ // 15 //</p>
         
         
         <p>oṃ maṇiratnabhāṣe vada vada hūṃ // 16 //</p>
         
         
         <p>oṃ maṇiratnavṛṣṭikarmasamaye hūṃ // 17 //</p>
         
         
         <p>oṃ maṇiratnakarmaṇi hūṃ // 18 //</p>
         
         
         <p>oṃ maṇiratnakavace rakṣa hūṃ // 19 //</p>
         
         
         <p>oṃ maṇiratnadaṃṣṭrī khāda khāda hūṃ // 20 //</p>
         
         
         <p>oṃ maṇiratnakarmamuṣṭi hūṃ // 21 //</p>
         
         
         <p>oṃ maṇiratnalāsye pūjaya hoḥ // 22 //</p>
         
         
         <p>oṃ maṇiratnamālābhiṣeke pūjaya // 23 //</p>
         
         
         <p>oṃ maṇiratnagīte pūjaya // 24 //</p>
         
         
         <p>oṃ maṇiratnanṛtye pūjaya // 25 //</p>
         
         
         <p>oṃ maṇiratnadhūpe pūjaya // 26 //</p>
         
         
         <p>oṃ maṇiratnapuṣpe pūjaya // 27 //</p>
         
         
         <p>oṃ maṇiratnadīpe pūjaya // 28 //</p>
         
         
         <p>oṃ maṇiratnagandhe pūjaya // 29 //</p>
         
         
         <p>oṃ maṇiratnāṅkuśyākarṣe jjaḥ // 30 //</p>
         
         
         <p>oṃ maṇiratnapāśe hūṃ // 31 //</p>
         
         
         <p>oṃ maṇiratnasphoṭe vaṃ // 32 //</p>
         
         
         <p>oṃ maṇiratnāveśe aḥ // 33 //</p>
         
         
         <p>Initiation into the mandala</p>
         
         
         <p>athātra karmamaṇḍale yathāvadvidhivistaraṃ kṛtvā praveśyaivaṃ vadet / "na tvayā kasyacidayaṃ
            vaktavyaḥ / mā te karmāvaraṇadhiṣṭhitasyaiva maraṇaṃ bhaved" iti, uktvā, maṇikarmajñānāni
            śikṣayet /</p>
         
         
         <p>Mudra</p>
         
         
         <p>
            vajragarbhamahāmudrāṃ badhvā tu samāhitaḥ /<br />
            pūjayaṃ sarvapūjābhiḥ sarvabuddhān vaśannayet // 1 //
            </p>
         
         
         <p>
            badhvā caikatarāmmudrāṃ samayagrīṃ samādhinā /<br />
            pūjayaṃ sarvabuddhāṃ hi svabhiṣekāṃ sa lapsyati // 2 //
            </p>
         
         
         <p>
            vajragarbhasamādhiṃ tu bhāvayaṃ susamāhitaḥ /<br />
            pūjayaṃ sarvabuddhāṃstu nāśayejjagaduttamaṃ // 3 //
            </p>
         
         
         <p>badhvā karmamayīṃ mudrāṃ vajragarbhasamādhinā /
            pūjayaṃ sarvabuddhāṃstu savārthāṃ labhate kṣaṇād // iti // // 4 //</p>
         
         
         <p>
            tatraiṣāṃ hṛdayāni bhavanti /<br />
            oṃ ratnapūjā vaśīkuru //
            </p>
         
         
         <p>oṃ ratnapūjāsamayābhiṣiñca //</p>
         
         
         <p>oṃ ratnapūjādharma nāśaya patiṃ //</p>
         
         
         <p>oṃ ratnapūjākarma sarvārthān me dada //</p>
         
         
         <p>atha rahasyamudrākarmajñānaṃ bhavati /</p>
         
         
         <p>
            dvayendriyasamāpattyā vajragarbhasamādhinā /<br />
            pūjayaṃ sarvabuddhāṃstu sarvalokaṃ sa rāgayed // iti //
            </p>
         
         
         <p>tato yathāvanmahāmudrājñānenottamasiddhaya // iti //</p>
         
         
         <p>atha samayamudrājñānaṃ śikṣayet /</p>
         
         
         <p>
            vajraratnaṃ samādhāyasthāneṣu saṃsthayet /<br />
            vajrakāryaprayogeṇa yathāvadanupūrvaśaḥ //
            </p>
         
         
         <p>atha dharmamudrājñānaṃ bhavati /</p>
         
         
         <p>tvaḥ, jaḥ, gaḥ, dhruḥ, tnaḥ, jāḥ, tuḥ, saḥ,
            mīḥ, kṣṇaḥ, nuḥ, ṣaḥ, rmaḥ, kṣaḥ, kṣaḥ, dhīḥ /</p>
         
         
         <p>vajraratnāṃ dvidhīkṛtya karmamudrāḥ samādhayed // iti //</p>
         
         
         <p>sarvatathāgatakarmasamayān mahākalparājāt karmamaṇḍalavidhivistaraḥ parisamāptaḥ //</p>
         
         
         <p>CHAPTER 22b EPILOGUE OF THE SARVA-TATHAGATA-KARMA-SAMAYA NAMA MAHA-KALPA-RAJA Mandala
            IV.5
            Emanation of deities from samadhi</p>
         
         
         <p>atha bhagavān ratnamudrān nāma samādhiṃ samāpadyemāṃ svavidyottamāmabhāṣat oṃ vajraratne
            trāṃ //</p>
         
         
         <p>atha vajrapāṇirbodhisatvo mahāsatva imāṃ svamudrāmabhāṣat oṃ vajramāle hūṃ //</p>
         
         
         <p>atha vajragarbho bodhisatvo mahāsatva imāṃ svamudrāmabhāṣat oṃ maṇiratne //</p>
         
         
         <p>atha vajranetro bodhisatvo mahāsatva imāṃ [svamu]drāmabhāṣat oṃ dharmaratne //</p>
         
         
         <p>atha vajraviśvo bodhisatvo mahāsatva imāṃ svamudrāmabhāṣat oṃ viśvadṛṣṭi //</p>
         
         
         <p>Delineation of the mandala</p>
         
         
         <p>athāryākāśa[garbho bodhi]satva idaṃ maṇikulacaturmudrāmaṇḍalamabhāṣat /</p>
         
         
         <p>
            athātaḥ saṃpravakṣyāmi mudrāmaṇḍalamuttamaṃ /<br />
            caturmudrāprayogeṇa maṇḍalaṃ parikalpayet //
            </p>
         
         
         <p>tato yathāvat praveśya śikṣayet "na tvayā kasyacid vaktavyam" iti //</p>
         
         
         <p>Jnana</p>
         
         
         <p>tato jñānānyutpādayet /</p>
         
         
         <p>
            vajraratnaṃ samādhāya vajraratnasamādhinā /<br />
            lalāṭe tu pratiṣṭhāpya sarvasiddhimavāpnuyād // iti //
            </p>
         
         
         <p>athātra hṛdayaṃ bhavati /</p>
         
         
         <p>oṃ vajraratna sarvābhiṣeka sarvasiddhayo me prayaccha rala rala hūṃ traḥ //</p>
         
         
         <p>Mudra</p>
         
         
         <p>tato rahasyamudrāṃ darśayet /</p>
         
         
         <p>
            patiṃ vāpi priyāṃ vāpi striyaṃ vā puruṣo 'pi vā /<br />
            lalāṭadvayasandhānāccumbaṃ dvāvapi sidhyataḥ //
            </p>
         
         
         <p>tatrāsyāḥ sādhanahṛdayaṃ bhavati oṃ vajraratnasakhi vidyādhara tvaṃ prayaccha śīghramabhiṣiñcāhi
            ha ha ha ha traḥ //</p>
         
         
         <p>tato yathāvaccaturmudrābandhaṃ caturvidhaṃ śikṣayet /</p>
         
         
         <p>tathaiva siddhaya iti //</p>
         
         
         <p>catumudrāmaṇḍalaṃ //</p>
         
         
         <p>IV. 6 Ekamudra-mandala of Sarvarthasiddhi</p>
         
         
         <p>athākāśagarbho bodhisatvo mahāsatva idaṃ sarvārthasiddhiṃ nāma maṇḍalamabhāṣat oṃ
            vajramaṇidhara sarvārthasiddhiṃ me prayaccha ho bhagavan vajraratna hūṃ //</p>
         
         
         <p>Delineation of the mandala</p>
         
         
         <p>athātra maṇḍalaṃ bhavati /</p>
         
         
         <p>
            athātaḥ saṃpravakṣyāmi mahāmaṇḍalamuttamaṃ /<br />
            yathāvattu samālekhyaṃ sarvasiddhestu maṇḍalam // iti //
            </p>
         
         
         <p>Mudra</p>
         
         
         <p>
            athātra jñānarahasyamudrājñānaṃ śikṣayet /<br />
            rūpādīnāṃ tu kāmānāmaviraktaḥ sukhāni tu /<br />
            niryātayaṃstu buddhebhyaḥ kalpasiddhimavāpnuta // iti //
            </p>
         
         
         <p>tataścaturvidhaṃ mudrājñānaṃ śikṣayet //</p>
         
         
         <p>evaṃ paṭādiṣu satvaṃ mudrāṃ vā maṇḍaleṣu likhya sādhayediti //</p>
         
         
         <p>atha sarvatathāgatāḥ punaḥ samājamāgamyākāśagarbhaṃ mahābodhisatvamanena sādhukāradānenācchāditavantaḥ
            /</p>
         
         
         <p>
            sādhu te vajrasatvāya vajraratnāya sādhu te /<br />
            sādhu te vajradharmāya sādhu te vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgraham // iti //
            </p>
         
         
         <p>sarvatathāgatatatvasaṃgrahātsarvatathāgatakarmasamayo nāma mahākalparājaḥ parisamāptaḥ
            //</p>
         
         
         <p>CHAPTER 23 SARVA-KALPOPAYA-SIDDHI-VIDHI-VISTARA-TANTRA</p>
         
         
         <p>atha vajrapāṇirmahābrodhisatva idaṃ sarvatathāgatamahātatvavidhivistaratantramudājahāra
            / tatra prathamaṃ tāvat mahāmudrottamasiddhitantraṃ bhavati /</p>
         
         
         <p>
            tathāgatamahāmudrāṃ badhvā sarvakhadhātuṣu /<br />
            buddhabimbānadhiṣṭhāya svahṛdistu praveśayet // 1 //
            </p>
         
         
         <p>
            ihaiva janmani varaṃ yadīccheduttamaṃ śivaṃ /<br />
            buddhatvaṃ tena kāmedaṃ na cet siddhiryathopari // 2 //
            </p>
         
         
         <p>
            mahāmudrāṃ samādhāya mahātatvamudāharan /<br />
            padaśaḥ sarvamevāhaṃ bhāvayetsatvayogataḥ // 1 //
            </p>
         
         
         <p>
            ihaiva janmani padaṃ yadīcchet sauritvaṃ śubhaṃ /<br />
            ātmanastena kāmedaṃ na cetsiddhiryathopari // 2 //
            </p>
         
         
         <p>atha samayamudrottamasiddhitantraṃ bhavati /</p>
         
         
         <p>
            yathā vajradharaḥ siddhastathāhamiti bhāvayan /<br />
            buddhasauritvamāpnoti na cetsiddhiryathoparī- // ti //
            </p>
         
         
         <p>atha dharmamudrottamasiddhitantraṃ bhavati /</p>
         
         
         <p>
            svabhāvaśuddhyā vācā vai sarvadharmā iti brūvan /<br />
            buddhasauritvamāpnoti na cetsiddhiryathoparī- // ti //
            </p>
         
         
         <p>
            atha karmamudrottamasiddhitantraṃ bhavati /<br />
            sarvasya sarvaśuddhitvātsarvakarmāṇi śodhayan /<br />
            buddhasauritvamāpnoti na cetsiddhiryathoparī- // ti //
            </p>
         
         
         <p>tathāgatakulottamasiddhayaḥ //</p>
         
         
         <p>atha vajrapāṇiḥ svakulottamasiddhitantramudājahāra /</p>
         
         
         <p>
            buddhājñāṃ sarvasatvārthāt sarvasiddhiprayogataḥ /<br />
            sādhayaṃstu mahāmudrāṃ buddhatvamiha janmanī- // ti //
            </p>
         
         
         <p>atha samayottamasiddhitantraṃ bhavati /</p>
         
         
         <p>
            yathā vajradharaḥ siddhistathāhamiti bhāvayan /<br />
            mahāmudrāprayogeṇa kṣaṇātsauritvamāpnuta // iti //
            </p>
         
         
         <p>
            atha dharmamudrottamasiddhitantraṃ bhavati /<br />
            anakṣareṣu dharmeṣu prapañco na hi vidyate /<br />
            imaṃ vadaṃstu dharmāgrīṃ bhāvayan sauritāṃ brajed // iti //
            </p>
         
         
         <p>
            atha karmamudrottamasiddhitantraṃ bhavati /<br />
            yatkaroti hi karma vai śubhaṃ vā yadi vāśubhaṃ /<br />
            niryātayaṃ jineṣvastu kṣaṇātsauritāṃ vrajed // iti //
            </p>
         
         
         <p>atha vajrapāṇirmahābodhisatvaḥ padmakulottamasiddhitantramudājahāra / tatra prathamantāvanmahāmudrottamasiddhitantraṃ
            bhavati /</p>
         
         
         <p>
            rāgaḥ śuddhaḥ svabhāvena tīrthikairavasanyate /<br />
            tasyāvirāgo dharmo 'smiṃ mahāyāne tu sidhyatī- // ti //
            </p>
         
         
         <p>atha samayamudrottamasiddhitantraṃ bhavati /</p>
         
         
         <p>
            abhyasaṃstu mahāmaitrīn samādhidṛḍhayogataḥ /<br />
            spharedvidhivadyogāt kṣaṇātsauritvamāpnuyād // iti //
            </p>
         
         
         <p>atha dharmamudrottamasiddhitantraṃ bhavati /</p>
         
         
         <p>
            svabhāvaśuddhaḥ saṃrāga iti brūyādimaṃ nayaṃ /<br />
            rāgapāramitāprāpte kṣaṇātsauritvamāpnuyād // iti //
            </p>
         
         
         <p>atha karmamudrottamasiddhitantraṃ bhavati /</p>
         
         
         <p>
            darśanasparśanābhyāṃ tu śravaṇasmaraṇena vā /<br />
            syāmahaṃ sarvasatvānāṃ sarvaduḥkhāntakasthitir // iti //
            </p>
         
         
         <p>atha vajrapāṇirmahābodhisatvo maṇikulottamasiddhitantramudājahāra / tatra mahāmudrottamasiddhitantraṃ
            bhavati /</p>
         
         
         <p>
            sarvabuddhābhiṣeko 'haṃ bhaveyaṃ vajragarbhavat /<br />
            bhāvayaṃ vibhāvayan vai kṣaṇātsauritvamāpnuta // iti //
            </p>
         
         
         <p>
            atha samayamudrottamasiddhitantraṃ bhavati /<br />
            bhaveyaṃ sarvasatvānāṃ sarvāśāparipūrakaḥ /<br />
            ākāśagarbhasadṛśaḥ kṣaṇātsauritvamāpnuta // iti //
            </p>
         
         
         <p>
            atha dharmamudrottamasiddhitantraṃ bhavati /<br />
            ātmanastu samutsṛjya dhanadānān suharṣitaḥ /<br />
            vadan dharmamayīṃ mudrāmiha sauritvamāpnuta // iti //
            </p>
         
         
         <p>
            atha karmamudrottamasiddhitantraṃ bhavati /<br />
            dāridrāṇāṃ hitārthāya dhanotpādane tatparaḥ /<br />
            udyogātsauritāṃ yāti na cetsiddhiryathoparī- // ti //
            </p>
         
         
         <p>sarvakulamudrāṇāṃ buddhabodhisatvottamasiddhyavāptividhivistaraḥ //</p>
         
         
         <p>atha vajrapāṇirmahābodhisatvaḥ punarapi sarvatathāgata[samayasi]ddhitantramudājahāra
            / tatrāyaṃ sarvatathāgatasamayasiddhitantraṃ bhavati /</p>
         
         
         <p>
            yasya rāgasamāpattistasya rāgeṇa śodhayet /<br />
            iti buddhanmahāmudrā jñānasya samayaḥ smṛtaḥ //
            </p>
         
         
         <p>atha tathāgatakulasamayasiddhitantraṃ bhavati /</p>
         
         
         <p>
            kāmānāmavirāgastu samayaḥ sumahānayaṃ /<br />
            tathāgatakulaśuddho 'nātikramyo jinairapi //
            </p>
         
         
         <p>atha vajrakulasamayasiddhitantraṃ bhavati /</p>
         
         
         <p>
            akrodhasyāpi satvārthānmahākrodhapradarśanaṃ /<br />
            mahāvajrakule tveṣa samayo duratikramaḥ //
            </p>
         
         
         <p>atha padmakulasamayasiddhitantraṃ bhavati /</p>
         
         
         <p>
            svabhāvaśuddhijñānena tasya kāryaṃ sa karoti /<br />
            mahāpadmakule tveṣa samayo duratikramaḥ //
            </p>
         
         
         <p>atha ratnakulasamayasiddhitantraṃ bhavati /</p>
         
         
         <p>
            alpatve vā bahutve vā yathābhirucitaṃ punaḥ /<br />
            avaśyo divasaḥ kāryo dānena samayo hyayam // iti //
            </p>
         
         
         <p>sarvakulasamayavidhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatadharmamudrājñānasiddhitantramudājahāra
            / tatreyaṃ sarvatathāgatadharmasiddhitantra bhavati /</p>
         
         
         <p>
            buddho dharma iti khyāta ityuktvā dharmatākṣaraṃ /<br />
            buddhadharmamahāmudrājñānasya paramanayaṃ //
            </p>
         
         
         <p>
            tatredaṃ tathāgatakuladharmasiddhitantraṃ /<br />
            rāgācchraddhatarannāsti dharmaḥ sarvasukhapradaḥ /<br />
            tathāgatakulepyeṣa dharmaḥ siddhikaraḥ paraḥ //
            </p>
         
         
         <p>tatredaṃ vajrakuladharmasiddhitantraṃ /</p>
         
         
         <p>
            buddhājñācchodhanārthādvā satvatrāṇārthatastathā /<br />
            akrodho 'pi hi saṃduṣṭānmārayaṃcchuddhimāpnute //
            </p>
         
         
         <p>tatredaṃ padmakuladharmasiddhitantraṃ /</p>
         
         
         <p>
            aliptaṃ salilaiḥ padmaṃ tathā rāgo na duṣyati /<br />
            iti brūvannakāryāṇi kurvaṃ pāpairna lipyate //
            </p>
         
         
         <p>tatredaṃ maṇikulasiddhitantraṃ /</p>
         
         
         <p>
            dānātsamo na dharmo 'sti pratipattyā bravīti hi /<br />
            mahāmaṇikule dharmaḥ na cetsiddhiryathoparī- // ti //
            </p>
         
         
         <p>sarvakuladharmasiddhividhivistaratantram //</p>
         
         
         <p>atha vajrapāṇirmahābodhisatvaḥ sarvatathāgatakulakarmasiddhitantramudājahāra / tatredaṃ
            tathāgatakarmasiddhitantraṃ bhavati /</p>
         
         
         <p>
            buddhatvaṃ sarvasatvānāṃ bodhisatvatvameva ca /<br />
            yathāvadvinayaṃ caiva karmamudrāgrasiddhidā //
            </p>
         
         
         <p>tatredaṃ tathāgatakulakarmasiddhitantraṃ bhavati /</p>
         
         
         <p>
            caturvidhābhiḥ pūjābhiḥ sadā yogāccaturvidhaṃ /<br />
            catuḥkālayogena kurvan karmāṇi sādhayet //
            </p>
         
         
         <p>tatredaṃ vajrakulakarmasiddhitantram /</p>
         
         
         <p>
            duṣṭasatvopaghātāya yadyatkārya karoti saḥ /<br />
            karmavajrakule 'pyeṣa sarvasiddhipradāyakaḥ //
            </p>
         
         
         <p>tatredaṃ padmakulakarmasiddhitantraṃ /</p>
         
         
         <p>
            bhayātmanāmabhayado yathāvadvinayastathā /<br />
            etatpadmakule karma buddhasiddhipradāyakaṃ //
            </p>
         
         
         <p>atha maṇikulakarmasiddhitantraṃ /</p>
         
         
         <p>
            abhiṣekastathā dānaṃ sarvāśāparipūrayaḥ /<br />
            buddhānāṃ dehināṃ caiva karma sarvārthasādhakam // iti //
            </p>
         
         
         <p>sarvakulakarmasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakuladharmatāmudrājñānatantramudājahāra
            /</p>
         
         
         <p>tatredaṃ tathāgatadharmatājñānasiddhitantraṃ bhavati /</p>
         
         
         <p>
            vajrasatvasamādhistu buddhānāṃ dharmatā smṛtā /<br />
            etadbuddhasya buddhatvaṃ na buddho bhavate 'nyataḥ //
            </p>
         
         
         <p>tatredaṃ tathāgatakuladharmatājñānasiddhitantraṃ /</p>
         
         
         <p>
            bhāvayaṃstu mahāmudrāṃ sādhayetsarvasiddhayaḥ /<br />
            tathāgatakule 'pyeṣa dharmatottamasiddhidā //
            </p>
         
         
         <p>tatredaṃ vajrakuladharmatājñānasiddhitantraṃ //</p>
         
         
         <p>
            baddhābhiḥ samayāgryābhiḥ sarvakarmāṇi sādhayet /<br />
            mahāmudrāprayogeṇa vajrasiddhimavāpnuyāt //
            </p>
         
         
         <p>tatredaṃ padmakuladharmatājñānasiddhitantraṃ /</p>
         
         
         <p>
            dharmamudrāprayogeṇa dharmamudrāḥ pravartayet /<br />
            anayā sādhayaṃ dharmān dharmatāvajradharmiṇaḥ //
            </p>
         
         
         <p>tatredaṃ maṇikuladharmatājñānasiddhitantraṃ /</p>
         
         
         <p>
            karmamudrāprayogeṇa karmavajraṃ hṛdi sthitaṃ /<br />
            bhāvayaṃ dharmatāmetāvāpnoti svakarmatām // iti //
            </p>
         
         
         <p>sarvakuladharmatājñānasiddhitantraṃ //</p>
         
         
         <p>atha vajrapāṇirmahābodhisatvaḥ sarvatathāgatakulajñānasiddhitantramudājahāra / tatredaṃ
            tathāgatajñānasiddhitantraṃ bhavati /</p>
         
         
         <p>
            vajrasatvasamādhisthaḥ candravajraprayogataḥ /<br />
            yathā varṇau tu tau vetti tathā lokaṃ tu vetti saḥ // 1 //
            </p>
         
         
         <p>
            śuddhe śuddhamiti jñeyaṃ pāṇḍare tu prabhāsvaraṃ /<br />
            rakte raktaṃtare kruddhaṃ yādṛgvarṇa tadātmakaṃ // 2 //
            </p>
         
         
         <p>tatredaṃ tathāgatakulajñānasiddhitantraṃ /</p>
         
         
         <p>
            mahāmudrāṃ samādhāya candramaṇḍalasaprabhāṃ /<br />
            svayaṃ kāyaṃ yathā vetti tathā vedyaṃ jaganmanaḥ //
            </p>
         
         
         <p>tatredaṃ vajrakulajñānasiddhitantraṃ /</p>
         
         
         <p>
            ākāśe vānyadeśe kruddhaḥ sanmaṇḍalāni tu /<br />
            yādṛśāni tu paśyedvai vijñeyantādṛśanmanaḥ //
            </p>
         
         
         <p>tatredaṃ padmakulajñānasiddhitantraṃ /</p>
         
         
         <p>
            sūkṣmamakṣarapaṅiktarvā paśyannākāśabhūmiṣu /<br />
            yādṛgvarṇa samāsena vetti cittaṃ sa tādṛśaṃ //
            </p>
         
         
         <p>tatredaṃ maṇikulajñānasiddhitantraṃ /</p>
         
         
         <p>
            sarvalokaṃ nirīkṣan vai pratibhāso hi yādṛśaḥ /<br />
            paśyate tādṛśaṃ caiva jagaccittaṃ tu lakṣayed // iti //
            </p>
         
         
         <p>
            etameva samāpattyo gamanāgamanāni tu /<br />
            kurvantyaśca bhramantyo vā yathā paśyettathāgamaḥ // 1 //
            </p>
         
         
         <p>
            yasya yasya ca satvasya samāpattyā tu cintayet /<br />
            tasya tasya tathā caiva sarvacittāni budhyatī- // 2 //
            </p>
         
         
         <p>tyāha bhagavān vajradharaḥ //</p>
         
         
         <p>sarvakulajñānavidhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakulasiddhijñānatantramudājahāra / tatredaṃ
            tathāgatasiddhijñānatantraṃ /</p>
         
         
         <p>
            satvādhiṣṭhānayogena buddhabimbātmabhāvanā /<br />
            anena jñānayogena buddhasiddhimavāpnuyāt //
            </p>
         
         
         <p>tatredaṃ tathāgatakulasiddhijñānatantraṃ /</p>
         
         
         <p>
            ākāśe vā 'nyadeśe vā śvetapītābhamaṇḍalān /<br />
            svamudrāsatvamātmānaṃ sākṣādiva sa paśyati //
            </p>
         
         
         <p>tatredaṃ vajrakulasiddhijñānatantraṃ /</p>
         
         
         <p>
            tādṛśeṣveva bimbeṣu madhye śyāmaṃ niryacchati /<br />
            siddhirvajrakulasyāgrā bhavecchīghraṃ yadicchati //
            </p>
         
         
         <p>tatredaṃ padmakulasiddhijñānatantraṃ /</p>
         
         
         <p>
            tānyevākāśanīlāni padmākārāṇi paśyati /<br />
            mahāpadmakule vidyāsiddhaya saṃbhavanti hi //
            </p>
         
         
         <p>tatredaṃ maṇikulasiddhijñānatantraṃ /</p>
         
         
         <p>
            ākāśe vānyadeśe vā ta evākāśanirmalāḥ /<br />
            sphuranto raśmimaṇḍāni paśyat si[ddhimavāpnuyā]d // iti //
            </p>
         
         
         <p>
            vajrasatvādayaḥ satvācaścandramaṇḍalasaprabhāḥ /<br />
            prāg darśayanti cātmānaṃ siddhikāle svarūpataḥ //
            </p>
         
         
         <p>sarvakula[siddhijñānavi]dhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakulābhijñāsiddhijñānamudrātantramudājahāra
            /</p>
         
         
         <p>tatredaṃ tathāgatā[bhijñāsiddhijñāna] tantraṃ /</p>
         
         
         <p>
            vajrasatvasamādhisthaḥ sarvakāye tathāgatān /<br />
            bhāvayan bodhisatvāṃśca darśayetkāyatastathā //
            </p>
         
         
         <p>tatredaṃ tathāgatakulābhijñāsiddhi[tantraṃ] /</p>
         
         
         <p>
            vajrasatvamahāmudrāṃ badhvā tu susamāhitaḥ /<br />
            pañcābhijñāmavāpnoti vidhinānena sādhakaḥ //
            </p>
         
         
         <p>tatredaṃ divyacakṣujñānaṃ bhavati /</p>
         
         
         <p>
            mahāmudrāṃ samādhāya cakṣurvijñānamāvahet /<br />
            tena yaccintayet kiṃcit sudūrāpi paśyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>
            mahāmudrāṃ samādhāya śrotravijñānamāvahet /<br />
            tena yaccintayetkāryaṃ sudūrasthaṃ śṛṇoti hī- //
            </p>
         
         
         <p>tyāha bhagavān vajradharaḥ //</p>
         
         
         <p>
            mahāmudrāṃ samādhāya manovijñānamāvahet /<br />
            tena ya satvamudvīkṣet cittaṃ jānāti tasya saḥ // 1 //
            </p>
         
         
         <p>
            mahāmudrāṃ samādhāya ātmano vā parasya vā /<br />
            manasā paśyate rūpaṃ yato janma sa āvahed // 2 //
            </p>
         
         
         <p>ityāha bhagavān vajrapāṇiḥ //</p>
         
         
         <p>atha ṛddhividhijñānasiddhirbhavati /</p>
         
         
         <p>
            mahāmudrāṃ samādhāya yāṃ yāṃ ṛddhimabhīṣyati /<br />
            yatra vā tatra vā tadvai saṃdarśayetsamādhine- //
            </p>
         
         
         <p>tyāha bhagavān mahābodhicittaḥ //</p>
         
         
         <p>tatredaṃ vajrakulābhijñāsiddhitantraṃ //</p>
         
         
         <p>
            trilokavijayāgrīṃ vai badhvā tu susamāhitaḥ /<br />
            pañcābhijñānavāpnoti vidhinānena sādhakaḥ // 1 //
            </p>
         
         
         <p>
            kruddhaḥ saḥ sarvakāryāṇi yathāvadanupūrvaśaḥ /<br />
            divyacakṣvādiyogena sarvābhijño bhavet kṣaṇād // 2 //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃ padmakulābhijñāsiddhitantraṃ /</p>
         
         
         <p>
            jagadvinayamudrāgrīṃ sandhāya susamāhitaḥ /<br />
            pañcābhijñāmavāpnoti vidhinānena sādhakaḥ // 1 //
            </p>
         
         
         <p>
            rāgasaktastu vidhivadyathānukramatastathā /<br />
            divyacakṣvādiyogena sarvābhijño bhaviṣyati- // 2 //
            </p>
         
         
         <p>tyāha bhagavān lokeśvaraḥ //</p>
         
         
         <p>tatredaṃ maṇikulābhijñāsiddhitantraṃ /</p>
         
         
         <p>
            sarvārthasiddhisanmudrāṃ badhvā tu susamāhitaḥ /<br />
            pañcābhijñāmavāpnoti vidhinānena sādhakaḥ // 1 //
            </p>
         
         
         <p>
            buddhapūjāṃ prakurvanvai yathānukramatastathā /<br />
            divyacakṣvādiyogena pañcābhijñāṃ sa paśyatī- //
            </p>
         
         
         <p>tyāha bhagavānākāśagabhaḥ //</p>
         
         
         <p>sarvakulābhijñājñānavidhivistaratantraḥ //</p>
         
         
         <p>atha bhagavān vajrapāṇirmahābodhisatvaḥ sarvatathāgatakulasatyasiddhitantramudājahāra
            / tatra tathāgatasatyasiddhitantraṃ bhavati /</p>
         
         
         <p>
            satyānuparivartinyā vācā tu śapathakriyā /<br />
            pālayaṃstu mahāsatyaṃ laghu buddhatvamāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulasatyasiddhitantraṃ /</p>
         
         
         <p>
            samaye śapathā kāryā tathāgatakulodgatā /<br />
            pālayan vajrasatyaṃ tu siddhimagryāmavāpnuta //
            </p>
         
         
         <p>ityāha bhagavān vajradharaḥ /</p>
         
         
         <p>tatredaṃ vajrakulasatyasiddhitantraṃ /</p>
         
         
         <p>
            vajradhāryāsu śapathāṃ kṛtvā tu duratikramān /<br />
            pālayetsatyametaddhi yadicchet siddhimuttamām //
            </p>
         
         
         <p>ityāha bhagavān vajradharaḥ /</p>
         
         
         <p>tatredaṃ padmakulasatyasiddhitantraṃ /</p>
         
         
         <p>
            saddharme śapathāṅkṛtvā mahāpadmakulottamaṃ /<br />
            pālayetsatyasamayaṃ yadicchet siddhimuttamām //
            </p>
         
         
         <p>ityāha bhagavān [vajradha]rmaḥ //</p>
         
         
         <p>tatredaṃ maṇikulasatyasiddhitantraṃ /</p>
         
         
         <p>
            buddhapūjāsu śapathāṃ kṛtvā tu duratikramān /<br />
            pālayeduttamaṃ satyamabhiṣekaṃ sa lapsyatī //
            </p>
         
         
         <p>[tyāha bhagavān] buddhapūjaḥ //</p>
         
         
         <p>sarvakulaśapathasiddhitantraṃ //</p>
         
         
         <p>atha vajrapāṇirmahābodhisatvaḥ sarvatathāgatasamayatatvasiddhitantramudājahāra / tatredaṃ
            sarvatathāgatasamayatatvasiddhitantraṃ bhavati /</p>
         
         
         <p>
            samayastvamiti prokte sarvamudrān kuleṣvapi /<br />
            svayaṃ badhvā dṛḍhaṃ yānti tataḥ paścādasādhitā //
            </p>
         
         
         <p>ityāha bhagavān mahāsamayasatvaḥ //</p>
         
         
         <p>tatredaṃ tathāgatakulasamayatatvasiddhitantraṃ /</p>
         
         
         <p>
            suratastvamiti prokte sarvamudrā asādhitāḥ /<br />
            svayaṃ badhvā tu sidhyante tatvacodān mahātmana //
            </p>
         
         
         <p>ityāha bhagavān mahāsamayasatvaḥ //</p>
         
         
         <p>tatredaṃ vajrakulasamayatatvasiddhitantraṃ /</p>
         
         
         <p>
            ekahuṃkāramātreṇa sarvamudrāḥ samāsataḥ /<br />
            svayaṃ bandhed vandhayedvāpi svayaṃ vāpi parasya ve- // ti //
            </p>
         
         
         <p>tatredaṃ padmakulasamayatatvasiddhitantraṃ /</p>
         
         
         <p>
            sarvaśuddha iti prokte svato vāpi parasya vā /<br />
            strīsaṅgādyāstu saṃyogā na mokṣaṃ yānti sarvaśa // iti //
            </p>
         
         
         <p>tatredaṃ maṇikulasamayatatvasiddhitantraṃ //</p>
         
         
         <p>oṃkāreṇaiva sidhyante sarvamudrāḥ samāsataḥ //</p>
         
         
         <p>sarvalokeṣu caivāgryāḥ pūjāścaiva svayaṃbhuvām // iti //</p>
         
         
         <p>sarvakulasamayatatvasiddhimudrāvidhivistaratantraṃ //</p>
         
         
         <p>atha bhagavān vajrapāṇirmahābodhisatvaḥ sarvatathāgatasiddhimudrātantramudājahāra
            / tatra sarvatathāgatasiddhitantraṃ bhavati /</p>
         
         
         <p>
            buddhamudrāṃ tu saṃdhāya tathāgatamanusmaran /<br />
            sādhayan sidhyate śīghraṃ buddhabodhirapi sthirā //
            </p>
         
         
         <p>tatredaṃ tathāgatakulasiddhitantraṃ /</p>
         
         
         <p>
            vajrasatvamahāmudrāṃ badhvā tu paribhāvayan /<br />
            purato vajrasatvaṃ ca siddhiḥ śīghratarā bhavet //
            </p>
         
         
         <p>tatredaṃ vajrakulasiddhitantraṃ /</p>
         
         
         <p>
            badhvā tu samayāgrīṃ vai vajrasatvasamādhinā /<br />
            bhāvayan vajrasatvaṃ ca siddhistu dviguṇā bhavet //
            </p>
         
         
         <p>tatredaṃ padmakulasiddhitantraṃ /</p>
         
         
         <p>
            badhvā dharmamayīṃ mudrāṃ lokeśvarasamādhinā /<br />
            bhāvayan lokanāthaṃ ca siddhistu dviguṇā bhavet //
            </p>
         
         
         <p>tatredaṃ maṇikulasiddhitantraṃ /</p>
         
         
         <p>
            karmamudrāṃ samādhāya vajragarbhasamādhinā /<br />
            bhāvayan vajragarbhaṃ ca siddhistu dviguṇā bhavet //
            </p>
         
         
         <p>sarvakulasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatasarvasiddhisādhanatantramudājahāra /
            tatredaṃ sarvatathāgatasiddhisādhanatantraṃ /</p>
         
         
         <p>
            ātmano vātha parato buddhānusmṛtisādhakaḥ /<br />
            badhvā vai sarvamudrāstu tataḥ sidhyanti tatkṣaṇād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulādisarvasiddhisādhanatantraṃ /</p>
         
         
         <p>
            sādhayetsarvamudrāstu kāmo 'hamiti bhāvayan /<br />
            vajrajāpaprayogeṇa sarvasiddhyagrasādhanam //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃvajrakulasarvasiddhisādhanatantraṃ /</p>
         
         
         <p>
            vajrabimbaṃ svamātmānaṃ bhāvayan [susamāhitaḥ] /<br />
            badhnīyātsarvamudrāstu siddhiṃ yānti hi tatkṣaṇād //
            </p>
         
         
         <p>ityāha bhagavān sarvatathāgatavajraḥ //</p>
         
         
         <p>tatredaṃ padmakulasarvasiddhisādhanatantraṃ /</p>
         
         
         <p>
            padmabimbaṃ sva[mātmānaṃ] bhāvayan svayamātmanā /<br />
            sarvajñānamayī siddhirmahāpadmakule smṛte- //
            </p>
         
         
         <p>tyāha bhagavānavalokiteśvaraḥ //</p>
         
         
         <p>tatredaṃ maṇikulasarvasiddhisādhanatantraṃ /</p>
         
         
         <p>
            bhāvayetsvayamātmānaṃ maṇiratnaṃkaro jvālaṃ /<br />
            sarvapūjāmayī siddhirmahāmaṇikule smṛte- //
            </p>
         
         
         <p>tyāha bhagavānākāśagarbhaḥ //</p>
         
         
         <p>sarvakulottamasiddhividhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatādhiṣṭhānamudrāsiddhitantramudājahāra
            / tatredantathāgatādhiṣṭhānasiddhitantraṃ /</p>
         
         
         <p>
            vajradhātvīśvarīṃ mudrāṃ badhvā tu susamāhitaḥ /<br />
            hṛdyūrṇāyāṃ gale mūrdhni sthāpya buddhairadhiṣṭhyat //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulādhiṣṭhānasiddhitantraṃ bhavati /</p>
         
         
         <p>
            satvavajrīn dṛḍhīkṛtya vajrasatvasamādhinā /<br />
            hadyūrṇāyāṃ tathā kaṇṭhe mūrdhni sthāpyādhitiṣṭhyate /<br />
            ityāha bhagavān vajrasatvaḥ //
            </p>
         
         
         <p>tatredaṃ vajrakulādhiṣṭhānasiddhitantraṃ /</p>
         
         
         <p>
            vajrahūṃkāramudrāṃ vai badhvā tu susamāhitaḥ /<br />
            hṛdyūrṇākaṇṭhamūrdhasthā samādhiṣṭhāni tatkṣaṇād //
            </p>
         
         
         <p>ityāha bhagavān vajranāthaḥ //</p>
         
         
         <p>tatredaṃ padmakulādhiṣṭhānasiddhitantraṃ /</p>
         
         
         <p>
            vajrapadmāṃ dṛḍhīkṛtya lokeśvarasamādhinā /<br />
            hṛdyūrṇākaṇṭhamūrdhasthā svadhiṣṭhāpaya kalpata //
            </p>
         
         
         <p>ityāha bhagavānavalokiteśvaraḥ /</p>
         
         
         <p>tatredaṃ maṇikulādhiṣṭhānasiddhitantraṃ /</p>
         
         
         <p>
            mahāvajramaṇiṃ badhvā vajragarbhasamādhinā /<br />
            hṛdyūrṇākaṇṭhamūrdhasthā svadhiṣṭhānāya kalpayed //
            </p>
         
         
         <p>ityāha bhagavān vajragarbhaḥ //</p>
         
         
         <p>sarvakulādhiṣṭhānavidhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatābhiṣekamudrāsiddhitantramudājahāra /
            tatredaṃ tathāgatābhiṣekasiddhitantraṃ /</p>
         
         
         <p>
            sajraratnāṃ samādhāya lalāṭe tu pratiṣṭhitāṃ /<br />
            kṛtvā tu vajraratnebhyāmabhiṣikto jinerbhaved //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulābhiṣekasiddhitantraṃ /</p>
         
         
         <p>
            vajradhātvīśvaryādyābhirbuddhamudrābhiragrataḥ /<br />
            samārabhya catuḥpārśvamālayā tvabhiṣicyatī- // ti //
            </p>
         
         
         <p>tatredaṃ vajrakulābhiṣekasiddhitantraṃ /</p>
         
         
         <p>
            vajrābhiṣekamālāṃ tu sandhāya ca lalāṭagān /<br />
            tayā mālābhiṣekeṇa vajriṇā so 'bhiṣicyatī- // ti //
            </p>
         
         
         <p>tatredaṃ padmakulābhiṣekasiddhitantraṃ /</p>
         
         
         <p>
            dharmavajrīṃ samādhāya puraḥ śīrṣe pratiṣṭhitāṃ /<br />
            tayābhiṣikto buddhaistu lokeśvarye 'bhiṣicyatī- //
            </p>
         
         
         <p>tyāha bhagavānavalokiteśvaraḥ //</p>
         
         
         <p>tatredaṃ maṇikulābhiṣekasiddhitantraṃ /</p>
         
         
         <p>
            vajraratnāṅkurāṃ badhvā lalāṭe tu pratiṣṭhitāṃ /<br />
            tayābhiṣikto buddhaistu pūjaiśvarye 'bhiṣicyatī- //
            </p>
         
         
         <p>tyāha bhagavānākāśagarbhaḥ //</p>
         
         
         <p>sarvakulābhiṣekasiddhitantraṃ //</p>
         
         
         <p>atha vajrapāṇirmahābodhisatvaḥ sarvatathāgatasamādhisiddhitantramudājahāra / tatredaṃ
            sarvatathāgatasamādhisiddhitantraṃ /</p>
         
         
         <p>
            āhārataḥ sarvabuddhānāṃ mudrāṃ badhvā samāhitaḥ /<br />
            japan vai mantravidyāstu śīghraṃ siddhimavāpnute- //
            </p>
         
         
         <p>tyāha bhagavān buddhaḥ //</p>
         
         
         <p>tatredaṃ tathāgatakulasamādhisiddhitantraṃ /</p>
         
         
         <p>
            samādhirvajradharmeṇa satvādhiṣṭhānayogataḥ /<br />
            hṛnmudrāmandravidyāstu śīghraṃ sidhyanti jāpata //
            </p>
         
         
         <p>ityāha bhagavān buddhasamādhiḥ //</p>
         
         
         <p>tatredaṃ vajrakulasamādhisiddhitantraṃ /</p>
         
         
         <p>
            rāgāttvamasi saṃbhūtaḥ krodho 'hamiti bhāvayan /<br />
            hṛnmudrāmantravidyānāmāśusiddhikaraṃ bhaved //
            </p>
         
         
         <p>i[tyāha bhagavā]n vajradharaḥ //</p>
         
         
         <p>tatredaṃ padmakulasamādhisiddhitantraṃ /</p>
         
         
         <p>
            maitrīspharaṇatāyogaḥ sādhayeddhṛdayādayaḥ /<br />
            lokeśvarakule jāpaḥ siddhiṃ śīghraṃ[tu dadāti- //
            </p>
         
         
         <p>tyā]ha bhagavānāryāvalokiteśvaraḥ //</p>
         
         
         <p>tatredaṃ maṇikulasamādhisiddhitantraṃ /</p>
         
         
         <p>
            sarvākāśasamādhistu bhāvayan susamāhitaḥ /<br />
            hṛnmudrāmantravidyāsu sādhayan sarvago bhaved //
            </p>
         
         
         <p>ityāha bhagavānākāśagarbhaḥ //</p>
         
         
         <p>sarvakulasamādhisiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatapūjāmudrāsiddhitantramudājahāra / tatredaṃ
            tathāgatapūjāsiddhitantraṃ /</p>
         
         
         <p>
            pūrvaṃ dhūpādibhiḥ pūjāṃ kṛtvā tu susamāhitaḥ /<br />
            tatastu siddhikāmo vai sādhayan siddhimāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulapūjāsiddhitantraṃ /</p>
         
         
         <p>
            guhyapūjācatuṣṭhena pūjāguhyamudāharan /<br />
            ātmaniryātanādyaivāṃ pūjāṃ kurvastu sidhyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>tatredaṃ vajrakulapūjāsiddhitantraṃ /</p>
         
         
         <p>
            krodhavajramahāpūjāṃ krodhaguhyamudāharan /<br />
            krodhamuṣṭi prakurvan vai śīghraṃ sidhyet kulaṃ mame- //
            </p>
         
         
         <p>tyāha bhagavān vajradharaḥ //</p>
         
         
         <p>tatredaṃ padmakulapūjāsiddhitantraṃ /</p>
         
         
         <p>
            gaṃbhīrodārasūtrāntaprayogasamudāhṛtāḥ /<br />
            niryātayanmanovāgbhiḥ śīghraṃ siddhimavāpnuyād //
            </p>
         
         
         <p>ityāha bhagavānāryāvalokiteśvara /</p>
         
         
         <p>tatredaṃ maṇikulapūjāsiddhitantraṃ /</p>
         
         
         <p>
            cchatradhvajapatākābhiḥ rājapūjābhirarcayan /<br />
            sidhyate maṇikulaṃ sarvadadan dānāni vā sidhyatī- //
            </p>
         
         
         <p>tyāha bhagavān vajragarbhaḥ //</p>
         
         
         <p>
            svādhiṣṭhānādisaṃyukto vajrasatvasamo bhavet /<br />
            caturbhiḥ prātihāryastu vajraviśvaṃ samādhayet //
            </p>
         
         
         <p>sarvasiddhaya ityāha bhagavān vajrasatvaḥ //</p>
         
         
         <p>sarvakulādhiṣṭhānābhiṣekasamādhipūjāsiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatā[bhijñājñā]nasiddhitantramudājahāra /
            tatredaṃ tathāgatābhijñājñānasiddhitantraṃ bhavati /</p>
         
         
         <p>
            kāye buddhasamādhistu svabhijñā saugatī tviyaṃ /<br />
            tasyāḥ suprati[veditya]bauddhīṃ siddhimavāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulābhijñājñānasiddhitantraṃ /</p>
         
         
         <p>
            divyacakṣvādayo 'bhijñā bhāvayan susamāhitaḥ /<br />
            pañcābhijñaḥ svayaṃbhūtvā vajrasatvatvamāpnuyād //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃ vajrakulābhijñājñānasiddhitantraṃ /</p>
         
         
         <p>
            krodhābhijñāṃ samutpādya sādhayan susamāhitaḥ /<br />
            pañcābhijñaḥ svayaṃbhūtvā parāṃ siddhimavāpnuyād //
            </p>
         
         
         <p>ityāha bhagavān vajradharaḥ //</p>
         
         
         <p>tatredaṃ padmakulābhijñājñānasiddhitantraṃ /</p>
         
         
         <p>
            rāgābhijñāṃ samutpādya bhāvayan susamāhitaḥ /<br />
            pañcābhijñaḥ svayaṃbhūtvā śuddhāṃ siddhimavāpnuyād //
            </p>
         
         
         <p>ityāha bhagavān vajranetraḥ //</p>
         
         
         <p>tatredaṃ maṇikulābhijñājñānasiddhitantraṃ /</p>
         
         
         <p>
            pūjābhijñāṃ samutpādya bhāvayan susamāhitaḥ /<br />
            pañcābhijñaḥ svayaṃbhūtvā sarvasiddhirvarā bhaved //
            </p>
         
         
         <p>ityāha bhagavān vajradharaḥ //</p>
         
         
         <p>sarvakulābhijñājñānasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatabodhijñānasiddhitantramudājahāra / tatredaṃ
            tathāgatabodhijñānasiddhitantraṃ /</p>
         
         
         <p>
            vajrasatvasamādhistho buddhānusmṛtimān svayaṃ /<br />
            buddhabodhiriyaṃ jñānaṃ bhāvayan siddhimāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulāmahābodhijñānasiddhitantraṃ /</p>
         
         
         <p>
            vajrasatvasamādhistho mahāmudrāṃ tu bhāvayan /<br />
            mahābodhiriyaṃ jñānaṃ bhāvayan siddhimāpnuyād //
            </p>
         
         
         <p>ityāha bhagavān mahābodhisatvaḥ //</p>
         
         
         <p>tatrāyaṃ vajrakulamahābodhijñānasiddhitantraḥ /</p>
         
         
         <p>
            krodharājasamādhisthaḥ samayāgryā karagrahaḥ /<br />
            mahābodhiriyaṃ jñānaṃ bhāvayan siddhimāpnuyād //
            </p>
         
         
         <p>ityāha bhagavān vajradharaḥ //</p>
         
         
         <p>tatredaṃ padmakulamahābodhijñānasiddhitantraṃ /</p>
         
         
         <p>
            lokeśvarasamādhistho dharmamudrāṃ japaṃstathā /<br />
            mahābodhiriyaṃ jñānaṃ bhāvayan siddhimāpnuyād //
            </p>
         
         
         <p>ityāha bhagavānavalokiteśvaraḥ //</p>
         
         
         <p>tatredaṃ maṇikulamahābodhijñānasiddhitantraṃ /</p>
         
         
         <p>
            vajragarbhasamādhisthaḥ karmamudrā sukarmakṛt /<br />
            mahābodhiriyaṃ jñānaṃ bhāvayan siddhimāpnuyād //
            </p>
         
         
         <p>ityāha bhagavānākāśagarbhaḥ //</p>
         
         
         <p>sarvakulamahābodhijñānasiddhividhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatānurāgaṇasiddhitantramudājahāra / tatredaṃ
            tathāgatānurāgaṇasiddhitantraṃ /</p>
         
         
         <p>
            satvārthaṃ ca prakurvan vai buddhabodhyarthikaḥ svayaṃ /<br />
            buddhānusmṛtimāṃ bhūtvā sarvabuddhānurāgaṇam //
            </p>
         
         
         <p>ityāha bhagavān vajrarāgaḥ //</p>
         
         
         <p>tatredaṃ tathāgatakulānurāgaṇasiddhitantraṃ /</p>
         
         
         <p>
            yathā viṣayavāṃ bhūtvā vajrasatva[stu] sādhayet /<br />
            tatvacodanayā śīghramanuraktaḥ sa sidhyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>tatredaṃ vajrakulānurāgaṇasiddhitantraṃ /</p>
         
         
         <p>
            buddhājñākāritārthaṃ hi duṣṭānāmabhicārukaiḥ /<br />
            krodhān satvaviśuddhyarthamidaṃ vajrānurāgaṇam //
            </p>
         
         
         <p>ityāha bhagavāṃstrilokavijayaḥ //</p>
         
         
         <p>tatredaṃ padmakulānurāgaṇasiddhitantraṃ /</p>
         
         
         <p>
            rāgāvalokanaṃ maitrīkāruṇya dharmavāditā /<br />
            sarvābhayapradānaṃ ca sarvabuddhānurāgaṇamṃ //
            </p>
         
         
         <p>ityāha bhagavān vajranetraḥ //</p>
         
         
         <p>tatredaṃ maṇikulānurāgaṇasiddhitantraṃ /</p>
         
         
         <p>
            abhiṣekapradānaṃ ca pradānaṃ dhanasaṃcayaṃ /<br />
            tacca buddhārthato yojyamidaṃ buddhānurāgaṇam //
            </p>
         
         
         <p>ityāha bhagavānāryākāśagarbhaḥ /</p>
         
         
         <p>sarvakulānurāgaṇasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatavaśīkaraṇasiddhitantramudājahāra / tatredaṃ
            tathāgata vaśīkaraṇasiddhitantraṃ //</p>
         
         
         <p>
            rāgo vai nāvamantaryo viśuddhaḥ sukhadastathā /<br />
            savasatvārthato yoga idaṃ buddhavaśaṅkaram //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulavaśīkaraṇasiddhitantraṃ /</p>
         
         
         <p>
            kāmaṃ sevya sukhātmā tu suratastvamiti kurvan /<br />
            sādhayed vajrasatvaṃ tu tatvacodavaśīkṛtam //
            </p>
         
         
         <p>ityāha bhagavān samantabhadraḥ //</p>
         
         
         <p>tatredaṃ vajrakulavaśīkaraṇasiddhitantraṃ /</p>
         
         
         <p>
            buddhājñān satvaśuddhyarthamabhayārthaṃ ca dehināṃ /<br />
            buddhaśāsanarakṣārthaṃ mārayaṃ vaśamānayed //
            </p>
         
         
         <p>ityāha bhagavān vajrahuṃkāra //</p>
         
         
         <p>tatredaṃ padmakulavaśīkaraṇasiddhitantraṃ /</p>
         
         
         <p>
            rāgaśuddhiṃ parīkṣat vai padmapatravikāsataḥ /<br />
            rañjedvā rāgayeccaiva vinayārthaṃ vaśaṃkaram //
            </p>
         
         
         <p>ityāha āryāvalokiteśvaraḥ //</p>
         
         
         <p>tatredaṃ maṇikulavaśīkaraṇasiddhitantraṃ /</p>
         
         
         <p>
            sarvabuddhābhiṣekārthaṃ vajraratnaṃ dinedine /<br />
            śīrṣe sthāpyābhiṣicyatāṃ sarvabuddhān vaśaṃ nayed //
            </p>
         
         
         <p>ityāha bhagavānākāśagarbhaḥ //</p>
         
         
         <p>sarvakulavaśīkaraṇasiddhitantraṃ //</p>
         
         
         <p>atha vajrapāṇirmahābodhisatvaḥ sarvatathāgatamāraṇasiddhitantramudājahāra / tatredaṃ
            tathāgatamāraṇasiddhitantraṃ /</p>
         
         
         <p>
            apaśyaṃ sarvasatvārtha buddhatatvā na śodhayan /<br />
            manasā karmavāgbhyāṃ vā māraṇasiddhimāptayād //
            </p>
         
         
         <p>ityāha bhagavāṃstathāgataḥ //</p>
         
         
         <p>tatredaṃ tathāgatakulamāraṇasiddhitantraṃ /</p>
         
         
         <p>
            alābhātsarvasiddhīnāmanudyogātkulasya ca /<br />
            āsphoṭamahāvajrasya mārayan laghu sidhyata //
            </p>
         
         
         <p>ityāha bhagavān vajrapāṇiḥ //</p>
         
         
         <p>tatredaṃ vajrakulamāraṇasiddhitantraṃ /</p>
         
         
         <p>
            aduṣṭadamanātkrodhādasatvavineyāt tathā /<br />
            ātmano duḥkhadānācca huṃkāreṇa tu mārayed //
            </p>
         
         
         <p>ityāha bhagavān vajradharaḥ //</p>
         
         
         <p>tatredaṃ padmakulamāraṇasiddhitantraṃ //</p>
         
         
         <p>
            akāruṇyādamaitryāttu duḥsatvānāmaśodhanāt /<br />
            ātmanaśca visaṃvādāna mārayan siddhimāpnuyād //
            </p>
         
         
         <p>ityāha bhagavānavalokiteśvaraḥ //</p>
         
         
         <p>tatredaṃ maṇikulamāraṇasiddhitantraṃ /</p>
         
         
         <p>
            atyāgādātmano 'narthāt arthakārādanarthataḥ /<br />
            dāridryāccaiva satvānāṃ mārayan siddhimāpnuyād //
            </p>
         
         
         <p>ityāha bhagavān sarvāśāparipūrakaḥ //</p>
         
         
         <p>
            kecidaprāptiyogena buddhānāṃ māraṇātmakāḥ /<br />
            teṣāmuddharaṇārthāya laghu siddhipradā vayam //
            </p>
         
         
         <p>ityāha bhagavānāryasamantabhadraḥ //</p>
         
         
         <p>sarvakulamāraṇasiddhividhivistaratantraṃ //</p>
         
         
         <p>atha bhagavān vajrapāṇirmahābodhisatvaḥ sarvatathāgatarakṣāmudrāsiddhitantramudājahāra
            / tatredaṃ tathāgatarakṣāsiddhitantraṃ /</p>
         
         
         <p>
            sarvasatvāparityāgo buddhapūjātmatā sadā /<br />
            nityaṃ buddhamanaskāro rakṣeyaṃ paramādbhuta- //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakularakṣāsiddhitantraṃ /</p>
         
         
         <p>
            vajrasatve sakṛdvārāṃ nāmamātraparigrahaḥ /<br />
            iyaṃ rakṣā tu mahatī śāśvatī siddhidā kṣaṇād //
            </p>
         
         
         <p>ityāha bhagavān vajradharaḥ /</p>
         
         
         <p>tatredaṃ vajrakularakṣāsiddhitantraṃ /</p>
         
         
         <p>
            vidyātantreṣu saṃtoṣaḥ trilokavijayātmatā /<br />
            bhaktirvai vajrahuṃkāre rakṣeyaṃ svaparasya ve- //
            </p>
         
         
         <p>tyāha bhagavān vajrahuṃkāraḥ //</p>
         
         
         <p>tatredaṃ padmakularakṣāsiddhitantraṃ /</p>
         
         
         <p>
            rāgaśuddhirmahāmaitrī satveṣu abhayadānatā /<br />
            lokeśanāmajāpaśya rakṣeyaṃ paramādbhute- //
            </p>
         
         
         <p>tyāha bhagavān vajradharmaḥ /</p>
         
         
         <p>tatredaṃ maṇikularakṣāsiddhitantraṃ /</p>
         
         
         <p>
            abandhyo divasaḥ kāryo yathā śaktyā prayogataḥ /<br />
            tyāgena buddhasatvābhyāṃ rakṣeyaṃ paramādbhūte- //
            </p>
         
         
         <p>tyāha bhagavān vajrarakṣaḥ //</p>
         
         
         <p>sarvakularakṣāsiddhividhivistaratantraṃ //</p>
         
         
         <p>atha vajrapāṇirmahābodhisatvo bhagavantametadavocat / "pratigṛhāṇa bhagavannidaṃ sarvatathāgatakulatantraṃ
            / yena sarvasatvāḥ sarvakalpaiśvaryatayādhigamaṃ kṛtvā, śīghramanuttarāṃ samyaksaṃbodhimabhisaṃbhotsyanta"
            iti //</p>
         
         
         <p>atha bhagavān vajrapāṇaye bodhisatvāya mahāsatvāya sādhukāramadāt / "sādhu sādhu vajrapāṇe
            subhāṣitaṃ, pratigṛhīto 'smābhiradhiṣṭhitaśce-" ti //</p>
         
         
         <p>atha sarvatathāgatāḥ punaḥ samājamāgamya, vajrapāṇaye mahābodhisatvāya sādhukārāṇyadadan
            /</p>
         
         
         <p>
            "sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgraham // " iti //
            </p>
         
         
         <p>sarvatathāgatatatvasaṃgrahāt sarvakalpopāyasiddhividhivistaratantraḥ parisamāptaḥ
            //</p>
         
         
         <p>CHAPTER 24 SARVA-KULA-KALPA-GUHYA-VIDHI-VISTARA-TANTRA</p>
         
         
         <p>atha vajrapāṇirmahābodhisatvaḥ sarvatathāgataguhyasiddhitantramudājahāra / tatrādita
            eva sarvatathāgatottamasiddhiguhyatantraṃ /</p>
         
         
         <p>
            buddhabodhisamādhintu bhāvayan susamāhitaḥ /<br />
            sukhena labhyate bodhiriti cintyāvabudhyatī- //
            </p>
         
         
         <p>tyāha bhagavān sarvatathāgataḥ //</p>
         
         
         <p>tatredaṃ tathāgatakulottamasiddhiguhyatantraṃ /</p>
         
         
         <p>
            satvavajrāṃ hṛdi badhvā bhāryā me tvamiti priyā /<br />
            dṛḍhībhava iti prokte sarvamudrāstu sādhayet // 1 //
            </p>
         
         
         <p>
            anena vidhiyogena asiddhāpi svakarmabhiḥ /<br />
            guhyabhāryāmiti proktvā sutarāṃ siddhimāpnuyād //
            </p>
         
         
         <p>ityāha bhagavān satvavajraḥ //</p>
         
         
         <p>tatredaṃ vajrakulottamasiddhiguhyatantraṃ /</p>
         
         
         <p>
            yathā tathā hi kupito vajra-huṃ-kāramudrayā /<br />
            mārayan sarvabuddhāṃstu bhayāt siddhi[ndadaṅkared //
            </p>
         
         
         <p>ityāha] bhagavān sarvatathāgatahuṅkāraḥ //</p>
         
         
         <p>tatredaṃ padmakulottamasiddhiguhyatantraṃ /</p>
         
         
         <p>
            samādhimudrāṃ sandhāya nirīkṣan vajradṛṣṭinā /<br />
            svadāraṃ paradāraṃ vā priyāṃ siddhimavāpnuyate- //
            </p>
         
         
         <p>tyāha bhagavān padmarāgaḥ //</p>
         
         
         <p>tatredaṃ maṇikulottamasiddhiguhyatantraṃ /</p>
         
         
         <p>
            dvayendriyasamāpattyā sukhamagramiti brūvan /<br />
            svendriyaṃ sarvabuddhānāṃ niryātya laghu sidhyatī- //
            </p>
         
         
         <p>tyāha bhagavān maṇirāgaḥ //</p>
         
         
         <p>sarvakulottamasiddhiguhyatantraḥ //</p>
         
         
         <p>atha vajrapāṇirmahābodhisatvaḥ sarvatathāgatasamayasiddhiguhyatantramudājahāra / tatredaṃ
            tathāgatasamayasiddhiguhyatantraṃ /</p>
         
         
         <p>
            samayastvamiti proktvā rāgayetsarvayoṣitaḥ /<br />
            ma virāgaya satvārthaṃ dhruvaṃ buddhāṃ sa rāgayed //
            </p>
         
         
         <p>ityāha bhagavān mahāvairocanaḥ //</p>
         
         
         <p>tatredaṃ tathāgatakulasamayasiddhiguhyatantraṃ /</p>
         
         
         <p>
            rāgo hi nāvamantavyo rāgayetsarvayoṣitaḥ /<br />
            vajriṇo guhyasamayamidaṃ rakṣaṃstu sidhyatī- //
            </p>
         
         
         <p>tyāha bhagavān vairocanaḥ //</p>
         
         
         <p>tatredaṃ vajrakulasamayasiddhiguhyatantraṃ /</p>
         
         
         <p>
            mārayanmārayellokaṃ kāyavākkarmasatkriyaiḥ /<br />
            hūṃ-kāraistu viśuddhyarthaṃ samayo hyarthasiddhida //
            </p>
         
         
         <p>ityāha bhagavān trilokavijayaḥ /</p>
         
         
         <p>tatredaṃ padmakulasamayasiddhiguhyatantraṃ /</p>
         
         
         <p>
            rāgaḥ śuddhātmanāṃ śuddho hyaśuddhastīrthyayogināṃ /<br />
            śuddhātmanāṃ tu samayaṃ pālayan siddhimāpnuyād //
            </p>
         
         
         <p>ityāha bhagavānavalokiteśvaraḥ //</p>
         
         
         <p>tatredaṃ maṇikulasamayasiddhiguhyatantraṃ /</p>
         
         
         <p>
            badhvā vajramaṇiṃ pūrvaṃ vajragarbhasamādhinā /<br />
            duṣṭānāṃ tu harannarthān samayaḥ siddhido bhaved //
            </p>
         
         
         <p>i]tyāha bhagavān vajraratnaḥ //</p>
         
         
         <p>sarvakulasamayasiddhiguhyavidhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatadharmasiddhiguhyatantramudājahāra /
            tatredaṃ tathāgatadharmasiddhiguhyatantraṃ /</p>
         
         
         <p>
            svabhāvaśuddhiṃ dharmāṇāṃ bhāvayan susamāhitaḥ /<br />
            sarvakāryāṇi kurvan vai bodhīṃ siddhimavāpnute- //
            </p>
         
         
         <p>tyāha bhagavān vajradhātuḥ //</p>
         
         
         <p>tatredaṃ tathāgatakuladharmasiddhiguhyatantraṃ /</p>
         
         
         <p>
            sarvasatvānurāgaśca viṣayeṣvavirāgitā /<br />
            rāmārāmaṇaśuddhistu guhyadharmaḥ susiddhida //
            </p>
         
         
         <p>ityāha bhagavān vajraguhyaḥ //</p>
         
         
         <p>tatredaṃ vajrakuladharmasiddhiguhyatantraṃ /</p>
         
         
         <p>
            nāsāhuṃkārayogena sarvaduṣṭāṃstu mārayan /<br />
            sūkṣmavajrasamādhisthaḥ parāṃ siddhimavāpnuyād //
            </p>
         
         
         <p>ityāha bhagavān dharmahuṃkāraḥ //</p>
         
         
         <p>tatredaṃ padmakuladharmasiddhiguhyatantraṃ /</p>
         
         
         <p>
            sūkṣmavajraprayogeṇa rāmayetsarvayoṣitaḥ /<br />
            dharmasiddhimavāpnoti vajradharmasamādhine- //
            </p>
         
         
         <p>tyāha bhagavānavalokiteśvaraḥ /</p>
         
         
         <p>tatredaṃ maṇikuladharmasiddhiguhyatantraṃ /</p>
         
         
         <p>dvayendriyasamāpattyā sarvāśā paripūrayan /
            yoṣitāṃ vā priyāṇāṃ vā siddhimāpnotyanuttarām /</p>
         
         
         <p>ityāha bhagavān vajraratnaḥ //</p>
         
         
         <p>sarvakuladharmasiddhiguhyavidhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakarmasiddhiguhyatantramudājahāra / tatredaṃ
            tathāgatakarmasiddhiguhyatantraṃ /</p>
         
         
         <p>
            vajrasatvasamādhistho buddhānusmṛtibhāvakaḥ /<br />
            strīkāyaṃ praviśanyonyā vaśīkuryāttu yoṣita //
            </p>
         
         
         <p>ityāha bhagavān vairocanaḥ //</p>
         
         
         <p>tatredaṃ tathāgatakulakarmasiddhiguhyatantraṃ /</p>
         
         
         <p>
            vajrasatvasamādhistho bhagena praviśaṃstathā /<br />
            striyā kāye spharetsamyag niśceṣṭāmapi rāgayed //
            </p>
         
         
         <p>ityāha bhagavān vajrarāgaḥ //</p>
         
         
         <p>tatredaṃ vajrakulakarmasiddhiguhyatantraṃ /</p>
         
         
         <p>
            vajrahuṃkāramudrāṃ vai badhvā tu susamāhitaḥ /<br />
            praviśaṃstu bhage kruddhaḥ manasā sa tu pātayed //
            </p>
         
         
         <p>ityāha bhagavān vajrasamayaḥ //</p>
         
         
         <p>tatredaṃ padmakulakarmasiddhiguhyatantraṃ /</p>
         
         
         <p>
            dharmakarmamayīmudrāṃ badhvā padmasamādhinā /<br />
            bhagena praviśan rakṣedapi sarvāstu yoṣita //
            </p>
         
         
         <p>ityāha bhagavān vajrapadmaḥ /</p>
         
         
         <p>tatredaṃ maṇikulakarmasiddhiguhyatantraṃ /</p>
         
         
         <p>
            karmavajramaṇiṃ badhvā vajraratnasamādhinā /<br />
            bhagena praviśan strīṇāṃ kṣaṇādāviśya nartatī- //
            </p>
         
         
         <p>tyāha bhagavān vajraratnaḥ //</p>
         
         
         <p>sarvakulakarmasiddhiguhyavidhivistaratantraṃ //</p>
         
         
         <p>athavajrapāṇirmahābodhisatvaḥ sarvatathāgatamaṇḍalaśuddhisiddhiguhyatantramudājahāra
            / tatredaṃ sarvatathāgatacakraśuddhisiddhiguhyatantraṃ bhavati /
            
            <p>
               dharmacakrasamākāraṃ kuryādvā guhyamaṇḍalaṃ /<br />
               mudrā bhāryā parivṛtaṃ tatra buddhanniveśayet // 1 //
               </p>
         </p>
         
         
         <p>
            praviṣṭvaiva hi tadguhyaṃ brūyādbuddhasya tatkṣaṇāt /<br />
            "bhāryā hyetāstava vibho dadasva mama sarvada" // 2 //
            </p>
         
         
         <p>
            evaṃ brūvaṃstu sarveṣu kulamudrā nayeṣu ca /<br />
            guhyasiddhimavāpnoti buddhānāmasamatviṣām // 3 //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulasarvamaṇḍalasiddhiguhyatantraṃ /</p>
         
         
         <p>
            vajradhātupratīkāśaṃ maṇḍalaṃ tu samālikhet /<br />
            tathāgatakulānāṃ tu sarveṣāṃ paramannayaṃ //
            </p>
         
         
         <p>
            [siddhikāmastvāśu] brūyātpravi[ṣṭaiva tanmaṇḍalaṃ] /<br />
            surate samayastvaṃhoḥ, vajrasatvādya sidhya māṃ // 2 //
            </p>
         
         
         <p>
            idaṃ japaṃstu hṛdayaṃ sādhayet sarvasiddhayaḥ /<br />
            [tatvacodanayoge]na tuṣṭaḥ sa tvāśu sidhyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>tatredaṃ vajrakulasarvamaṇḍalasiddhiguhyatantraṃ /</p>
         
         
         <p>
            trilokavijayākāraṃ sarvavajrakulasya hi /<br />
            sarvamaṇḍalayogaṃ tu saṃlikheta vicakṣaṇaḥ // 1 //
            </p>
         
         
         <p>
            taṃ praviṣṭvaiva śīghraṃ vai brūyātsiddhiṃ tu yācayan /<br />
            "rāgāttvamasi saṃbhūta" , evaṃ sarveṣu sidhyatī- // 2 //
            </p>
         
         
         <p>tyāha bhagavān vajrahuṃkāraḥ //</p>
         
         
         <p>tatredaṃ padmakulamaṇḍalasiddhiguhyatantraṃ /</p>
         
         
         <p>
            jagadvinayayogena sarvapadmakuleṣu vai /<br />
            maṇḍalāni likhetprajñastaṃ praviṣṭvaiva vāgvadet // 1 //
            </p>
         
         
         <p>
            "rāgadharma mahāpadma prasidhya laghu me vibho" /<br />
            evamuktvā tu sarveṣu maṇḍaleṣu sa sidhyatī- // 2 //
            </p>
         
         
         <p>tyāha bhagavānavalokiteśvaraḥ //</p>
         
         
         <p>tatredaṃ maṇikulamaṇḍalasiddhiguhyatantraṃ /</p>
         
         
         <p>
            sarvārthasiddhiyogena maṇḍalāni samālikhet /<br />
            mahāmaṇikulānāṃ tu taṃ praviṣṭvaiva vāgvadet // 1 //
            </p>
         
         
         <p>
            "sarvābhiprāyasiddhīnāṃ rāgāśāsiddhiruttamā /<br />
            sidhya sidhya mahāsatva bhagavan sarvasiddhaye" // 2 //
            </p>
         
         
         <p>
            evaṃ brūvaṃstu sarveṣu maṇḍaleṣu praveśataḥ /<br />
            mahāsiddhimavāpnoti pūjāguhyamanuttaraṃ // 3 //
            </p>
         
         
         <p>
            tataḥ prabhṛti siddhātmā sādhayan siddhayaḥ sadā /<br />
            yadā na laghu siddhiḥ syāt sidhyante tatvacodanair // 4 //
            </p>
         
         
         <p>ityāha bha[gavān vajrasatvaḥ //]</p>
         
         
         <p>sarvakulamaṇḍalasiddhiguhyavidhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatasarvamudrāguhyasiddhitantramudājahāra
            / tatredaṃ tathāgatamudrāguhyasiddhitantraṃ /</p>
         
         
         <p>
            tathāgatamahādevyaḥ priyāḥ sarvasukhapradāḥ /<br />
            satyānuparivartinyā vāssatyaiḥ sāpi tā yanna sidhyata //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulamahāmudrāguhyasiddhitantraṃ /</p>
         
         
         <p>
            mahāmudrāṃ tu vai badhvā yathāvadanupūrvaśaḥ /<br />
            idaṃ tatvaṃ rahasyaṃ ca vajravācā vadetvayaṃ // 1 //
            </p>
         
         
         <p>
            vajrasatvaḥ svayamahaṃ tvamme bhāryā hṛdi sthitā /<br />
            sarvakāyaṃ pariṣvajya vajragarve samutkṣipa // 2 //
            </p>
         
         
         <p>
            vajragarvā mahādevī tatvacodānurāgitā /<br />
            sarvakāye dṛḍhībhūtvā yathāvatsidhyate laghur // 3 //
            </p>
         
         
         <p>ityāha bhagavān vajragarvāpatiḥ //</p>
         
         
         <p>tatredaṃ vajrakulasamayamudrāguhyasiddhitantraṃ /</p>
         
         
         <p>
            "sidhya sidhyādya samaye samayo 'haṃ tvaṃ priyā mama" /<br />
            iti codanayā śīghramanuraktā prasidhyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>tatredaṃ padmakuladharmamudrāguhyasiddhitantraṃ /</p>
         
         
         <p>
            "budhya budhya mahāsatvi bhāryā me tvamatipriyā" /<br />
            iti codanayā śīghramanuraktā tu sidhyatī- //
            </p>
         
         
         <p>tyāha bhagavān vajradharmaḥ //</p>
         
         
         <p>tatredaṃ maṇikulakarmamudrāguhyasiddhitantraṃ /</p>
         
         
         <p>"sarvakarmakarī bhāryā tvaṃ me sidhyādya vajriṇi" /</p>
         
         
         <p>iti codanayā śīghramanuraktā tu sidhyatī- //</p>
         
         
         <p>tyāha bhagavānākāśagarbhaḥ //</p>
         
         
         <p>sarvakulasarvamudrā[guhyasi]ddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatasamayaguhyasiddhitantramudājahāra /
            tatredaṃ tathāga[tasamayagu]hyasiddhitantraṃ /</p>
         
         
         <p>
            tīrthikānāṃ hitārthāya buddhabhāryā pragopitā /<br />
            lekhyā mudrā prayogeṇa iti vijñeya sidhyatī- //
            </p>
         
         
         <p>tyāha bhagavān sarvatathāgata[samayaḥ //]</p>
         
         
         <p>tatredaṃ tathāgatakulasamayaguhyasiddhitantraṃ /</p>
         
         
         <p>
            sarvasatvamanovyāpī sarvasatvasukhapradaḥ /<br />
            sarvasatvapitā caiva kāmo 'graḥ samayāgriṇām //
            </p>
         
         
         <p>ityāhurbhagavantaḥ sarvatathāgatāḥ //</p>
         
         
         <p>idaṃ tatsarvabuddhānāṃ rahasyaṃ paramādbhutaṃ /</p>
         
         
         <p>vijñeya śraddadhacchddho duḥsādhyo 'pi hi sidhyatī- //</p>
         
         
         <p>tyāha bhagavān vajradharaḥ //</p>
         
         
         <p>tatredaṃ vajrakulasamayaguhyasiddhitantraṃ /</p>
         
         
         <p>
            rāgaśuddhyai viraktānāṃ tīrthyadṛṣṭikṛtātmanāṃ /<br />
            māraṇaṃ samayaṃ tvagramidaṃ vijñeyaṃ sidhyatī- //
            </p>
         
         
         <p>tyāha bhagavān vajradharaḥ //</p>
         
         
         <p>tatredaṃ padmakulasamayaguhyasiddhitantraṃ /</p>
         
         
         <p>
            mahābhūtodbhavaṃ sarvaṃ, kathaṃ tvaśucirucyate? /<br />
            tīrthikānāṃ vināśāya dhruvaṃ siddhimavāpnuyād //
            </p>
         
         
         <p>ityāha bhagavān vajranetraḥ //</p>
         
         
         <p>tatredaṃ maṇikulasamayaguhyasiddhitantraṃ /</p>
         
         
         <p>
            strīprasaṅgāttu ratnānāṃ saṃcayaḥ kriyate yadā /<br />
            striyo hyanuttaraṃ ratnamiti cintyate sidhyatī- //
            </p>
         
         
         <p>tyāha bhagavānājñākaraḥ //</p>
         
         
         <p>sarvakalasamayaguhyasiddhividhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatapūjāguhyasiddhitantramudājahāra / tatrāyaṃ
            tathāgatapūjāguhyasiddhitantraḥ /</p>
         
         
         <p>
            strībhiḥ parivṛto bhūtvā parihāsakriyā sukhaṃ /<br />
            niryātya buddhapūjāyāṃ pūjāsiddhimavāpnuyād //
            </p>
         
         
         <p>ityāha bhagavān buddhaḥ /</p>
         
         
         <p>tatredaṃ tathāgatakulapūjāguhyasiddhitantraṃ /</p>
         
         
         <p>
            surataśramakhinnastu tatsaukhyaṃ suratodbhavaṃ /<br />
            catuḥpraṇāme pūjāyāṃ niryātya laghu sidhyatī- //
            </p>
         
         
         <p>tyāha bhagavān vajradharaḥ //</p>
         
         
         <p>tatredaṃ vajrakulapūjāguhyasiddhitantraṃ /</p>
         
         
         <p>
            huṃkārasamayāṃ badhvā pariṣvajya striyaṃ janaṃ /<br />
            tatpariṣvaṅgasaukhyaṃ tu niryātya hi sa sidhyatī- //
            </p>
         
         
         <p>tyāha bhagavān vajrahuṃkāraḥ //</p>
         
         
         <p>tatredaṃ padmakulapūjāguhyasiddhitantraṃ /</p>
         
         
         <p>lokeśvaramahaṃ bhāvya priyāvaktraṃ nirīkṣanvai /
            tannirīkṣaṇasauravyaṃ tu niryātya hi sa sidhyatī- /</p>
         
         
         <p>tyāha bhagavān padmanetraḥ //</p>
         
         
         <p>tatredaṃ maṇikulapūjāguhyasiddhitantraṃ /</p>
         
         
         <p>
            karmamudrādharo bhūtvā sarvābharaṇabhūṣitaḥ /<br />
            striyaṃ pariṣvajya pūjāyāṃ vibhūtiṃ niryātya sidhyatī- //
            </p>
         
         
         <p>tyāha bhagavān vajraratnaḥ //</p>
         
         
         <p>sarvakulapūjāguhyasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgataguhyapūjāsiddhitantramudājahāra / tatredaṃ
            tathāgataguhyapūjāsiddhitantraṃ /</p>
         
         
         <p>
            ramayan paradārāṇi yathā[ka]ścinna vedayet /<br />
            bhāvayan buddhamātmānaṃ pūjayā siddhimāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgata[kula]guhyapūjāsiddhitantraṃ /</p>
         
         
         <p>
            vajralāsyāṃ samādhāya vajramālāṃ tu bandha[yet] /<br />
            vajragītāṃ tato badhvā pūjayed vajranṛtyayā //
            </p>
         
         
         <p>
            kā[maratyābhiṣekā]gryā nṛtyagītasukhātsukhaṃ /<br />
            nānyadasti hi teneyaṃ guhyapūjā niruttarā //
            </p>
         
         
         <p>tatredaṃ vajrakulaguhyapūjāsiddhitantraṃ //</p>
         
         
         <p>
            yathāvad vidhiyogena pūja[yed] guhyapūjayā /<br />
            trilokavijayaṃ bhāvya pūjāsiddhima vāpnuyād //
            </p>
         
         
         <p>ityāha bhagavān vajraguhyaḥ /</p>
         
         
         <p>tatredaṃ padmakulaguhyapūjāsiddhitantraṃ /</p>
         
         
         <p>
            ya[thāvad gu]hyayogena dharmamudrā supūjayan /<br />
            jagadvinayamudrāsthaḥ pūjāsiddhimavāpnute- //
            </p>
         
         
         <p>tyāha bhagavānavalokiteśvaraḥ //</p>
         
         
         <p>tatredaṃ maṇikulaguhyapūjāsiddhitantraṃ /</p>
         
         
         <p>
            yathāvad guhyayogena karmamudrā susādhayan /<br />
            sarvārthasiddhiyogena pūjāsiddhimavāpnute- //
            </p>
         
         
         <p>tyāha bhagavān vajragarbhaḥ //</p>
         
         
         <p>sarvakulaguhyapūjāvidhivistaratantraṃ //</p>
         
         
         <p>atha bhagavān vajrapāṇirmahābodhisatvaḥ sarvatathāgatakulodghāṭanaguhyasiddhitantramudājahāra
            / tatredaṃ tathāgatatatvotpattisiddhiguhyatantraṃ /</p>
         
         
         <p>
            samādhijñānasaṃbhūtaṃ buddhatvaṃ hi samāsataḥ /<br />
            satvarāgaṇayogena śīghramāpnotyanuttaram //
            </p>
         
         
         <p>ityāha bhagavāṃstathāgataḥ /</p>
         
         
         <p>tatredaṃ tathāgatakulamahātattvodghāṭanasiddhiguhyatantraṃ /</p>
         
         
         <p>
            anādinidhanaḥ satvaḥ ākāśotpattilakṣaṇaḥ /<br />
            samantabhadraḥ sarvātmā kāmaḥ sarvajagatpatiḥ // 1 //
            </p>
         
         
         <p>
            yaccittaṃ sarvasatvānāṃ dṛḍhatvāt satvanucyate /<br />
            samādhānād vajrasamo niścayairyāti vajratāṃ // 2 //
            </p>
         
         
         <p>
            satvādhiṣṭhānayogena vajrasatvaḥ punarbhavet /<br />
            sa eva bhagavān satvo vajrakāyastathāgataḥ // 3 //
            </p>
         
         
         <p>
            svacittaprativedhādibuddhabodhiryathāvidhi /<br />
            sa eva bhagavān sarvatathāgatakulaṃ bhaved //
            </p>
         
         
         <p>ityāha bhagavānanādinidhanasatvaḥ //</p>
         
         
         <p>
            tathāgatakulaṃ saiva saiva vajrakulaṃ smṛtaṃ /<br />
            saiva padmakulaṃ śuddhaṃ saivoktaṃ maṇisatkulam //
            </p>
         
         
         <p>ityāha bhagavān sarvatathāgatacakraḥ //</p>
         
         
         <p>sarvakulotpādanaguhyasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatamudrācinhābhidhānasiddhiguhyatantramudājahāra
            /</p>
         
         
         <p>tatredaṃ tathāgatacinhābhidhānasiddhiguhyatantraṃ bhavati /</p>
         
         
         <p>
            sa eva bhagavān satvo vajrasatvo hṛdi sthitaḥ /<br />
            samādhānātsamādhistu buddhabodhiprasādhaka //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathākulacinhābhidhānasiddhiguhyatantraṃ /</p>
         
         
         <p>
            vajraṃ suprativedhatvādaṅkuśaṃ grahamocakaḥ /<br />
            sūkṣmavedhitayā vāṇaṃ sādhukārastu tuṣṭitaḥ // 1 //
            </p>
         
         
         <p>
            ratnastu racanāduktaḥ sūryastejo vidhānataḥ /<br />
            ketuḥ samucchrayaḥ proktaḥ smito hāsastu kīrtitaḥ // 2 //
            </p>
         
         
         <p>
            rāgaśuddhitayā padmaṃ kośaḥ kleśāricchedanāt /<br />
            cakro maṇḍalayogāttu vāglāpājjapanucyate // 3 //
            </p>
         
         
         <p>
            sarvavajraṃ tu viśvatvād varmadurbhedyayogataḥ /<br />
            daṃṣṭrā bhīṣaṇayogāttu bandho mudrāprayogataḥ // 4 //
            </p>
         
         
         <p>
            yathā hi bhagavān śāśvo vajrasatvastu sarvagaḥ /<br />
            tathā vajrāṃ tu cihnādi bhāvayanniti sidhyatī- //
            </p>
         
         
         <p>tyāha bhagavān sarvatathāgatacinhaḥ /</p>
         
         
         <p>sarvakulacihnābhidhānasiddhiguhyatantraṃ //</p>
         
         
         <p>atha vajrapāṇirmahābodhisatvaḥ sarvatathāgatamudrābandhotpattisiddhiguhyatantramudājahāra
            / tatredaṃ tathāgatamudrābandhotpattisiddhiguhyatantraṃ /</p>
         
         
         <p>
            badhvā vai vajraparyaṅkaṅkarābhyāṃ vajrabandhataḥ /<br />
            vajrasatvasamādhisthaḥ śīghraṃ buddhatvamāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>[tatre]daṃ tathāgatakulamudrābandhotpattisiddhiguhyatantraṃ /</p>
         
         
         <p>
            yathā rājñāṃ svamudrābhiḥ mudryate rājaśāsanaṃ /<br />
            mahātmanāṃ svamudrābhirāmudryante tathā janāḥ // 1 //
            </p>
         
         
         <p>
            kāyavākcittavajrāṇāṃ pratibimbaprayogataḥ /<br />
            mahātmanāṃ mahāmudrā iti vijñāya sidhyatī- // 2 //
            </p>
         
         
         <p>tyāha bhagavān mahāmudraḥ //</p>
         
         
         <p>tatredaṃ vajrakulamudrābandhotpattisiddhiguhyatantraṃ /</p>
         
         
         <p>
            yathāhi samayaistīvraiḥ kaścidbandho bhavejjanaḥ /<br />
            anatikramaṇīyaistu tathā sarvatathāgatāḥ // 1 //
            </p>
         
         
         <p>
            baddhā hi vajrabandhāgryamudrāsamayabandhanaiḥ /<br />
            nātikramantyāmaraṇāditi vijñāya sidhyatī- //
            </p>
         
         
         <p>tyāha bhagavān vajrasamayaḥ //</p>
         
         
         <p>tatredaṃ dharmakulamudrābandhotpattisiddhiguhyatantraṃ /</p>
         
         
         <p>
            anatikramaṇīyā hi vajravāssarvaśo jinaiḥ /<br />
            ayaṃ bandha iti jñātvā dharmamasya prasidhyatī- //
            </p>
         
         
         <p>tyāha bhagavān vajradharmaḥ //</p>
         
         
         <p>tatredaṃ karmakulamudrābandhotpattisiddhiguhyatantraṃ /</p>
         
         
         <p>
            anatikramaṇīyā hi vajrājñā karmabhūri ca /<br />
            ājñāvatastu tatkarma vijñāya laghu sidhyatī- //
            </p>
         
         
         <p>tyāha bhagavān vajraḥ //</p>
         
         
         <p>sarvakulamudrābandhotpattisiddhividhivistaraguhyatantraṃ //</p>
         
         
         <p>atha khalu bhagavān vajrapāṇiṃ mahābodhisatvamevamāha / "idamapi mayā bhagavan parigṛhītamadhiṣṭhitaṃ
            ce-" ti //</p>
         
         
         <p>atha sarvatathāgatāḥ punaḥ samājamāgamya vajrapāṇaye sarvatathāgatadhipataye sādhukārāṇyadaduḥ
            //</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgraham // iti //
            </p>
         
         
         <p>sarvatathāgatatatvasaṃgrahātsarvakulakalpaguhyavidhivistaratantraṃ samāptaṃ //</p>
         
         
         <p>CHAPTER 25 SARVA-KALPA-GUHYOTTARA-TANTRA-VIDHI-VISTARA</p>
         
         
         <p>atha vajrapāṇirmahābodhisatvaḥ sarvatathāgatadharmottamasiddhitantramudājahāra / tatredaṃ
            tathāgatadharmottamasiddhitantraṃ</p>
         
         
         <p>
            buddhadharmasamādhiṃ tu bhāvayan susamāhitaḥ /<br />
            buddhānusmṛtiyogena siddhimāpnotyuttamām //
            </p>
         
         
         <p>ityāha bhagavāṃstathāgataḥ /</p>
         
         
         <p>tatredaṃ tathāgatakuladharmottamasiddhitantraṃ /</p>
         
         
         <p>
            sarvasatvasamādhisthaḥ bhāvayan susamāhitaḥ /<br />
            rāgānusmṛtiyogena prāpnuyāt siddhimuttamām //
            </p>
         
         
         <p>ityāha bhagavān sarvatathāgatasamādhiḥ //</p>
         
         
         <p>tatredaṃ vajrakuladharmottamasiddhitantraṃ /</p>
         
         
         <p>
            trilokavijayākāraṃ bhāvayan puratastathā /<br />
            vajrapāṇibalo bhūtvā trilokavijayī bhaved //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃ padmakuladharmottamasiddhitantraṃ /</p>
         
         
         <p>jagadvinayadharmaṃ tu bhāvayan puratasta[thā /]
            sarvākāravaropetaṃ vinayaṃ prakaroti sa //</p>
         
         
         <p>ityāha bhagavān vajradharmaḥ //</p>
         
         
         <p>tatredaṃ maṇikuladharmottamasiddhitantraṃ /</p>
         
         
         <p>
            sarvārthasiddhirā[kāraṃ bhāvayan puratastathā /<br />
            sarvākāravaropetamarthasaṃpatsa lapsyate- //
            </p>
         
         
         <p>tyāha bhagavān vajrapāṇiḥ //</p>
         
         
         <p>sarvakuladharmottamasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatadharmasamayasiddhitantramudājahāra /
            tatredaṃ tathāgatadharmasamayasiddhitantraṃ /</p>
         
         
         <p>
            buddhā[nusmṛ]timāṃ bhūtvā vajra vajra iti brūvan /<br />
            sūkṣmavajraprayogeṇa buddhasiddhimavāpnute- //
            </p>
         
         
         <p>tyāha bhagavān buddhaḥ //</p>
         
         
         <p>tatredaṃ tathāgatakuladharmasamayasiddhitantraṃ /</p>
         
         
         <p>
            vajrasatvasamādhintu bhāvayan sūkṣmavajrataḥ /<br />
            vajrasatvatvamāpnoti vajrasatvamudāharanna //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃ vajrakuladharmasamayasiddhitantraṃ /</p>
         
         
         <p>
            trilokavijayākāran saṃsmaran puratastathā /<br />
            huṃ huṃ huṃ humiti procya siddhimāpnotyanuttarām //
            </p>
         
         
         <p>ityāha bhagavān vajrahuṃkāraḥ /</p>
         
         
         <p>tatredaṃ padmakuladharmasamayasiddhitantraṃ /</p>
         
         
         <p>
            jagadvinayarūpaṃ tu bhāvayan sūkṣmavajrataḥ /<br />
            śudhya śudhya iti procya uttamāṃ siddhimāpnute- //
            </p>
         
         
         <p>tyāha bhagavān vajradharmaḥ /</p>
         
         
         <p>tatredaṃ maṇikuladharmasamayasiddhitantraṃ /</p>
         
         
         <p>
            sarvārthasiddhirūpaṃ tu bhāvayan sūkṣmavajrataḥ /<br />
            sidhya sidhya iti procya arthasiddhiḥ parā bhaved //
            </p>
         
         
         <p>ityāha bhagavān maṇidharmaḥ //</p>
         
         
         <p>sarvakuladharmasamayasiddhividhivistaratantraṃ //</p>
         
         
         <p>atha vajrāpāṇirmahābodhisatvaḥ sarvatathāgatasaddharmajñānasiddhitantramudājahāra
            / tatredaṃ sarvatathāgatasaddharmajñānasiddhitantra /</p>
         
         
         <p>
            anakṣaraṃ tu saddharmaṃ samādhijñānasaṃbhavaṃ /<br />
            akārastena dharmāṇāmanutpāda iti smṛtaḥ // 1 //
            </p>
         
         
         <p>
            anena mudrāprayogeṇa bhāvayan prajñayā tataḥ /<br />
            sarvākṣaramayaṃ jñānaṃ sidhyate saugataṃ kṣaṇād // 2 //
            </p>
         
         
         <p>ityāha bhagavān āryamañjuśrīsarvatathāgataḥ //</p>
         
         
         <p>tatredaṃ tathāgatakulasaddharmajñānasiddhitantraṃ /</p>
         
         
         <p>
            sarvatathāgataṃ tatvamidaṃ sūtraṃ tu śraddadhan /<br />
            dhārayan vācayan śrāddhaḥ siddhimāpnotyanuttarām //
            </p>
         
         
         <p>ityāha bhagavān vajrasatvaḥ /</p>
         
         
         <p>tatredaṃ vajrakulasaddharmajñānasiddhitantraṃ /</p>
         
         
         <p>
            pāpasatvahitārthāya buddhājñākaraṇāya ca /<br />
            duṣṭānāṃ vinayārthāya māraṇena tu sidhyatī- //
            </p>
         
         
         <p>tyāha bhagavān vajrakulaḥ //</p>
         
         
         <p>tatredaṃ padmakulasaddharmajñānasiddhitantraṃ /</p>
         
         
         <p>
            svabhāvaśuddhimāgamya paramārthamiti smṛtaṃ /<br />
            bhāvayannidamādyaṃ tu dharmeṇāśu prasidhyatī- //
            </p>
         
         
         <p>tyāha bhagavānavalokiteśvaraḥ //</p>
         
         
         <p>tatredaṃ maṇikulasaddharmajñānasiddhitantraṃ /</p>
         
         
         <p>
            sarvasatvārthadānaṃ ca sarvāśāparipūraye /<br />
            imaṃ maṇikule dharma bhāvayannāśu sidhyatī- //
            </p>
         
         
         <p>tyāha bhagavān dharmaratnaḥ //</p>
         
         
         <p>sarvakulasaddharmajñānasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatasamādhikarmasiddhitantramudājahāra /
            tatredaṃ tathāgatasamādhikarmasiddhitantraṃ /</p>
         
         
         <p>
            samādhikarma buddhānāṃ buddhabodhiprasādhakaṃ /<br />
            idaṃ bhāvayamānastu parāṃ siddhimavāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ [tathāgata] kulasamādhikarmasiddhitantraṃ //</p>
         
         
         <p>
            vajrasatvasamādhīnāmuttamaṃ karmabhūri ca /<br />
            sarvasatvakaraṃ viśvamiti bhāvena sidhyatī- //
            </p>
         
         
         <p>tyāha bhagavān vajraḥ //</p>
         
         
         <p>tatredaṃ vajrakulasamādhikarmasiddhitantraṃ /</p>
         
         
         <p>
            pāpaśuddhinimittaṃ hi sarvapāpapradāmakaṃ /<br />
            māraṇaṃ sarvasatvānāṃ śraddadhānāttu sidhyatī- //
            </p>
         
         
         <p>tyāha bhagavān vajrī //</p>
         
         
         <p>tatredaṃ padmakulasamādhikarmasiddhitantraṃ /</p>
         
         
         <p>
            sarvapāpaviśuddhātmā sarvaśuddhyā karoti saḥ /<br />
            sarvakāryāṇi karmeyamiti bhāvena sidhyati //
            </p>
         
         
         <p>ityāha bhagavān padmaḥ //</p>
         
         
         <p>tatredaṃ maṇikulasamādhikarmasiddhitantraḥ /</p>
         
         
         <p>
            sarvāśināṃ daridrāṇāṃ sarvāśāḥ paripūrayan /<br />
            sarvārthasiddhiḥ sarvātmā sidhyate nātra saṃśaya //
            </p>
         
         
         <p>ityāha bhagavān ratnadhvajaḥ //</p>
         
         
         <p>sarvakulasamādhikarmasiddhividhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatasūkṣmajñānasiddhitantramudājahāra / tatredaṃ
            tathāgatasūkṣmajñānasiddhitantraṃ bhavati /</p>
         
         
         <p>
            sūkṣmavajravidhiṃ śāśvat yojayaṃ sarvabhāvataḥ /<br />
            sarvākāravaropetāṃ pañcābhijñāmavāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ sarvatathāgatakulasūkṣmajñānasiddhitantraṃ /</p>
         
         
         <p>
            nānācāryasya nānyasya nāśiṣyasyāsutasya vā /<br />
            purataḥ prakāśayenmudrāḥ siddhirāsāṃ suguhyata //
            </p>
         
         
         <p>ityāha bhagavān vajradharaḥ /</p>
         
         
         <p>tatredaṃ vajrakulasūkṣmajñānasiddhitantraṃ /</p>
         
         
         <p>
            sūkṣmavajraprayogeṇa nāsā huṃ-kārayogataḥ /<br />
            vajrakrodhasamādhisthaḥ sarvakāryāṇi sādhayed //
            </p>
         
         
         <p>ityāha bhagavān vajraḥ //</p>
         
         
         <p>tatredaṃ padmakulasūkṣmajñānasiddhitantraṃ /</p>
         
         
         <p>
            vajradṛṣṭiṃ samādhāya sūkṣmavajraprayogataḥ /<br />
            mahāpadmasamādhisthaḥ rāgasiddhimavāpnuyād //
            </p>
         
         
         <p>ityāha bhagavān padmarāgaḥ //</p>
         
         
         <p>tatredaṃ maṇikulasūkṣmajñānasiddhitantraṃ /</p>
         
         
         <p>
            dīptadṛṣṭiḥ susūkṣmā tu vajraratnasamādhinā /<br />
            sūkṣmavajraprayogeṇa sarvārthākarṣo bhaved //
            </p>
         
         
         <p>ityāha bhagavān vajrapāṇiḥ /</p>
         
         
         <p>sarvakulasūkṣmajñānasiddhitantraṃ //</p>
         
         
         <p>atha vajrapāṇīrmahābodhisatvaḥ sarvatathāgatacakṣurjñānasiddhitantramudājahāra / tatredaṃ
            tathāgatacakṣurjñānasiddhitantraṃ /</p>
         
         
         <p>
            yadā mudrā samādhirvā sādhanāyopayujyati /<br />
            tadā khe dhātavaḥ śubhrāstārakākārāḥ sa paśyati // 1 //
            </p>
         
         
         <p>
            tadā jānīta matimāṃ buddhacakṣuridaṃ mama /<br />
            tataḥ prabhṛti buddhānāṃ sarvakalpāni sādhayed // 2 //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulacakṣurjñānasiddhitantraṃ /</p>
         
         
         <p>
            yāvanto bhāvā vidyante sthāvarā jaṃgamāstathā /<br />
            teṣāṃ pratibimbāni paśyati khe pradhāvataḥ // 1 //
            </p>
         
         
         <p>
            āgacchaṃ gacchato vai vajracakṣurviśuddhitāṃ /<br />
            jānanvai pūjayā siddhimāpnotyanuttarām // 2 //
            </p>
         
         
         <p>ityāha bhagavān vajrasatvaḥ //</p>
         
         
         <p>tatredaṃ vajrakulacakṣurjñānasiddhitantraṃ /</p>
         
         
         <p>
            savyāpasavyavartibhyo khe taḥ paśyati cakṣuṣā /<br />
            ākāśadhātavaḥ śīghraṃ bhramanto aṃbhrasannibhāḥ // 1 //
            </p>
         
         
         <p>
            tāṃ dṛṣṭvā na hi bibhyeta mudrāstā vajrasaṃbhavāḥ /<br />
            teṣāṃ grahaṇato mudrāḥ sidhyante mudracakṣuṣā // 2 //
            </p>
         
         
         <p>ityāha bhagavān vajraḥ //</p>
         
         
         <p>tatredaṃ padmakula cakṣurjñānasiddhitantraṃ /</p>
         
         
         <p>
            śvetāṃ raktāṃ sitāṃ pitāṃ yadā paśyanti maṇḍalān /<br />
            tadābhi[prāyaṃ vai] yānti sidhyante vajracakṣuṣā // 2 //
            </p>
         
         
         <p>ityāha bhagavānavalokiteśvaraḥ /</p>
         
         
         <p>tatredaṃ maṇikulacakṣurjñānasiddhitantraṃ /</p>
         
         
         <p>ākāśe ratnasaṃkāśā hiraṇyādiṣu sādṛśāḥ /
            yadā tu paśyate khe tu khacakṣuḥ sidhyate sade- /</p>
         
         
         <p>tyāha bhagavān vajragarbhaḥ /</p>
         
         
         <p>sarvakulacakṣurjñānasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakarmottamasiddhitantramudājahāra / tatredaṃ
            tathāgatakarmottamasiddhitantraṃ /</p>
         
         
         <p>
            karmamaṇḍalayogena pūjayaṃ sarvanāyakān /<br />
            rāgasaukhyavipākārthaṃ buddhasiddhimavāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>tatredaṃ tathāgatakulakarmottamasiddhitantraṃ /</p>
         
         
         <p>
            guhyapūjāṃ prakurvāṇo rāgo 'hamiti bhāvayan /<br />
            prāpnuyāduttamāṃ siddhiṃ vajrarāgasamadyutim //
            </p>
         
         
         <p>ityāha bhagavān kāmaḥ //</p>
         
         
         <p>tatredaṃ vajrakulakarmottamasiddhitantraṃ /</p>
         
         
         <p>
            guhyapūjāṃ prakurvāṇo krodho 'hamiti bhāvayan /<br />
            prāpnuyāduttamāṃ siddhiṃ trilokavijayopamām //
            </p>
         
         
         <p>ityāha bhagavān vajrapāṇiḥ //</p>
         
         
         <p>tatredaṃ padmakulakarmottamasiddhitantraṃ /</p>
         
         
         <p>
            antargatena manasā kāmaśuddhiṃ tu bhāvayan /<br />
            svare 'to bindubhirbuddhāṃ pūjayaṃ siddhimāpnuyād //
            </p>
         
         
         <p>ityāha bhagavānavalokiteśvaraḥ //</p>
         
         
         <p>tatredaṃ maṇikulakarmottamasiddhitantraṃ /</p>
         
         
         <p>
            vajragarvā samādhāya namedāśayakampitaiḥ /<br />
            praṇāmaparamo nityamabhiṣekāṃ samāpnuyād //
            </p>
         
         
         <p>ityāha bhagavān vajrābhiṣekaratnaḥ //</p>
         
         
         <p>sarvakulakarmottamasiddhividhividhivistaratantraḥ //</p>
         
         
         <p>atha vajrapāṇirmahābodhisatvaḥ sarvatathāgatakarmasamayaguhyasiddhitantramudājahāra
            / tatrāyaṃ tathāgatakarmasamayaguhyasiddhitantraḥ /</p>
         
         
         <p>
            kāmādyāḥ sarvasaukhyā me sadaiva hṛdaye sthitāḥ /<br />
            aho satvārthānāmavirāgo yatra deśyate // 1 //
            </p>
         
         
         <p>
            ayaṃ hi karmasamayastathāgatasamādhinā /<br />
            bhāvayaṃ pūjayed buddhāmuttamāṃ siddhimāpnuyād // 2 //
            </p>
         
         
         <p>ityāha bhagavān buddhaḥ //</p>
         
         
         <p>tatrāyaṃ tathāgatakulakarmasamayaguhyasiddhitantraḥ /</p>
         
         
         <p>
            samantabhadraḥ kāmo 'haṃ sarvasatvasukhapradaḥ /<br />
            vajrasatvasamādhisthaḥ pūjayaṃ siddhimāpnuyād //
            </p>
         
         
         <p>ityāha bhagavān kāmaḥ //</p>
         
         
         <p>tatrāyaṃ vajrakulakarmasamayaguhyasiddhitantraḥ /</p>
         
         
         <p>
            samantabhadraḥ krodho 'haṃ sarvasatvahitaṃkaraḥ /<br />
            vajrahuṃkārayogena pūjayaṃ siddhimāpnuyād //
            </p>
         
         
         <p>ityāha bhagavān vajrapāṇiḥ //</p>
         
         
         <p>tatrāyaṃ padmakulakarmasamayaguhyasiddhitantraḥ /</p>
         
         
         <p>
            samantabhadro rāgo 'haṃ sarvasaukhyapradaḥ svayaṃ /<br />
            jagadvinayarūpasthaḥ pūjayaṃ siddhimāpnuyād //
            </p>
         
         
         <p>ityāha bhagavān padmarāgaḥ //</p>
         
         
         <p>tatrāyaṃ maṇikulakarmasamayaguhyasiddhitantraḥ /</p>
         
         
         <p>
            samantabhadro rājāhaṃ sarvasatva[mahārthadaḥ /<br />
            sarvārthasiddhirūpeṇa] pūjayaṃ siddhimāpnuyād //
            </p>
         
         
         <p>ityāha bhagavān sarvārthasiddhiḥ //</p>
         
         
         <p>sarvakulakarmasamayaguhyasiddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatakarmadharmatottamasiddhitantramudājahāra
            / tatrāyaṃ tathāgatakarmadharmatottamasiddhitantraḥ /</p>
         
         
         <p>
            dakṣiṇāgryābhimukhataḥ kavacaṃ svasamādhinā /<br />
            nibadhyoṣṇīṣasaṃsthā tu rakṣātyantaṃ bhaviṣyatī- //
            </p>
         
         
         <p>tyāha bhagavān buddhaḥ //</p>
         
         
         <p>tatrāyaṃ tathāgatakulakarmadharmottamasiddhitantraḥ /</p>
         
         
         <p>
            saṃlikhya tu bhagākāraṃ kuḍye meḍhraṃ samucchritaṃ /<br />
            yāṃ striyaṃ cintayan mṛduṃ kuryātsāsya vaśībhaved //
            </p>
         
         
         <p>ityāha bhagavānāryavajrapāṇiḥ //</p>
         
         
         <p>tatrāyaṃ vajrakulakarmadharmottamasiddhitantraḥ /</p>
         
         
         <p>
            bhūmau yakṣamukhaṃ likhya tasyāgryāṅgu lito nakhaṃ /<br />
            nihatya cakṣurdeśe tu samākarṣetstriyo varāḥ //
            </p>
         
         
         <p>ityāha bhagavān vajrasatvaḥ //</p>
         
         
         <p>tatrāyaṃ padmakulakarmadharmottamasiddhitantraḥ /</p>
         
         
         <p>
            padmaṃ gṛhya karābhyāṃ tu nirīkṣya rāgaśuddhitāṃ /<br />
            vajradṛṣṭyā tu sa strīṇāṃ rāgayedabhitastathe- //
            </p>
         
         
         <p>tyāha bhagavān vajradharaḥ //</p>
         
         
         <p>tatrāyaṃ maṇikulakarmadharmottamasiddhitantraḥ /</p>
         
         
         <p>
            vajraratnasamādhistho maṇiṃ gṛhya [dvi]pāṇinā /<br />
            ratnahuṃkārayogena mārayetsarvayoṣitaḥ //
            </p>
         
         
         <p>ityāha bhagavān vajrahuṃkāraḥ //</p>
         
         
         <p>sarvakulakarmadharmottamasiddhividhivistaratnatraḥ // //</p>
         
         
         <p>atha vajrapāṇirmahābodhisatvaḥ sarvatathāgatakarmakāryasiddhitantramudājahāra / tatrāyaṃ
            tathāgatakarmakāryasiddhitantraḥ /</p>
         
         
         <p>
            pūjākarmavidhiṃ yojya yadyat kāryaṃ tu cintayet /<br />
            tattad vijñāpya mudrāṃ tu sādhayeta vicakṣaṇaḥ //
            </p>
         
         
         <p>ityāha bhagavān vajradhātuḥ //</p>
         
         
         <p>tatrāyaṃ tathāgatakulakarmakāryasiddhitantraḥ /</p>
         
         
         <p>
            guhyapūjāvidhiṃ yojya vajrasatvasamādhinā /<br />
            yatkāryaṃ vadate tattu śīghraṃ siddhimavāpnuyād //
            </p>
         
         
         <p>ityāha bhagavān vajradharaḥ //</p>
         
         
         <p>tatrāyaṃ vajrakulakarmakāryasiddhitantraḥ /</p>
         
         
         <p>
            kulaguhyamahāpūjāṃ kṛtvā krodhasamādhinā /<br />
            yatkiñciccintayetprājñaḥ sa śīghraṃ siddhimeṣyatī- //
            </p>
         
         
         <p>tyāha bhagavān vajrakrodhaḥ /</p>
         
         
         <p>tatrāya padmakulakarmakāryasiddhitantraḥ /</p>
         
         
         <p>
            kṛtvā tu manasīṃ pūjāṃ lokeśvarasamādhinā /<br />
            yatkāryaṃ cintayetprājñaḥ tatsarvaṃ śīghramāpnuyād //
            </p>
         
         
         <p>ityāha bhagavān padmadharaḥ //</p>
         
         
         <p>tatrāyaṃ maṇikulakarmakāryasiddhitantraḥ /</p>
         
         
         <p>
            kṛtvā dhūpādibhiḥ pūjāṃ vajragarbhasamādhinā /<br />
            yatkāryaṃ cintayetprājñaḥ tatsarvaṃ sidhyati kṣaṇād //
            </p>
         
         
         <p>ityāha bhagavān vajragarbhaḥ //</p>
         
         
         <p>sarvakula[karmakārya]siddhividhivistaratantraṃ //</p>
         
         
         <p>atha vajrapāṇirmahābodhisatvaḥ sarvatathāgatamudrābhāvanā[dhiṣṭhānayogasiddhitantramudājahāra
            /] tatrāyaṃ tathāgatādhiṣṭhānayogasiddhitantro bhavati /</p>
         
         
         <p>
            sūkṣmavajraprayogeṇa buddhayogasamāhitaḥ /<br />
            uttamāsi[ddhimāpnuyād] buddhamudrāprasādhaka //
            </p>
         
         
         <p>ityāha bhagavān vajrapāṇistathāgataḥ //</p>
         
         
         <p>tatrāyaṃ tathāgatakulasatvādhiṣṭhānayogasiddhitantraḥ /</p>
         
         
         <p>
            satvo hi [sarvātmabhāvaḥ kāye ']pyātmani saṃsthitaḥ /<br />
            ityadhiṣṭhāya satvo 'hamahaṃkāreṇa bhāvayan //
            </p>
         
         
         <p>sidhyatītyāha bhagavān sarvatathāgatamahāyānābhisamaya[vajrasatvaḥ //</p>
         
         
         <p>tatrāyaṃ va]jrakulavajrādhiṣṭhāna[yogasiddhitantraḥ /]</p>
         
         
         <p>
            yathā satvastathā mudrā yathā mudrāstathā hyahaṃ /<br />
            anena bhāvayogena sarvamudrāḥ su[sādhayed //
            </p>
         
         
         <p>ityāha bhagavān vajradharaḥ //</p>
         
         
         <p>tatrāyaṃ padmakuladharmā]dhiṣṭhānayogasiddhitantraḥ /</p>
         
         
         <p>
            dharmamudrāprayogeṇa sūkṣmavajreṇa bhāvanā /<br />
            vāṅmudrāṇāṃ [tu tatsarvaṃ mahāsatvasya samādhi //
            </p>
         
         
         <p>ityāha bhagavānāryāvalokiteśvaraḥ //] tatrāyaṃ maṇikulakarmādhiṣṭhānayogasiddhitantraḥ
            /</p>
         
         
         <p>
            sarvabuddhābhiṣekāṇi [pajāsamayasiddhayaḥ /<br />
            bhagavāniti bhāvayan vajrakarmāṇi sādhayed //
            </p>
         
         
         <p>ityāha bhagavān] vajrakarma //</p>
         
         
         <p>sarvakulamudrābhāva[nāsiddhitantraṃ //</p>
         
         
         <p>atha] bhagavan[sarvatathāgatāḥ] punaḥ samājamāgamya, bhagavate sarvatathāgatacakravartine
            vajrapāṇaye mahābodhisatvāya sādhukārāṇyadaduḥ /</p>
         
         
         <p>
            sādhu te vajrasatvāya [vajraratnā]ya sādhu te /<br />
            [vajradharmāya te sādhu sādhu te] vajrakarmaṇe //
            </p>
         
         
         <p>subhāṣitamidaṃ sūtraṃ vajrayānamanuttaraṃ /
            sarvatathāgataṃ guhyaṃ mahāyānābhisaṃ[graham // iti //]</p>
         
         
         <p>sarvatathāgatatatvasaṃgrahāt sarvakalpaguhyottaratantravidhivistaraḥ parisamāptaḥ
            //</p>
         
         
         <p>CHAPTER 26a SARVA-KALPANUTTARA-TANTRA</p>
         
         
         <p>atha vajrapāṇirmahābodhisatva imā[mudānamudānayāmāsa /]</p>
         
         
         <p>
            durdṛṣṭīnāṃ viraktānāmidaṃ guhyanna yujyate /<br />
            sarvasatvahitārthāya vakṣyāmi vidhayastathe- // ti //
            </p>
         
         
         <p>athavajrapāṇirmahābodhisatvaḥ [sarvatathāgata] kulopacāravidhivistaramabhāṣat /</p>
         
         
         <p>tatredaṃ sarvatathāgatakulopacāravidhivistaratantraṃ /</p>
         
         
         <p>tatrāyaṃ hṛdayopacāravidhi[vistaratantro bhavati] / mahāmaṇḍalaṃ dṛṣṭvā dhūpapuṣpadīpagandhapūjāmudrābhir
            kṛtvā, tato vajra[vācā jāpamārabhyati /]</p>
         
         
         <p>tatrāyaṃ jāpavidhirbhavati / yathā sthānasthitaścaturmāsaṃ catuḥsandhyaṃ dhūpādibhiryathāvatpūjāṃ
            kṛtvā, sarvatathāgatamahāyānābhisamayanāmāṣṭaśatena sarvatathāgatānabhiṣṭutya, caturmudrāpraṇāmayogena
            praṇamannātmaniryātanapūjā kāryanena mantracatuṣṭayena /</p>
         
         
         <p>oṃ sarvatathāgatapūjopasthānāyātmānaṃ niryātayāmi sarvatathāgatavajrasatvādhitiṣṭhasva
            māṃ //</p>
         
         
         <p>oṃ sarvatathāgatapūjābhiṣekāyātmānaṃ niryātayāmi sarvatathāgatavajraratnābhiṣiñca
            māṃ //</p>
         
         
         <p>oṃ sarvatathāgatapūjāpravartanāyātmānaṃ niryātayāmi sarvatathāgatavajradharma pravartaya
            māṃ //</p>
         
         
         <p>oṃ sarvatathāgatapūjākarmaṇe ātmānaṃ niryātayāmi sarvatathāgatavajrakarma kuru māṃ
            //</p>
         
         
         <p>"tato 'viraktaḥ sarvakāmaguṇeṣu sarvāhāraḥ sarvakāmopabhogīhṛdayārthaḥ svamātmānaṃ
            buddhabimbaṃ purato vāṅmātreṇāpi bhāvayan yathākāmakaraṇīyatayā, aṣṭaśataṃ vajravācā
            japannāśu prasidhyatī-" tyāha bhagavān vajrasatvaḥ //</p>
         
         
         <p>"athottamasiddhimicchettataḥ paṭe bhagavantaṃ tathāgataṃ madhye lekhayet / tasya caturmahāsatvamaṇḍalayogena
            yathābhirucitavarṇābharaṇā mahāsatvāścandramaṇḍalapratiṣṭhitā lekhyāḥ koṇabhāgeṣu
            kuladevya iti / tataḥ paṭasyodārāṃ pūjāṃ kṛtvā yathāvajjapayogena tāvajjapet yāvanmāsacatuṣṭayaṃ,
            tataḥ sakalāṃ rātriṃ japet / tataḥ prabhāte sarvatathāgatatatvādīnuttamasiddhīnavāpnotī-"
            tyāha bhagavān vajradharaḥ /</p>
         
         
         <p>"athamudrāsādhanamicchettena sarvatathāgatasatvavajrimudrāṃ badhvā paṭasyāgrato vajravācāṃ
            śatasahasraṃ yathākāmakaraṇīyatayā yathāvad bandhan muñcaṃśca japet / tato 'nte sakalāṃ
            rātriṃ, aviśramato kiñcitkālaṃ muñcan, yathāvacca bandhan japet / tato mudrā jvalatyāviśatyuttiṣṭhati
            vācaṃ muñcatīti / tato mudrābandhanenotpatati kāmarūpī bhavati antardhāti sarvakarmāṇi
            ca karoti / sarvamudrāśca bandhamātrā yathāvatsarvakarmāṇi kurvantī-"tyāha bhagavān
            vajradharaḥ //</p>
         
         
         <p>"atha samādhayo iṣyet tena sūkṣmavajrādārabdhavya samādhimabhirocet taṃ hṛdayayogato
            'bhyaset, tāvadyāvac caturmāsaṃ / tato 'nte sakalāṃ [rātriṃ paryaṅkāvikṣaptasamāpannena
            tiṣṭhet / tataḥ prabhāte sarvatathāgatādyāḥ] sarvasiddhaya āmukhībhavanti / tato yādṛśī
            abhirucistādṛ[śīmavāpnotī-"tyāha bhagavān vajrasatvaḥ //]</p>
         
         
         <p>atha karmasādhanaṃ bhavati / tathaiva japanmāsamekaṃ sādhayet / tato 'nte sakalāṃ
            rātriṃ ja[pet / tataḥ sarvakarmāṇi sidhyantī-"tyāha bhagavān vajradha]raḥ //</p>
         
         
         <p>"atha karmāṇi bhavanti / sakṛduccāritenātmaparagrāmanagararakṣa bhavati // kavacaba[ndhādināveśamapi
            kṛtvā candanagandhena grahāgraha]spṛṣṭavajrāṅku śaśarahastaratnasūryadhvajadantapaṅktipadmakhaḍgacakrajivhāsarvavajrakavacadaṃṣṭrāmuṣṭimudrādinisarvabhāvānāviśayati
            sakṛjjaptena // māyākarma ca mayūrapatrapiñcchake vajraṃ cidhvā bandhayet / tatastaṃ
            mayūrāṅgapiñcchakaṃ satvavajri mudra[yā badhyāt tā]vajjapedyāvat sarvatathāgatamudrā
            āviśati / tataśca piñcchakān nānādyāni rūpāṇi paśyati / tataḥ prabhṛti tena piñcchakena
            sarvarūpāṇi vidhivad darśayati / tenaiva piñcchakena sakṛjjapte bhrāmitenātmanaḥ sarvarūpāṇi
            darśayati / tenaiva piñcchakena laukikāni māyākarmāṇi darśayati / buddhabodhisatvabimbānyapi
            darśayati / daśasu dikṣu sarvabuddhakṣetreṣu tathāgatāḥ saparṣanmaṇḍalāḥ samārasenādharṣaṇādibuddharddhivikurvitāni
            kurvanto darśayati / yāvatsarvākāravaropetaṃ buddharūpamātmānaṃ bhavatī-"ti //</p>
         
         
         <p>"vaśīkaraṇaṃ kartukāmaḥ sarvatathāgatasatvamudrāṃ badhvā tāvajjaped yāvatsā mudrāṃ
            jvalati / tataḥ prabhṛti mudrābandhena sarvatathāgatānabhyārāgayati vaśīkaroti / kiṃ
            punaranyāṃ satvān? //</p>
         
         
         <p>"atha laukikottamasiddhayaḥ sādhayitukāmena tenādita eva tathaiva japatā māsamekamaṣṭasāhasrikeṇa
            japtavyaḥ / tato 'nte mudrāṃ badhvā tathaiva sakalāṃ rātriṃ japet, yāvanmudrā jvalati
            / tataḥ prabhṛti mudrābandhena laukikasiddhividyādharasiddhīnāmekataro bhavatī-"tyāha
            bhagavāṃ vajradharaḥ //</p>
         
         
         <p>tathāgatakulopacāravidhivistaraḥ parisamāptaḥ //</p>
         
         
         <p>atha vajrakulopacāravidhivistaro bhavati /</p>
         
         
         <p>"tatrādita eva pūrvamevaṃ kuryāt / tathaiva yathākāmakaraṇīyatayā, akṣaralakṣaṃ japet
            / asya sakalāṃ rātriṃ japet / tataḥ prabhṛti sarvasatvanigrahānugrahakṣamo bhavatī-"tyāha
            bhagavāṃ vajradharaḥ //</p>
         
         
         <p>atha sādhayitumicchet tena yathāvatpaṭaṃ citrāpayitavyaḥ / tatastathaiva pūjāṃ kṛtvā
            māsamekaṃ sarvakāmabhojī yathākāmakaraṇīyatayā, aṣṭasāhasrikeṇa jāpena catuḥsandhya
            vajravācā japet, tāvadyāvanmāsānte paṭasyodārāṃ pūjāṃ kṛtvā vajra-huṃkāramahāmudrāṃ
            badhvā tāvajjapedyāvattasmāt mudrāṃ bandhāt, huṃkāraśabdo viniḥsṛtaḥ / tataḥ prabhāte
            maheśvarādayo devādhipatayaḥ sagaṇaparivārāḥ puraḥsthitvājñāṃ mārgayanti / tato vidyādhareṇaivaṃ
            vaktavyaṃ "yadāhaṃ brūyāmāgacchatedaṃ kuruta tadā bhavadbhirāgatya mamājñā kārye-"ti
            / tataḥ prabhṛti sakalatrilokādhipatirbhavati / yathecchayā ca muhūrtamātreṇa sakalaṃ
            tribhuvanamājñāpayan bhramati / punarapyeti ca, nigrahānugrahaṃ kurvaṃ, divyāni ca
            trilokabhogāni copabhuñjan yathākāmakaraṇīyatayā, sarvasurādhipatiyoṣitādyāḥ sarvayoṣitā
            ārāgayitvopabhuñjati / na ca tasya kaścit kiṃcicchaknoti kartuṃ, huṃkāreṇa ca sarvaduṣṭade[vādīn
            pramarditvā tatastāvatkalpaśatasahasrān jīvatī-"tyāha bhagavān vajradharaḥ //</p>
         
         
         <p>"atha mudrāsādhanamicched] yathāvajjapaṃ kṛtvā māsānte vajra-huṃ-kārasamayamudrāṃ
            badhvā sakalāṃ rātriṃ japet / tataḥ prabhāte mudrāḥ siddhā bhavanti / tato yathāvan
            mudrābandhena huṃkāraprayuktena ākāśagamanaviśvasaṃdarśanāntardhānamāyāsandarśanasarvāveśanākarṣaṇavaśīkaraṇasarvatuṣṭisaṃjananasarvaratnābhiharaṇamahātejojvālāsandarśanaratnavṛṣṭisandarśanamahāṭṭahāsapramuñcanasarvasatvasaṃśodhanacchindanabhindanaṛtucakraparivartanayathāvattatvollāpanasarvakarmapravartanarakṣajaṃbhanastaṃbhanatrāsanamāraṇasarvasatvamudraṇakāmaratikriyāpravartanābhiṣekasarvabhāvagāyāpananṛtyāpanāhvāyanapraveśanasphoṭanāveśanādīni
            sarvakarmāṇi karotī-"tyāha bhagavān vajradharaḥ //</p>
         
         
         <p>"atha sūkṣmajñānasādhanamicchet tena vajra-huṃ-kārasamādhimabhyasatā tathaiva jāpayogena
            māsaṃ sādhayitavyaṃ / tato 'nte 'nenaiva samādhinā sakalāṃ rātriṃ japet / tāvad yāvat
            prabhāte pañcābhijñā bhūtvā sarvasatvānugrahanigrahakṣamo bhavatī-"tyāha bhagavān
            vajradharaḥ //</p>
         
         
         <p>"atha karmasādhanamicchet tena tathaiva japatā māsamekaṃ sādhayitavyaṃ / tato 'nte
            sakalāṃ rātriṃ japet / tataḥ sarvakarmāṇi sidhyantī"tyāha bhagavān vajradharaḥ //
            tataḥ karmāṇi bhavanti sakṛduccāritena manīṣitayā rakṣādīni sarvakarmāṇi karoti //</p>
         
         
         <p>vajrakulopacārasiddhividhivistaraḥ [parisamā]ptaḥ //</p>
         
         
         <p>atha padmakulopacāravidhivistaro bhavati /</p>
         
         
         <p>"tatrādita eva tāvacchatasahasraṃ japet, pūrvamevākṛtā bha[vati]tataḥ sādhanaṃ bhavati
            / paṭe bhagavān sarvajagadvinayādyāḥ kartavyāstasya sarvapārśveṣu caturmaṇḍalayogena
            mahāsatvacatuṣṭayaḥ kāryaḥ ante ca devyaḥ / tataḥ sa eva jāpavidhivistaro māsānte
            sakalāṃ rātriṃ japet / tataḥ sarvajagadvinayo bhagavānāgacchati, yathākālaṃ vareṇābhipracārayatī-"ti
            āha bhagavān vajradharaḥ //</p>
         
         
         <p>"atha mudrāsādhanamicchet tena tathaiva padmavajrimudrābandhaṃ kṛtvā yathāvan mucyāṣṭasāhasrikeṇa
            jāpena catuḥsandhyaṃ japet / tataḥ sakalāṃ rātriṃ mudrābandhena japet / prabhāte siddhirbhavati
            / tato mudrābandhena yathāvat sarvajagadvinayaṃ karotī-"tyāha bhagavānavalokiteśvaraḥ
            //</p>
         
         
         <p>"atha samādhinayasādhanamamicchet tena tathaiva māsānte sakalāṃ rātriṃ yathābhirucitena
            samādhinā jāpo dātavyaḥ / tataḥ prabhāte sarvasamādhaya āmukhībhavantī-"tyāha bhagavān
            vajradharmaḥ //</p>
         
         
         <p>atha karmasādhanamicchet tathaiva japanmāsānte sakalāṃ rātriṃ japet / tataḥ sarvakarmakṣayo
            bhavatī-"tyāha bhagavāṃ vajradharaḥ //</p>
         
         
         <p>padmakulopacāravidhivistaraḥ parisamāptaḥ //</p>
         
         
         <p>atha maṇikulopacāravidhivistaro bhavati //</p>
         
         
         <p>"tatrādita eva sarvatathāgatapraṇāmacatuṣṭayaṃ kṛtvā śatasahasraṃ japet / tatastathaiva
            paṭe bhagavāṃ sarvārthasiddhiṃ caturmudrāmaṇḍalayogena likhet / tatastathaiva pūjāṃ
            kṛtvā tathaiva sādhayet / māsānte sakalāṃ rātriṃ japet / tataḥ prabhāte bhagavāṃ sarvatathāgatābhiṣekaratnaḥ
            ākāśagarbho bodhisatva āgatyābhiṣekaṃ dadāti / tenābhiṣekeṇa trisāhasramahāsāhasre
            lokadhātau vidyādharacakravartī bhavatī-"tyāha bhagavān vajradharaḥ /</p>
         
         
         <p>"atha mudrāsādhanamicchet tena tathaiva dharmavajriprayogeṇa vajraratnamudrā yathāvatsādhyā
            sarvāśākarmakarī bhavatī //</p>
         
         
         <p>"atha maṇijñānamicchet sādhayituṃ tena tathaiva vajraratnodbhavasamādhiryathānukramato
            bhāvayitavyaḥ / niḥsvabhāvādākāśātkathaṃ ratnasaṃbhava iti, ratnācca kathaṃ bodhisatvakāyasaṃbhava
            iti / imaṃ samādhiṃ catuḥsaṃdhyaṃ bhāvya japed, yathopari tato māsānte tenaiva samādhinā
            [sakalāṃ rā]triṃ japet / tataḥ prabhāte sarvatathāgatairāgatya yathābhirucito 'bhiṣicyata"ityāha
            bhagavanākāśagarbhaḥ //</p>
         
         
         <p>"atha kāmasādhana[micchet] tathaiva japatā māsānte sakalāṃ rātriṃ japet / tataḥ prabhāte
            bhagavānākāśagarbhaḥ sarvārthasādhako bhavatīti / tataḥ sarvakarmāṇi kuryād" ityāha
            bhagavānāryavajradharaḥ //</p>
         
         
         <p>maṇikulopacāravidhivistaraḥ parisamāptaḥ //</p>
         
         
         <p>atha sarvakulopacārasādhāraṇavidhivistaro bhavati //</p>
         
         
         <p>tatrādita eva ca sarvahṛdayopacāravistaraḥ /</p>
         
         
         <p>"hṛdayamanīṣitāni sarvatathāgatānāṃ sidhyantām" ityuccārya hṛdayaṃ yathābhirucito
            japya sādhanavidhiḥ kartavya iti //</p>
         
         
         <p>tatrāyaṃ mudropacāravidhiḥ / "sarvamudrā me bhogyā bhavantī-" tyuktvā samayamudrāṃ
            badhvā yathābhirucito yathāśaktyā japet / tato yathāvatsiddhiriti //</p>
         
         
         <p>tatrāyaṃ sarvamantropacāravidhiḥ / "niḥprapañcā vāksiddhirbhavatu, sarvatathāgatasamādhayo
            me ājāyantām" ityuktvā mantraṃ yathābhirucito japet, eṣā siddhiriti //</p>
         
         
         <p>tatrāyaṃ vidyopacāravidhiḥ / "avidyāndhā ca te me satvāḥ sarvatathāgatāśca vidyādhigamasaṃvarabhūtā"
            ityuktvā vidyāṃ yathābhirucito japya sādhanamāvahed" ityāha bhagavānāryavajradharaḥ
            //</p>
         
         
         <p>"atha sarvahṛdayamudrāmantravidyānāṃ yathākāmakaraṇīyatayā vajrajāpavidhivistaro bhavati
            / yasya satvasya hṛnmudrāṃ mantraṃ vidyāṃ tu sādhayet / jāpārthatastamātmānaṃ satvaṃ
            vā sādhya sidhyatī-" tyāha bhagavān vajrasatvaḥ //</p>
         
         
         <p>sarvakulasādhāraṇajāpavidhivistaraḥ parisamāptaḥ //</p>
         
         
         <p>atha sarvakulasādhāraṇasiddhividhivistaro bhavati //</p>
         
         
         <p>tatrādita eva tathāgatakulasiddhayaḥ / tadyathārthaniṣpattisiddhiḥ ṛddhisiddhirvidyādharatvaṃ
            mahāsiddhiśceti //</p>
         
         
         <p>"tatrārthaniṣpattirbhavati / yatrā nidhiśaṅkā bhavet tatra mudrāṃ badhvā svasamādhinā
            tannidhisthānaṃ vajradṛṣṭyā nirīkṣayet / yadi vajrākāramuttiṣṭhatvaṃ paśyati tathā
            jñātavyaṃ nidhiratrāstīti / tato vajrasphoṭasamayamudrāṃ badhvotkhanya yathākāmakaraṇīyatayā
            gṛṇhīyādacirāt prāpnotī-" tyāha bhagavān vajrasatvaḥ //</p>
         
         
         <p>"tatra ṛddhisiddhiniṣpattirbhavati / yāṃ mudrāṃ sādhayed "vajrasiddhir / "ityuktvā
            ṛddhisiddhiścaturvidhā bhava[nti tadyathā] jalasyoparicaṃkramaṇaniṣīdatādikaṃ tathāgatādisarvarūpasaṃdarśanaṃ
            yāvadabhirucistāvad adreṣyatvaṃ / ākāśagāmī ca yojanasahasramūrdhvamutpatyadhastācca
            gacchati / sarvādiśaśca yojanasahasrād yathābhirucitavegaḥ paribhramyāgacchati / yojanasahasrādarśena
            sarvasatvamanīṣitāni jñānāti / sarvabhāvāni ca cakṣuṣā paśyati śrotreṇa śṛṇoti / sarvadikṣu
            sa yojanasahasrādarśena mano 'bhirucitāḥ sarvastriyo 'ṅge samutkṣipyānayati / sarvahiraṇyasuvarṇamaṇimuktādayaśca
            sarvārthānapaharati, na cāsya kaścit kiṃcit chaknoti kartuṃ / yad vajreṇāpyadṛśyo
            bhavati /
            kiṃ punaranyaiḥ? / daśapuruṣasahasrabalī nityārogyavān nityaṃ sarvakāmopabhojī sadāyauvano
            divyarūpī sarvatathāgatān savajrasatvāṃ paśyan pūjayaṃścānuttaravajrasiddhiścatvārivarṣasahasrāṇi
            jīvatī-" tyāha bhagavān sarvatathāgatavajraṛddhiḥ //</p>
         
         
         <p>tatrāyaṃ vajravidyādharasiddhiniṣpattirbhavati / mudrān sādhayaṃ "vajravidyādhara"
            iti kuryāt, siddhayā vajravidyādharacakravartī bhavati / sarvakāmopabhogī sahasrabuddhakṣetramekakṣaṇena
            paribhramyāgacchati / sarvasukhāni paribhuṃkte / dviraṣṭavarṣavayuḥ ākuñcitakuṇḍalakeśadhārī
            mahāvajravidyādharaḥ sarvatathāgatān savajrasatvān paśyan mahākalpasthāyī bhavatī-"
            tyāha bhagavān sarvatathāgatavidyādharaḥ //</p>
         
         
         <p>tatra mahāsiddhiniṣpattirbhavati / svamudrāṃ hṛdayārthataḥ sādhayan / svamudrā satvarūpī
            bhavatya, ekakṣaṇena daśasu dikṣu sarvalokadhātuṣu viśvarūpī viśvakriyāpravartakaḥ,
            sarvatathāgatān savajrasatvāṃ dṛṣṭvā sarvākāravaropetābhiḥ sarvatathāgatapūjābhiḥ
            saṃpūjyāśeṣānavaśeṣasatvārthaṃ ca kṛtvā punarapyāyāti / sarvalokadhātusarvakāmasarvasukhasaumanasyāni
            sarvākāravaropetānyupabhuñjan, vajrasatvasamo mahābodhisatvaḥ aśeṣānavaśeṣamahākalpāyurbhavatī-"
            tyāha bhagavān sarvatathāgatasiddhiḥ /</p>
         
         
         <p>tatraitā vajrakulasiddhayaḥ / tadyathā trilokavijayasiddhiḥ sarvābhiṣekasiddhiḥ sarvasukhasaumanasyasiddhiḥ
            uttamasiddhiriti //</p>
         
         
         <p>"tatra trilokavijayasiddhirbhavati / trilokavijayamudrāṃ badhvā maheśvaraṃ [vāmapa]denākramya
            sādhayet / tataḥ sā pratimā nādaṃ muñcati / tato huṃkāraḥ prayoktavyaḥ / huṃkāre prayuktemātre
            maheśvarādayaḥ sarvatrailokyādhipatayaḥ saparivārā; sādhakasya purata āgatvā ājñāvaśyavidheyā
            bhavanti / tataḥ prabhṛti sarvatrilokādhipatirvajradharo bhavati / ākāśena gacchati
            sakalatrilokacakraṃ parikramyāgacchati, duṣṭadevādayaśca sarvasatvān huṃkāreṇa damayati
            / sarvatathāgatavajrahuṃkārarūpī sakalatrilokamājñayā vartayan sarvatathāgatān savajrasatvān
            paśyannārāgayaṃśca varṣahasrān jīvatī-" tyāha bhagavān vajrahuṃkāraḥ //</p>
         
         
         <p>"tatrāyaṃ sarvābhiṣekasiddhimudrāṃ sādhayan / sarvatathāgatābhiṣekaratnamudrayā pūrvamātmānamabhiṣicya
            sādhayet / tatastasya siddhasya caturvidhamabhiṣeko bhavati /
            vajrābhiṣeko ratnābhiṣeko dharmābhiṣekaḥ karmābhiṣekaśceti / tatra vajrābhiṣeke labdhe
            sarvatathāgatānāṃ vajradharo bhavati / ratnābhiṣeke sarvaratnādhipatirbhavati /
            dharmābhiṣeke dharmarājā bhavati / karmābhiṣeke laukikarokottarasarvakarmasiddhimavāpnotī-"
            tyāha bhagavāṃ sarvatathāgatābhiṣekaḥ //</p>
         
         
         <p>"tatreyaṃ sarvasukhasaumanasyasiddhir, yaduta guhyapūjābhirnityaṃ sarvatathāgatapūjāṃ
            kurvan, sarvatathāgatasarvasukhasaumanasyasiddhimavāpnotī-" tyāha bhagavāṃ sarvatathāgatasarvasukhasaumanasyaḥ
            //</p>
         
         
         <p>"tatreyamuttamasiddhiḥ, yaduta vajradharasamo 'ham" ityāha bhagavāṃ vajradharaḥ //</p>
         
         
         <p>tatraitāḥ padmakulasiddhayaḥ / tadyathānurāgaṇavaśīkaraṇarakṣapadmasidviśceti //</p>
         
         
         <p>
            "tatrānurāgaṇasiddhirbhavati, yathāvatpadmarāgabhāvanayā sarvatathāgatādisarvasatvānurāgaṇakṣamo
            bhavati /<br />
            svalokeśvarānusmṛtyā tathaiva sarvasatvavaśīkaraṇasamartho bhavati /<br />
            maitryaspharaṇasamādhinā sarvajagadrakṣāvaraṇaguptakṣamo bhavati /<br />
            svaṃ padmasamādhinā padmaṃ hastena gṛhya sādhayaṃ lokeśvararūpī sarvākāravaropetaścaturvarṣahasraṃ
            jīvatī-" tyāha bhagavān sarvatathāgatapadmaḥ //
            </p>
         
         
         <p>tatraitā maṇikulasiddhayaḥ / tadyathā sarvakulābhiṣekasiddhiḥ, mahātejastvaṃ, sarvāśāprapūraṇaṃ,
            ratnasiddhiśceti //</p>
         
         
         <p>"tatra sarvatathāgatābhiṣekasiddhiḥ / yaduta svābhiṣekaniryātanā pradīpadānaṃ dānapāramitāpāripūriḥ,
            yathāśakyaratnasādhanaṃ catvābhiḥ siddhibhiḥ sarvatathāgatāṃ pūjayannacirāt sidhyatī-"
            tyāha bhagavāṃ sarvatathāgataratnaḥ //</p>
         
         
         <p>sarvakulasādhāraṇasiddhividhivistaraḥ [parisamā]ptaḥ //</p>
         
         
         <p>"atha sarvakalpopāyasiddhitantramanuvyākhyāsyāmī-" tyāha bhagavānanādinidhanasatvaḥ
            //</p>
         
         
         <p>[tatrādita eva hṛdayopāyasiddhitantraṃ /]</p>
         
         
         <p>
            yathā vinayo loko hi tādṛśī siddhiriṣyate /<br />
            upāyastatra mudrā hi sarvasiddhipradaṃ mahat //
            </p>
         
         
         <p>tatrāyaṃ mudropāyasiddhitantraṃ /</p>
         
         
         <p>
            virāgavinayo loko mudrāsiddhistu rāgajā /<br />
            upāyo bhāvanā tatra sarvasiddhikarī varā //
            </p>
         
         
         <p>tatredaṃ mantropāyasiddhitantraṃ /</p>
         
         
         <p>
            loko 'yaṃ satyavibhraṣṭo mantrasiddhirna iṣyate /<br />
            upāyo niḥprapañcastu sarvasiddhikaraḥ paraḥ //
            </p>
         
         
         <p>tatredaṃ vidyopāyasiddhitantraṃ /</p>
         
         
         <p>
            avidyābhiniviṣṭo 'yaṃ vidyāsiddhirna iṣyate /<br />
            upāyastatra caudārāṃ sarvasiddhipradaṃ varam // iti //
            </p>
         
         
         <p>sarvakalpopāyasiddhitantraṃ //</p>
         
         
         <p>"atha sarvakalpapuṇyasiddhitantramanuvyākhyāsyāmī-" tyāha bhagavāṃ sarvatathāgataḥ
            //</p>
         
         
         <p>tatrādita eva svahṛdayapuṇyasiddhitantraṃ /</p>
         
         
         <p>
            kṛtvā caturvidhāṃ pūjāṃ mahāpuṇyamavāpnute /<br />
            buddhapūjāgrapuṇyā hi sidhyate nātraṃ saṃśaya // iti //
            </p>
         
         
         <p>tatredaṃ mudrāpuṇyasiddhitantraṃ /</p>
         
         
         <p>
            rakṣaṃstu samayaṃ guhyaṃ mahāpuṇyamavāpnute /<br />
            apuṇyo 'pi hi sidhyeya śīghraṃ samayarakṣaṇād // iti //
            </p>
         
         
         <p>tatredaṃ mantrapuṇyasiddhitantraṃ /</p>
         
         
         <p>
            buddhānāmādivacanairmahāpuṇyamavāpnuyāt /<br />
            dharmadānādapuṇyo 'pi śīghraṃ siddhimavāpnute //
            </p>
         
         
         <p>tatredaṃ vidyāpuṇyasiddhitantraṃ /</p>
         
         
         <p>
            dānamagryaṃ hi puṇyānāṃ dadanpuṇyamavāpnute /<br />
            dānapāramitā pūrṇaḥ śīghraṃ buddhatvamāpnute- // ti //
            </p>
         
         
         <p>sarvakalpapuṇyasiddhitantraṃ //</p>
         
         
         <p>"atha sarvakalpaprajñāsiddhitantramanuvyākhyāsyāmi //</p>
         
         
         <p>tatrādita eva hṛdayaprajñāsiddhitantraṃ /</p>
         
         
         <p>a-akṣarapraveśena sarvākṣaravijānanā /
            svavaktraparavaktraṃ tu bhāvayaṃ siddhimāpnuyād /</p>
         
         
         <p>ityāha bhagavān mañjuśrīrmahābodhisatvaḥ //</p>
         
         
         <p>tatredaṃ mudrāprajñāsiddhitantraṃ /</p>
         
         
         <p>
            prajñā nairvedhikī nāma samādhiriti kīrtitā /<br />
            tayā tu mudrāḥ sidhyante bhāvayaṃ sidhyati kṣaṇād //
            </p>
         
         
         <p>ityāha bhagavān prajñāgryaḥ //</p>
         
         
         <p>tatredaṃ mantraprajñāsiddhitantraṃ //</p>
         
         
         <p>
            prajñāghoṣānugā nāma samādhitvātprapañcataḥ /<br />
            taya bhāvitayā śīghraṃ mantrasiddhimavāpnuyād //
            </p>
         
         
         <p>ityāha bhagavān vajrabuddhiḥ //</p>
         
         
         <p>tatredaṃ vidyāprajñāsiddhitantraṃ /</p>
         
         
         <p>
            vidyāmantraviśeṣāṇāṃ viśeṣo nahi vidyate /<br />
            prajñayā bhāvayannevamāśu siddhirdhruvā bhaved //
            </p>
         
         
         <p>ityāha bhagavān sarvatathāgataprajñājñānaḥ //</p>
         
         
         <p>sarvakalpaprajñāsiddhividhivistaratantraṃ // //</p>
         
         
         <p>"atha kalpasaṃbhārasiddhitantramanuvyākhyāsyāmī-" tyāha bhagavān vajrapāṇiḥ //</p>
         
         
         <p>tatrādita eva sarvahṛdasaṃbhārasiddhitantraṃ /</p>
         
         
         <p>
            sarvapūjāṃ prakurvāṇaḥ saṃ[bhāraṃ hi] vivardhate /<br />
            kuśalānāṃ tu dharmāṇāṃ tataḥ sidhyati saṃbhṛtaḥ //
            </p>
         
         
         <p>tatredaṃ mudrāsaṃbhārasiddhitantraṃ /</p>
         
         
         <p>
            bahucakrapraveśācca bahumaṇḍala[kalpanāt] /<br />
            [saṃbhāra]pūjāmudrāṇāṃ mahāsiddhiḥ pravartate //
            </p>
         
         
         <p>tatredaṃ mantrasaṃbhārasiddhitantraṃ /</p>
         
         
         <p>
            anumodanādiyogena saddharmapaṭhanāttathā /<br />
            bahujāpapradānācca mantrasiddhirdhruvā bhaved // iti //
            </p>
         
         
         <p>tatredaṃ vidyāsaṃbhārasiddhitantraṃ /</p>
         
         
         <p>
            avidyāsuprahīṇatvāt dānapāramitānayāt /<br />
            saṃbhāraparipūrṇastu śīghraṃ siddhimavāpnute- // ti //
            </p>
         
         
         <p>sarvakalpasaṃbhārasiddhitantraṃ //</p>
         
         
         <p>sarvakalpavidhivistaratantraṃ parisamāptaṃ //</p>
         
         
         <p>atha vajrapāṇirmahābodhisatvaḥ sarvakulacihnasaṃbhavajñānatantramudājahāra // tatra
            kathaṃ vajrasaṃbhavaḥ? /</p>
         
         
         <p>
            sa eva bhagavāṃ satvaḥ sarvacittaḥ svayaṃ prabhuḥ /<br />
            kāyavākcittavajrastu dṛḍhaḥ satvaḥ svayaṃbhuvāṃ //
            </p>
         
         
         <p>
            satvānāmuttamaḥ satvo vajrabhāvanayā hṛdi /<br />
            vajrasatva iti khyātastu tasmiṃ vajro pratiṣṭhitaḥ //
            </p>
         
         
         <p>
            sa eva jñānayogena buddhānāmasamatviṣāṃ /<br />
            niḥkramya hṛdayādviśvo viśvarūpo bhavatyapi //
            </p>
         
         
         <p>
            sarvadhāturajaḥsaṃkhyāḥ sa eva tu jino bhavet /<br />
            tebhyo vai vajrakāyebhyo vajrasatvastu saṃbhavet //
            </p>
         
         
         <p>
            tata evādisatvāstu sarvacihnasamudbhavaḥ /<br />
            cihnebhyastu mahāsatvāstebhyaḥ sarvamidaṃ nayam // iti //
            </p>
         
         
         <p>
            ya idaṃ śṛṇuyātkaścicchddadhed dhārayed hṛdi /<br />
            bhāvayecca sadā tuṣṭaḥ śīghraṃ siddhimavāpnuyād //
            </p>
         
         
         <p>ityāha bhagavān vajrasatvaḥ //</p>
         
         
         <p>sarvatathāgatatatvasaṃbhavajñānavidhivistaratantraṃ //</p>
         
         
         <p>// atha vajrapāṇirmahābodhisatvaḥ sarvakalpasaṃbhavajñānavidhivistaratantramabhāṣat
            //</p>
         
         
         <p>tatrādita eva tāvat sarvatathāgatakalpasaṃbhavajñānantantraṃ bhavati /</p>
         
         
         <p>
            buddhānāmavikalpaṃ tu jñānaṃ bhavati śāśvataṃ /<br />
            avikalpāttato jñānātkalpanātkalpa ucyate //
            </p>
         
         
         <p>tatredaṃ tathāgatakulakalpasaṃbhavajñānatantraṃ /</p>
         
         
         <p>
            yatrāvikalpaḥ kalpātmā kalpyate kalpanodbhavaḥ /<br />
            vajrasatvo mahāsatvaḥ tena kalpo nirucyate //
            </p>
         
         
         <p>tatredaṃ vajrakulakalpasaṃbhavajñānatantraṃ /</p>
         
         
         <p>
            yathā likhya hi kalpayante vidhayaḥ kalpasiddhidāḥ /<br />
            tena kalpa iti prokto vikalparahitātmabhiḥ //
            </p>
         
         
         <p>tatredaṃ padmakulakalpasaṃbhavajñānatantraṃ /</p>
         
         
         <p>
            rāgo vikalpasaṃbhūtaḥ sa ca padme pratiṣṭhitaḥ /<br />
            tatastu kalpasthāyinyaḥ siddhayaḥ saṃbhavanti hi //
            </p>
         
         
         <p>tatredaṃ maṇikulakalpasaṃbhavajñānatantraṃ /</p>
         
         
         <p>
            maṇayo hyavikalpāstu prabhāvaiḥ susamucchritāḥ /<br />
            evaṃstu siddhayo divyāḥ saṃbhavantyavikalpitāḥ //
            </p>
         
         
         <p>ityāha bhagavān vajradharaḥ //</p>
         
         
         <p>sarvakulakalpasaṃbhavajñānatantraṃ //</p>
         
         
         <p>atha sarvakalpahṛdayasaṃbhavajñānatantraṃ //</p>
         
         
         <p>
            manīṣitavidhānaistu sidhyate tu manīṣitaṃ /<br />
            samādhisādhano hṛdsthaḥ hṛdayastu tena cocyate //
            </p>
         
         
         <p>atha sarvamudrāsaṃbhavajñānatantraṃ //</p>
         
         
         <p>
            duratikramo yathābhedyo rājamudrāgraśāsanaḥ /<br />
            mahātmacihnaviśvastu tathā mudreti kīrtitā //
            </p>
         
         
         <p>atha mantrasaṃbhavajñānatantraṃ //</p>
         
         
         <p>
            anatikrama[ṇo ca] hi durbhedyo guhya eva ca /<br />
            mantryate guhyasiddhyatvaṃ mantrastena nirucyate //
            </p>
         
         
         <p>atha vidyāsaṃbhavajñānatantraṃ //</p>
         
         
         <p>
            avidyāvipraṇāśāya vāgvidyo[ttama]siddhaye /<br />
            vidyate vedanāsiddhistena vidyā prakīrtite //
            </p>
         
         
         <p>tyāha bhagavān vajradharaḥ //</p>
         
         
         <p>sarvakalpahṛdayādisaṃbhavajñānatantraṃ // //</p>
         
         
         <p>atha sarvakalpajñānotpattitantraṃ //</p>
         
         
         <p>tatrādita eva hṛdayajñānotpattitantro bhavati //</p>
         
         
         <p>
            hṛdayaṃ japya vijñeyamātmano vā parasya vā /<br />
            bhavyaṃ bhūtaṃ bhaviṣyaṃ ca yaḥ paśyati śṛṇoti ca //
            </p>
         
         
         <p>tatredaṃ mudrājñānotpattitantraṃ bhavati /</p>
         
         
         <p>
            mudrāmekatarāṃ badhvā yathāvadvidhinā manaḥ /<br />
            kṛtvā nirīkṣellokaṃ tu sarvaṃ jñeyaṃ yathoparī- // ti //
            </p>
         
         
         <p>tatredaṃ mantrajñānotpattitantraṃ /</p>
         
         
         <p>
            sakṛduccārayanmantraṃ brūyājjihvāṃ svakīntu yaḥ /<br />
            bhavyaṃ bhūtaṃ bhaviṣyaṃ ca tatsarvaṃ satyamāvahed //
            </p>
         
         
         <p>ityāha bhagavānavalokiteśvaraḥ //</p>
         
         
         <p>tatredaṃ vidyājñānotpattitantraṃ /</p>
         
         
         <p>
            sakṛduccārya vidyāṃ tu vedayenmanasā sa tu /<br />
            bhavya bhūtaṃ bhaviṣyaṃ [ca vajravākśāsa]naṃ yathe- // ti //
            </p>
         
         
         <p>sarvakalpajñānotpattividhivistaratantraṃ parisamāptaṃ // //</p>
         
         
         <p>atha sarvakulasādhāraṇaguhyakāyavākcittavajramudrāsādhanatantraṃ bhavati //</p>
         
         
         <p>tatredaṃ tathāgatakulaguhyakāyamudrāsādhanaṃ bhavati /</p>
         
         
         <p>
            yathā tathā niṣaṇṇastu paryaṅkena tu sādhayet /<br />
            yathā lekhyānusāreṇa mahāsatvaḥ prasidhyatī- //
            </p>
         
         
         <p>tyāha bhagavān vajrasatvaḥ //</p>
         
         
         <p>tatredaṃ vajrakulaguhyakāyamudrāsādhanaṃ bhavati /</p>
         
         
         <p>
            pratyālīḍhasusaṃsthānaṃ yathā lekhyānusārataḥ /<br />
            sādhayeta susaṃkruddhaḥ sidhyate nātra saṃśaya //
            </p>
         
         
         <p>ityāha bhagavān vajrahuṃkāraḥ //</p>
         
         
         <p>tatredaṃ padmakulaguhyakāyamudrāsādhanaṃ bhavati /</p>
         
         
         <p>
            vajraparyaṅkasaṃsthaṃ tu vajrabandhaṃ karadvayaṃ /<br />
            samādhikāyo bhūtvā tu sādhayetpadmasaṃbhavam //
            </p>
         
         
         <p>ityāha bhagavān padmasatvaḥ //</p>
         
         
         <p>tatredaṃ maṇikulaguhyakāyamudrāsādhanaṃ bhavati /</p>
         
         
         <p>
            utthito vā niṣaṇṇo vā caṅkraman vā yathā tathā /<br />
            vajraratnābhiṣekeṇa sidhyate natra saṃśaya //
            </p>
         
         
         <p>ityāha bhagavān vajragarbhaḥ /</p>
         
         
         <p>tatredaṃ tathāgatakulaguhyavāṅmudrāsādhanatantraḥ /</p>
         
         
         <p>
            nātisyanditajihvāgradantoṣṭhadvayasaṃyutā /<br />
            sādhayetsarvakalpāntu vajravāksvaravarjite- //
            </p>
         
         
         <p>tyāha bhagavān vajravācaḥ /</p>
         
         
         <p>tatredaṃ vajrakulaguhyavāṅmudrāsādhanatantraṃ /</p>
         
         
         <p>
            meghaghūllita-huṃ-kārakrodhagaṃbhīravāksthirā /<br />
            krodhasphuṭā mahāvajraṃ vajrakrodhavāgsādhanam //
            </p>
         
         
         <p>ityāha bhagavān vajrahuṃkāraḥ //</p>
         
         
         <p>tatredaṃ padmakulaguhyavāṅmudrāsādhanatantraṃ /</p>
         
         
         <p>
            anucchvāsaṃ sūkṣma[śvāsaṃ sūkṣmavācāsusaṃ]sphuṭaṃ /<br />
            sidhyate sarvajāpāni samādhijñānagarbhaye- //
            </p>
         
         
         <p>tyāha sarvatathāgatasamādhijñānagarbhaḥ //</p>
         
         
         <p>tatredaṃ maṇikulaguhyavāṅmudrā[sādhana]tantraṃ /</p>
         
         
         <p>
            suparisphuṭayā vācā praṇāmaparamaḥ sadā /<br />
            japete vinayaiścāpi sarvamāśu prasidhyatī- //
            </p>
         
         
         <p>tyāha bhagavān sarvatathāgatapūjāvi[dhivista]rakarmā //</p>
         
         
         <p>tatredaṃ tathāgatakulaguhyacittamudrāsādhanatantraṃ /</p>
         
         
         <p>
            kāmo hi bhagavāṃcchaśvaḥ sarvasatvasukhapradaḥ /<br />
            vajrasatvaḥ svayame[va i]ti bhāvyāśu sidhyatī- //
            </p>
         
         
         <p>tyāha bhagavān kāmaḥ /</p>
         
         
         <p>tatredaṃ vajrakulaguhyacittamudrāsādhanatantraṃ /</p>
         
         
         <p>
            sarvasatvahitārthāya duṣṭānāṃ [vinayārthāya] /<br />
            buddhaśāsanarakṣārthaṃ krodhaḥ siddhikaraḥ para //
            </p>
         
         
         <p>ityāha bhagavān sarvatathāgatavajrahuṃkāraḥ /</p>
         
         
         <p>tatredaṃ padmakulaguhyacittamudrāsādhanatantaṃ /</p>
         
         
         <p>
            yathā padmamaliṣṭhaṃ tu vāsadoṣaiḥ surāgavān /<br />
            tathā me rāgadoṣaistu bhavedrāgaḥ sa sidhyatī- //
            </p>
         
         
         <p>tyāha bhagavān padmarāgaḥ //</p>
         
         
         <p>tatredaṃ maṇikulaguhyacittamudrāsādhanatantraṃ /</p>
         
         
         <p>kadā nu sarvasatvānāṃ sarvakāryārthasiddhaye /
            ratnavarṣāṇi varṣeyaṃ siddhaḥ sarvāśu sidhyatī- /</p>
         
         
         <p>tyāha bhagavānāryākāśagarbhaḥ /</p>
         
         
         <p>tatredaṃ tathāgatakulaguhyavajramudrāsādhanatantraṃ /</p>
         
         
         <p>
            utthito vā niṣaṇṇo vā [caṅkramanvā] yathā tathā /<br />
            vāmamudrāguhyakaraḥ sarvaṃ kurvaṃ sa sidhyatī- //
            </p>
         
         
         <p>tyāha bhagavāṃ sarvatathāgataguhyavajrapā[ṇiḥ //</p>
         
         
         <p>tatredaṃ vajrakulaguhyavajramudrāsādhanatantraṃ //]</p>
         
         
         <p>
            yathā tathā sthitaścaiva kurvan cāpi yathā tathā /<br />
            vakrajrodhāṅguliṃ badhvā vastracchannāṃ tu sidhyatī- //
            </p>
         
         
         <p>tyāha bhagavā[n sarvatathāgatakrodharājaḥ //</p>
         
         
         <p>tatredaṃ padmakulagu]hyavajramudrāsādhanatantraṃ /</p>
         
         
         <p>
            padmamuṣṭiṃ tu vāmena kareṇācchāditena tu /<br />
            badhvā yathā śīghraṃ padma[siddhimavāpnuyād //
            </p>
         
         
         <p>ityāha bhagavānavalokiteśva]raḥ //</p>
         
         
         <p>tatredaṃ maṇikulaguhyavajramudrāsādhanatantraṃ /</p>
         
         
         <p>
            ratnamuṣṭiṃ tu badhvā vai vāmācchāditasatka[raḥ /<br />
            yathā tathā kriyate vai ratnasiddhimavāpnu] yād //
            </p>
         
         
         <p>ityāha bhagavānākāśagarbhaḥ /</p>
         
         
         <p>tatredaṃ sarvakulaguhyasādhāraṇamudrāsādhanatantraṃ /</p>
         
         
         <p>mahāmu[drāprayogeṇa svasatvasamādhinā hi /]
            vajravāgvajradṛṣṭibhyāmacirātsiddhiruttame- //</p>
         
         
         <p>tyāha bhagavān sarvatathāgatavajrasatvaḥ //</p>
         
         
         <p>sarvakulaguhya[kāyavākcittavajramudrāsādhanatantraṃ sa]māptaṃ // //</p>
         
         
         <p>atha bhagavān vajrapāṇiḥ sarvatathāgatanāhūyaivamāha / "pratipadyata bhagavantastathā[gatā
            idaṃ kalpamadhitiṣṭhanti prativedayanti /"</p>
         
         
         <p>atha sa]rvatathāgatāḥ punaḥ samājamāgamya, punarapi sādhukārāṇyadaduḥ /</p>
         
         
         <p>
            sādhu te vajrasatvāya vajraratnā[ya sādhu te /<br />
            vajradharmāya te sādhu sādhu te] vajrakarmaṇe //
            </p>
         
         
         <p>
            subhāṣitamidaṃ sūtraṃ vajrayānamanuttaraṃ /<br />
            sarvatathāgataguhyaṃ mahāyānābhisaṃgraham // i[ti //
            </p>
         
         
         <p>sarvatathāgatatatvasaṃgra]hāt sarvakalpānuttaratantraṃ parisamāptaṃ //</p>
         
         
         <p>CHAPTER 26b EPILOGUE OF THE SARVA-TATHAGATA-TATTVA-SANGRAHA</p>
         
         
         <p>atha vajrapāṇirmahābodhisatvaḥ utthāyāsa[nād bhagavantamanena nāmāṣṭaśatenādhyeṣāmā]sa
            /</p>
         
         
         <p>
            vajradhātu mahāsatva sarvārtha paramārthaka /<br />
            śākyarāja mahājñāna vajrātmaka namo 'stu te // 1 //
            </p>
         
         
         <p>[satvasaṃbhava tatvārtha satvahetu mahānaya /]
            mahāsatvārtha kāryārtha satvasatva namo 'stu te // 2 //</p>
         
         
         <p>
            buddhadharma mahādharma dharmacakrapravartaka /<br />
            ma[hāvacana vidyāgrya mahāsatva namo 'stu te] // 3 //
            </p>
         
         
         <p>
            mahākarma mahārakṣa sarvakarma prasādhaka /<br />
            mahātma satvacaryāgra satvaheto namo 'stu te // 4 //
            </p>
         
         
         <p>
            [sarvapāramitāprāpta sarvajñajñānavedaka /<br />
            sarvasa]tva mahopāya mahāprajñā namo 'stu te // 5 //
            </p>
         
         
         <p>
            mahākāruṇikāgryāgrya kāruṇya karuṇātmaka /<br />
            sarvadā[na mahāmaitrī sarvakāra namo 'stu te] // 6 //
            </p>
         
         
         <p>
            śākyasiṃha mahāśākya śākyaśākya mahāmune /<br />
            vibho mahāvinaya neyārtha vinayāgra namo 'stu [te // 7 //
            </p>
         
         
         <p>
            dharmadhātu samaprāpta dharmadhātu tathāga]ta /<br />
            vajranātha mahānātha satvarāśi namo 'stu te // 8 //
            </p>
         
         
         <p>
            mahāprabha mahāloka mahāvīrya mahābala /<br />
            ma[hāvīra suvīrāgrya śambhu vīra namo 'stu te] // 9 //
            </p>
         
         
         <p>
            brahman svayaṃbhū bhagavan śākyavīra mahāmune /<br />
            sarvātmaka mune śuddha dharmarāja namo 'stu te // 10 //
            </p>
         
         
         <p>
            ā[kāśakāya kāyāgrya trikāyākāyabhā]vaka /<br />
            sarvakāya mahākāya vajrakāya namo 'stu te // 11 //
            </p>
         
         
         <p>
            avāca vāca [vācāgrya trivācāvācadarśaka /<br />
            sarvavāca] sumahāvāca vajravāca namo 'stu te // 12 //
            </p>
         
         
         <p>
            acitta citta cittāgrya tricittācittadarśaka /<br />
            sarvacitta mahācitta [vajracitta namo 'stu te // 13 //
            </p>
         
         
         <p>
            avajra vajra va]jrāgrya trivajrāvajraśodhaka /<br />
            sarvavajra mahāvajra vajravajra namo 'stu te // 14 //
            </p>
         
         
         <p>
            sarvavyāpi bhavāgryāgrya su[gatādhipati jaya /<br />
            traidhātukamahārāja] vairocana namo 'stu te // 15 //
            </p>
         
         
         <p>
            nāmāṣṭaśatakaṃśca tadyaḥ kaścicchṛṇuyā sakṛt /<br />
            paṭhedvā bhāvayedvāpi [sarvo buddhatvamāpnuyāt // 16 //
            </p>
         
         
         <p>adhyeṣayā]mi tvānnātha sarvasatvahitārthataḥ /
            mahākāruṇyamutpādya dharmacakraṃ pravartaye- // 17 // ti //</p>
         
         
         <p>[atha bhagavān vairocanaḥ sarvatathāgatadhipatinā]jñāvacanamupaśrutya, sarvatathāgatānāhūyaivamāha
            / "pratipadyata bhagavantaḥ tathāgatāḥ samā[jamāpantum" iti //</p>
         
         
         <p>atha sarvatathāga]tāḥ samājamāpadya, imāṃ gāthāmabhāṣanta /</p>
         
         
         <p>sarvasatvahitārthāya sarvalokeṣu sarvataḥ /
            [yathā vinayato viśvaṃ dharmacakraṃ pravartyatām // iti //]</p>
         
         
         <p>athāsmin bhāṣitamātre sarvabuddhakṣetreṣu sarvalokadhātuṣu sarvasatvānāṃ purataḥ spharya
            yāvatsarva[paramāṇurajomaṇḍaleṣu bhagavān śākyamuni]stathāgato dharmacakraṃ pravartayāmāsa
            //</p>
         
         
         <p>atha vajrapāṇirmahābodhisatvaḥ punarapīmāṃ gāthamabhāṣa[t /</p>
         
         
         <p>
            sarvasatvahitārthāya sarvalokeṣu] sarvataḥ /<br />
            yathā vinayato viśvaṃ vajracakraṃ pravartyatām // iti //
            </p>
         
         
         <p>athāsmin bhāṣitamātre tathaiva sarvabuddhakṣe[treṣu yāvat sarvaparamāṇurajomaṇḍaleṣu
            bha]gavān vajradhātustathāgato vajradhātvādīn sarvavajracakrāṇi pravartayāmāsa //</p>
         
         
         <p>atha trilokavijayo [mahābodhisatva imāṃ] gāthāmabhāṣat /</p>
         
         
         <p>
            sarvasatvahitārthāya sarvalokeṣu sarvataḥ /<br />
            yathā vinayato viśvaṃ krodhacakraṃ pravartyatām // [iti //
            </p>
         
         
         <p>athāsmin bhāṣitamātre tathaiva] sarvabuddhakṣetreṣu yāvat sarvaparamāṇurajomaṇḍaleṣu
            bhagavāṃstrilokavijayī tathāgataḥ sarvatathāgatakro[dhacakraṃ pravartayāmāsa //</p>
         
         
         <p>athāryāva]lokiteśvaro bodhisatva imāṃ gāthāmabhāṣat /</p>
         
         
         <p>sarvasatvahitārthāya sarvalokeṣu sarvataḥ /
            yathā vi[nayato viśvaṃ padmacakraṃ pravartyatām // iti //]</p>
         
         
         <p>athāsmin bhāṣitamātre tathaiva sarvabuddhakṣetreṣu yāvat sarvaparamāṇurajomaṇḍaleṣu
            bhagavāṃ dharmarājā tathāgataḥ padmacakraṃ pravartayāmāsa //</p>
         
         
         <p>athāryākāśagarbho bodhisatva imāṃ gāthāmabhāṣat /</p>
         
         
         <p>
            sarvasatvahitārthāya sarvalokeṣu sarvataḥ /<br />
            yathā vinayato viśvaṃ maṇicakraṃ pravartyatām // iti //
            </p>
         
         
         <p>athāsmin[bhāṣitamātre sarvabuddhakṣetrāntargata]sarvasatvāḥ sūkṣmā vā sthūlā vā te
            sarve sarvatathāgataṃ sumerugirimūrdhni vajramaṇiratnaśikharakūṭāgāre sarvatathā[gatasiṃhāsane
            sthitvā vajradhātvādīn sarva]cakrāṇi pravartayantaṃ sarvato 'drākṣuriti //</p>
         
         
         <p>atha vajrapāṇirmahābodhisatvaḥ tasyāṃ velāyāmimāṃ gā[thāmabhāṣat /</p>
         
         
         <p>
            sarvasatvahitārthāya pra]tipadyasva kāryataḥ /<br />
            mānuṣyamavatārāgryaṃ vajracakraṃ pravartyatām // iti //
            </p>
         
         
         <p>atha punarapi bhagavān sarvata[thāgatānāhūyaivamāha / "pratipadyata bha]gavantastathāgatāḥ
            punaḥ samājamāpantum" iti //</p>
         
         
         <p>atha bhagavantaḥ sarvatathāgatāḥ punaḥ samājamā[padya, vairocanasya hṛdaye praviṣṭā]iti
            //</p>
         
         
         <p>atha bhagavān vairocanastathāgataḥ sarvatathāgatakāyavākcittavajramātmānamavabudhya,
            va[jrapāṇimevamāha / "praviśakulapu]tra tvamapi mama hṛdaye; sarvatathāgatasarvavajrakulasarvamaṇḍalāḥ
            sarvatathāgatahṛdayeṣu samanupra[viṣṭāḥ" /</p>
         
         
         <p>atha vajrapāṇirmahābodhisatvaḥ] sarvatathāgatānujñāta imāṃ gāthāmabhāṣat /</p>
         
         
         <p>
            sarvasatvahitārthāya pratipadyāmi sarvataḥ /<br />
            praveṣṭuṃ sarvabuddhānāṃ kā[yavākcittasya vajra // iti //
            </p>
         
         
         <p>athāsmin bhā]ṣitamātre yāvantastathāgatāḥ sarvalokadhātuparamāṇurajaḥsameṣu sarvalokadhātuṣu
            tiṣṭhanti te tathā[gatā ekaikena sarvaloka]dhātuparamāṇurajaḥsamāḥ spharaṇakāyāḥ bhagavato
            vairocanasya hṛdaye praviṣṭāḥ /</p>
         
         
         <p>atha vajrapāṇirmahābodhisa[tvaḥ sarvatathāgateṣu] bhagavataśca vairocanasya sarvakāyeṣu
            sarvavākpravartanasthāneṣu sarvacittasantatipravāheṣu sarvavajranayeṣu sarvā[ṅgapratyaṅgeṣu
            sarvasthāneṣu] sarvalakṣaṇeṣu sarvānuvyañjaneṣu sarvaromakūpeṣu sarvaparamāṇurajomaṇḍaleṣu
            ca hṛdayeṣu praviṣṭvā sthitā iti //</p>
         
         
         <p>[atha bhagavānacirābhi] saṃbuddhaḥ sarvatathāgatakāyavākcittavajraḥ sarvatathāgatakāyamātmānamavabudhya,
            tasmāt sumerugirimūrdhādyena [bodhimaṇḍaṃ tenopajagā]mopetya, bhagavato bodhivṛkṣasyādhastāt
            lokānuvartanatayā, punastṛṇāni gṛhyedamudānamudānayāmāsa /</p>
         
         
         <p>
            a[ho hyagrārtha ātmanaḥ sa]tvārthaḥ satvaśāsināṃ /<br />
            yad vineyavaśāddhīrāstīrthadṛṣṭyā vihanti hi //
            </p>
         
         
         <p>
            avineyasya lokasya durdṛṣṭyāndhasya sarvataḥ /<br />
            jñā[nābhayā śodhanārthaṃ buddhabo]dhimavāpnuyād // iti //
            </p>
         
         
         <p>atha kāmāvacarā devā bhagavatastatvamajānanto brūvan / "kiṃ bho śramaṇa evaṃ tīvrāṇyevaṃ
            raudrāṇi bo[dhyārthāya] duḥkhānyutsahasī-" ti /</p>
         
         
         <p>atha bhagavāṃstāni tṛṇānyāstaryopaviṣṭvā tāṃ devānevamāha / "pratipadyata mārṣā mama
            bodhiṃ [prāptum" iti /</p>
         
         
         <p>atha kāmāva]carā devā bhagavato bhāṣitasyārthamajānanto yena śakro devānāmindraḥ tenopajagāmopetya,
            śakraṃ devānāmindrami[daṃ vṛttāntamārocayā]māsa /</p>
         
         
         <p>atha śakro devānāmindraḥ sarvakāmāvacaradevasaṅghaparivāro rūpāvacarādhipatiṃ mahābrahmāṇamidaṃ
            [vṛttāntamārocayā]māsa /</p>
         
         
         <p>atha mahābrahmā sarvakāmāvacararūpāvacaradevasahitastrilokādhipatimīśvaraṃ taṃ vṛttāntamāroca[yāmāsa
            //</p>
         
         
         <p>atha mahe]śvarastrilokādhipatirnārāyaṇādīn sarvadevādhipatīnevamāha / "pratipadyata
            mārṣāstathāgato 'rhaṃ samyaksaṃbuddho [lokānuvartanatayā pu]naranuttarāṃ samyaksaṃbodhiṃ
            darśayiṣyati / māmantryā evaṃ vidyen na tathāgato mānuṣo bhavati, devā eva [tathāgatā
            bhavanti], manuṣe ghaṭayeyuḥ, na tathāgatatva iti / tatsādhu pratipadyata tatra pūjanāya
            gantu" miti /</p>
         
         
         <p>atha maheśva[rādidevādhipatayaḥ sthitvā] bodhimaṇḍe, yena ca bhagavān bodhimaṇḍaniṣaṇṇaḥ
            tenopajagāmopetya ca bhagavataḥ pādau śirasābhivandya, bhagavantamevamāhuḥ / ["pratipadya
            bha]gavannasmākamanukampāmupādāya, asmāt tṛṇasaṃstarādutthāya, divyeṣvāsaneṣu niṣadyānuttarāṃ
            samayaksaṃbodhimabhisaṃboddhu" //</p>
         
         
         <p>atha [bhagavān de]vādhipatīnevamāha / "pratipadyata mārṣā mamānuttarāṃ samayaksaṃbodhi
            dātu" miti / atha te evamāhur / "na vayaṃ bhagavaṃ samarthā bodhiṃ da[ātuṃ] / yadi
            vayaṃ samarthā bhavemastadātmanaivābhisaṃbodhimabhisaṃbudhyemahī-" ti //</p>
         
         
         <p>atha bhagavānidamevārthamuddīpayaṃ bhūyasyā mātrayā i[māṃ gāthā]mabhāṣat /</p>
         
         
         <p>
            na sā rūpi na cārūpi na satyaṃ na mṛṣāśuci /<br />
            buddhabodhiridaṃ jñānamavabudhya jino bhaved // iti //
            </p>
         
         
         <p>atha te devādhipa[tiyo mu]hūrtaṃ tūṣṇīmbhāvena tasthuḥ //</p>
         
         
         <p>atha bhagavāṃstatastṛṇāsanādutthāya, tāṃ devānevamāha / "pratipadyata mārṣā īdṛśaṃ
            jñānamavaboddhuṃ /" [ta e]vamāhur / "na śaktamo bhagavan" //</p>
         
         
         <p>atha bhagavāṃstasminnevāsane niṣadyemāṃ gāthāmabhāṣat /</p>
         
         
         <p>
            manasaḥ prativedyena bodhicittaṃ dṛḍhīkuru /<br />
            vajraṃ satve dṛḍhīkṛtvā buddhamātmānubhāvaya //
            </p>
         
         
         <p>atha ta evamāhur / "evamastv" iti kṛtvā sarve prakrāntāḥ //</p>
         
         
         <p>atha bhagavān rātrau prabhātāyāṃ [lokānu]vartanatayā mārāṃ jitvānuttarāṃ samyaksaṃbodhimabhisaṃbudhya,
            aśeṣānavaśeṣa[satvadhātuṣu sarvasatvahitārthāya, svahṛda]yāvasthitamāryavajrapāṇinamanena
            nāmāṣṭaśatenābhistauti /</p>
         
         
         <p>
            vajrasatva mahāsatva [mahāyāna mahātmaka /<br />
            mahāprabha mahāśu]ddha mahānātha namo 'stu te // 1 //
            </p>
         
         
         <p>
            vajrarāja mahāvajra vajra sarvatathāgata /<br />
            mahāsatva mahāvīrya mahopāya namo 'stu te // 2 //
            </p>
         
         
         <p>
            vajrarā[ga mahāśuddha sa]rvasaukhya mahāsukha /<br />
            sukhāgryānādinidhana mahākāma namo 'stu te // 3 //
            </p>
         
         
         <p>
            vajrasādhu mahātuṣṭi sādhukāra praharṣaka /<br />
            mahāharṣa mahāmo[dana] prāmodya namo 'stu te // 4 //
            </p>
         
         
         <p>
            vajraratna mahārāja svabhiṣeka mahāmate /<br />
            sarvaratna mahāśobha vibhūṣaṇa namo 'stu te // 5 //
            </p>
         
         
         <p>
            vajrateja ma[hāteja] vajraprabha mahādyute /<br />
            jinaprabha mahājvāla buddhaprabha namo 'stu te // 6 //
            </p>
         
         
         <p>
            vajraketu mahāketu mahādhvaja dhanaprada /<br />
            ākāśaketo mahā[yaṣṭi tyā]gadhvaja namo 'stu te // 7 //
            </p>
         
         
         <p>
            vajrahāsa mahāhāsa mahāprīti pramodana /<br />
            prītivega ratiprīte dharmaprīte namo 'stu te // 8 //
            </p>
         
         
         <p>
            vajradharma mahā[dharma sarva]rdharma suśodhaka /<br />
            buddhadharma sudharmāgrya rāgadharma namo 'stu te // 9 //
            </p>
         
         
         <p>
            vajratīkṣṇa mahākośa prajñājñāna mahāmate /<br />
            pāpaccheda ma[hākhaḍga bu]ddhaśastra namo 'stu te // 10 //
            </p>
         
         
         <p>
            vajrahetu mahācakra buddhacakra mahānidhi /<br />
            sarvamaṇḍala dharmāgra dharmacakra namo 'stu te // 11 //
            </p>
         
         
         <p>
            vajrabhā[ṣa mahābhāṣa] niḥprapañca mahākṣara /<br />
            anakṣara mahājāpa buddhavāca namo 'stu te // 12 //
            </p>
         
         
         <p>
            vajrakarma sukarmāgrya mahākarma sukarmakṛt /<br />
            guhyapū[ja mahāpūja buddhapūja namo]stu te // 13 //
            </p>
         
         
         <p>
            vajrarakṣa mahāvarma kavacāgrya mahādṛḍha /<br />
            mahārakṣa mahāsāra buddhavīrya namo 'stu te // 14 //
            </p>
         
         
         <p>
            vajrayakṣa mahākrodha sarvaduṣṭabhayānaka /<br />
            sarvabuddhamahopāya agrayakṣa namo 'stu te // 15 //
            </p>
         
         
         <p>
            mahāsandhi mahāmudra mahāsamayabandhaka /<br />
            mahāmuṣṭe samudrāgrya vajramuṣṭe namo 'stu te // 16 //
            </p>
         
         
         <p>
            vandyo mānyaśca pūjyaśca satkartavyastathāgataiḥ /<br />
            yasmādanādinidhanaṃ bodhicittaṃ tvamucyase // 17 //
            </p>
         
         
         <p>
            tvāmāsādya jināḥ sarve bodhisatvāśca śauriṇaḥ /<br />
            saṃbhūtā saṃbhaviṣyanti buddhabodhyagrahetavaḥ // 18 //
            </p>
         
         
         <p>
            namaste vajrasattvāya vajraratnāya ca te namaḥ /<br />
            namaste vajradharmāya namaste vajrakarmaṇe // 19 //
            </p>
         
         
         <p>
            tvāmabhiṣṭutya nāmāgraiḥ praṇamya ca subhāvataḥ /<br />
            yatpuṇyaṃ tena sarvo hi buddhabodhimavāpnuyāt // 20 //
            </p>
         
         
         <p>
            yedamuccārayetsamyagnāmāṣṭaśatamuttamaṃ /<br />
            sakṛdvāraṃ subhaktisthaḥ sarvabuddhatvamāpnuyād //
            </p>
         
         
         <p>ityāha bhagavān buddhaḥ //</p>
         
         
         <p>atha vajrapāṇiṃ mahābodhisatvaṃ te sarvatathāgatā [ekakaṣṭhe]na sādhukārāṇyanuprādān
            //</p>
         
         
         <p>
            sādhu te vajrasatvāya vajraratnāya sādhu te /<br />
            vajradharmāya te sādhu sādhu te vajrakarmaṇe //
            </p>
         
         
         <p>
            subhāṣitami[daṃ sūtraṃ] vajrayānamanuttaraṃ /<br />
            sarvatathāgataṃ guhyaṃ mahāyānābhisaṃgraham //iti //
            </p>
         
         
         <p>idam [avocadbhagavānāttamanāḥ satathāratāryabodhisatvaśca sarvaḥ svahṛdaye praviśya
            bhagavataśca vajrasatvasya ca] bhāṣitamabhyanandanniti //</p>
         
         
         <p>[sarvatathāgatatatvasaṃgrahaṃ nāma mahāyānasū]traṃ samāptam //</p>
         
         
         <p>// oṃ namo buddhāya //</p>
         
         </div>
   </body>
</html>