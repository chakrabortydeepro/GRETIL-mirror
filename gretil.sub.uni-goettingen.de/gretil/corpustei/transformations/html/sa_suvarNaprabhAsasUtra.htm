<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Suvarṇaprabhāsasūtra (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Suvarṇaprabhāsasūtra</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_suvarNaprabhAsasUtra.xml">sa_suvarNaprabhAsasUtra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>S. Bagchi: Suvarnaprabhasasutram, Darbhanga: The Mithila Institute, 1967. (Buddhist
            Sanskrit Texts, 8).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/bsu035_u.htm">bsu035_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Suvarnaprabhasasutra (= Suvarnabhasottamasutra)
            <br />Based on the ed. by S. Bagchi: Suvarnaprabhasasutram,
            <br />Darbhanga: The Mithila Institute, 1967.
            <br />(Buddhist Sanskrit Texts, 8)
            <br />
            <br />Input by members of the Sanskrit Buddhist Canon Input Project.
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />(www.uwest.edu/sanskritcanon)
            <br />Sutra section, text no. 35
            <br />
            <br />REFERENCE SYSTEM (added):
            <br />Suv_nn.nn = Suvarnaprabhasasutra_parivarta.verse
            <br />Bagchi nn = pagination of S. Bagchi's edition
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p><span class="bold">Suvarṇaprabhāsasūtram</span></p>
         
         
         <p>// suvarṇaprabhāsottamasūtrendrarājaḥ //</p>
         
         
         <p>// nidānaparivartaḥ //</p>
         
         
         <p>om namaḥ śrīsarvabuddhabodhisattvebhyaḥ /
            om namaḥ śrībhagavatyai āryaprajñāpāramitāyai // tadyathā /
            om śrutismṛtigativijaye svāhā //</p>
         
         
         <p>
            yasmin pāramitā daśottamaguṇāstaistairnayaiḥ sūcitāḥ<br />
            sarvajñena jagaddhitāya daśa ca prakhyāpitā bhūmayaḥ /<br />
            ucchedadhruvavarjitā ca vimalā proktā gatirmadhyamā<br />
            tatsūtraṃ svarṇaprabhānigaditaṃ śṛṇvantu bodhyarthinaḥ //
            </p>
         
         
         <p>śrutaṃ mayaikasamaye gṛdhrakūṭe tathāgataḥ //</p>
         
         
         <p>vijahāra dharmadhātau gambhīre buddhagocare // Suv_1.1 //</p>
         
         
         <p>bodhisattvasamuccayayā mahākuladevatayā, sarasvatyā ca mahādevatayā, śriyā ca mahādevatayā,
            dṛḍhayā ca mahāpṛthivīdevatayā, hārītyā ca mahādevatayā, evaṃ pramukhābhirmahādevatābhiranekadevanāgayakṣarākṣasagandharvāsuragaruḍakinnaramahoragamanuṣyāmanuṣyaiḥ
            sārdham / athāyuṣmānānando bhagavantametadavocat / kiṃ tāsāṃ bhagavandharmavinayaṃ
            bhaviṣyatīti?</p>
         
         
         <p>bhagavānāha gāthābhiḥ / bhāvanaṃ ca na duḥpṛcchayā virajaskaṃ samādhiṃ dharmasāraṃ
            pratiṣṭhitam /</p>
         
         
         <p>
            śuddheṣu virajaskeṣu bodhisattvottameṣu ca /<br />
            nidānaṃ sūtrarājendraṃ svarṇaprabhāsottamamidam // Suv_1.2 //
            </p>
         
         
         <p>
            tato gambhīraśravaṇena gambhīravyupaparīkṣaṇena /<br />
            dikṣu catasṛṣu buddhairadhiṣṭhānamadhiṣṭhitam // Suv_1.3 //
            </p>
         
         <span class="note"><span class="bold">Bagchi 2</span></span>
         
         <p>
            akṣobhyarājaḥ pūrvasmindakṣiṇe ratnaketunā /<br />
            paścimāyāmamitābha uttare dundubhisvaraḥ // Suv_1.4 //
            </p>
         
         
         <p>
            taṃ pravakṣyāmyadhiṣṭhānaṃ māṅgalyadeśanottamam /<br />
            sarvapāpavināśārthaṃ sarvapāpakṣayaṃkaram // Suv_1.5 //
            </p>
         
         
         <p>
            sarvasaukhyapradātāraṃ sarvaduḥkhavināśanam /<br />
            mūlaṃ sarvajñatattvasya sarvaśrīsamalaṅkṛtam // Suv_1.6 //
            </p>
         
         
         <p>
            upahatendriyā ye hi sattvā naṣṭā hatāyuṣaḥ /<br />
            alakṣmyā pariviṣṭā hi devatāsu parāṅmukhāḥ // Suv_1.7 //
            </p>
         
         
         <p>
            kāntayā te janā dviṣṭāḥ kuṭumbādiṣvapadrutāḥ /<br />
            parasparaviruddhā vā arthanāśairupadrutāḥ // Suv_1.8 //
            </p>
         
         
         <p>
            śokāyāseṣvanarthe ca bhaye vyasana eva ca /<br />
            grahanakṣatrapīḍāyāṃ kākhordadāruṇagrahaiḥ // Suv_1.9 //
            </p>
         
         
         <p>
            pāpakaṃ paśyati svapnaṃ śokāyāsasamucchritam /<br />
            tena ca snānaśucinā śrotavyaṃ sūtramuttamam // Suv_1.10 //
            </p>
         
         
         <p>
            śṛṇvanti ya idaṃ sūtraṃ gambhīraṃ buddhagocaram /<br />
            prasannacittāḥ sumanasaḥ śucivastrairalaṅkṛtāḥ // Suv_1.11 //
            </p>
         
         
         <p>
            teṣāṃ sarve tathā nityamupasargāḥ sudāruṇāḥ /<br />
            tejasā cāsya sūtrasya śāmyante sarvaprāṇinām // Suv_1.12 //
            </p>
         
         
         <p>
            svayaṃ te lokapālāśca sāmātyāḥ sagaṇeśvarāḥ /<br />
            teṣāṃ rakṣāṃ kariṣyanti hyanekairyakṣakoṭibhiḥ // Suv_1.13 //
            </p>
         
         
         <p>
            sarasvatī mahādevī tathā nairañjanavāsinī /<br />
            hārītī bhūtamātā ca dṛḍhā pṛthivīdevatā // Suv_1.14 //
            </p>
         
         
         <p>
            brahmendraistridaśendraiśca maharddhikinnareśvaraiḥ /<br />
            garuḍendraistathā sārdhaṃ yakṣagandharvapannagaiḥ // Suv_1.15 //
            </p>
         
         <span class="note"><span class="bold">Bagchi 3</span></span>
         
         <p>
            te ca tatropasaṃkramya sasainyabalavāhanāḥ /<br />
            teṣāṃ rakṣāṃ kariṣyanti divārātrau samāhitāḥ // Suv_1.16 //
            </p>
         
         
         <p>
            idaṃ sūtraṃ prakāśiṣye gambhīraṃ buddhagocaram /<br />
            rahasyaṃ sarvabuddhānāṃ durlabhaṃ kalpakoṭibhiḥ // Suv_1.17 //
            </p>
         
         
         <p>
            śṛṇvanti ya idaṃ sūtraṃ ye cānye śrāvayanti ca /<br />
            ye kecidanumodante ye ca pūjāṃ karonti hi // Suv_1.18 //
            </p>
         
         
         <p>te pūjitā bhaviṣyanti hyanekaiḥ kalpakoṭibhiḥ /
            devanāgamanuṣyaiśca kinnarāsuraguhyakaiḥ // Suv_1.19 // puṇyaskandhamaparyantamasaṃkhyeyamacintitam
            /
            yatteṣāṃ prasṛtaṃ bhoti kṛtapuṇyāna prāṇinām // Suv_1.20 //</p>
         
         
         <p>
            pragṛhītā bhaviṣyanti sarvabuddhairdiśo daśa /<br />
            gambhīracaritebhiśca bodhisattvaistathaiva ca // Suv_1.21 //
            </p>
         
         
         <p>
            caukṣacīvaraprāvṛtya sugandhajalapāvanaiḥ /<br />
            maitrīcittaṃ samutthāpya pūjitavyamatandritaiḥ // Suv_1.22 //
            </p>
         
         
         <p>
            vipulaṃ vimalaṃ cittamātmānaṃ prakariṣyati /<br />
            prasādayaṃśca cetāṃsi śṛṇudhvaṃ sūtramuttamam // Suv_1.23 //
            </p>
         
         
         <p>
            svāgataṃ ca manuṣyeṣu sulabdhaṃ manuṣaṃ phalam /<br />
            sujīvitāśca jīvanti sūtraṃ śṛṇvanti ye tvidam // Suv_1.24 //
            </p>
         
         
         <p>
            uptakuśalamūlāste bahubuddhaprakāśitāḥ /<br />
            yeṣāmidaṃ karṇapuṭe deśitaṃ saṃpraviśyatīti // Suv_1.25 //
            </p>
         
         
         <p>iti śrīsuvarṇaprabhāsottamasūtrendrarāje nidānaparivartto nāma prathamaḥ //</p>
         
         
         
         
         <span class="note"><span class="bold">Bagchi 4</span></span>
         
         <p>// Tathāgatāyuḥpramāṇanirdeśaparivartaḥ //</p>
         
         
         <p>tena khalu punaḥ kālena tena samayena rājagṛhe mahānagare ruciraketurnāma bodhisattvo
            mahāsattvaḥ prativasati pūrvajinakṛtādhikāro 'varopitakuśalamūlo bahubuddhakoṭiniyutaśatasahasraparyupāsitaḥ
            / tasyaitadabhavat, ko hetu kaḥ pratyayo yadbhagavataḥ śākyamunerevaṃ parīttamāyuḥ
            pramāṇaṃ yadutāśītivarṣāṇīti /</p>
         
         
         <p>punastasyaitadabhavat, uktaṃ caiva bhagavatā dvau hetū dvau ca pratyayau dīrghāyuṣkatāyām
            / katamau dvau prāṇātipātaviramaṇaṃ bhojanapradānaṃ ca / atha bahunyasaṃkhyeyakalpakoṭiniyutaśatasahasrāṇi
            bhagavāñchākyamuniḥ prāṇātipātavirato babhūva / yāvaddaśakuśalakarmapathaṃ samādāpayet,
            tāvadbhagavatā bhojanamādhyātmikaṃ bāhyāni ca vastūni sattvānāṃ parityaktāni / antaśaḥ
            svaśarīramāṃsarudhirāsthimajjayā bubhukṣitāḥ sattvāḥ saṃtarpitāḥ prāgevānyena bhojanena
            /</p>
         
         
         <p>atha tasya puruṣasya buddhānusmṛtimanasikārasyemāmevaṃrūpāṃ cintāṃ cintayamānasya
            gṛhaṃ vipulaṃ vistīrṇaṃ saṃpravṛttamabhavat / vaiḍūryamayamanekadivyaratnapratyuptaṃ
            tathāgatavigrahaṃ divyātikrāntena gandhena sphuṭam / tasmiṃśca gṛhe caturdiśi catvāri
            divyaratnamayānyāsanāni prādurbhutānyabhūvan / teṣu cāsaneṣu divyāni paryaṅkāni divyaratnapuṣpapatraiḥ
            prajñaptāni prādurbhūtāni babhūvaḥ / teṣu paryaṅkeṣu divyānyanekaratnapratyuptāni
            tathāgatavigrahāṇi padmāni prādurbhūtāni / teṣu ca padmeṣu catvāro buddhā bhagavantaḥ
            prādurbhūtāḥ babhuvuḥ / purāntikena tvakṣobhyastathāgataḥ prādurbhūto dakṣiṇena ratnaketustathāgataḥ
            prādurbhūtaḥ paścimenāmitāyustathāgataḥ prādurbhūta uttareṇa dundubhisvarastathāgataḥ
            prādurbhūtaḥ / samanantaraprādurbhūtāśca te buddhā bhagavantasteṣu siṃhāsaneṣu /</p>
         
         
         <p>atha tāvadeva rājagṛhaṃ mahānagaraṃ mahatāvabhāsenāvabhāsitaṃ sphuṭaṃ babhūvu / yāvatrisāhasramahāsāhasralokadhāturyāvatsamantāddaśasu
            dikṣu gaṅgānadīvālukāsamā lokadhātavastenāvabhāsena sphuṭā babhūvaḥ / divyāni ca puṣpāṇi
            prāvarṣurdivyāni ca tūryāṇi pravādayāmāsuḥ / sarve cāsmiṃstrisāhasramahāsāhasralokadhātau
            sattvā buddhānubhāvena divyasukhena samanvāgatā babhūvuḥ / jātyandhāśca sattvā rūpāṇi
            paśyanti sma / vadhirāśca sattvāḥ sattvebhyaḥ śabdāni śṛṇvanti / unmattāśca sattvāḥ
            smṛtiṃ pratilabhante 'vikṣiptacittāśca smṛtimanto babhūvuḥ / nagnāśca sattvāścīvaraprāvṛtā
            (<span class="bold">Bagchi 5</span>) babhūvuḥ / jighatsitāśca sattvāḥ paripūrṇagātrā babhūvuḥ / tṛṣitāśca sattvā vigatatṛṣṇā
            babhūvaḥ / rogaspṛṣṭāśca sattvā vigatarogā babhūvuḥ / hīnakāyāśca sattvāḥ paripūrṇendriyā
            babhūvuḥ / vistareṇa bahūnāmāścaryādbhutadharmāṇāṃ loke prādurbhāvo 'bhūt /</p>
         
         
         <p>atha khalu ruciraketurbodhiosattvo mahāsattvastānbuddhānbhagavato dṛṣṭvāścaryaprāpto
            babhūva / kathametaditi santuṣṭa udagra āttamanāḥ pramuditaḥ prītisaumanasyajāto yena
            te buddhā bhagavantastenāñjāliṃ praṇāmyakāratastānbuddhānbhagavato 'nusmaramāṇo bhagavataḥ
            śākyamunerguṇānanusmaramāṇo bhagavataḥ śākyamunerāyuḥpramāṇasaṃśayaprāptastāṃ cintāṃ
            cintayamānaḥ sthito babhuva / kathametat,kimetad yadbhagavataḥ śākyamunerevaṃ parīttamāyuḥpramāṇaṃ
            yadutāśīti varṣāṇi /</p>
         
         
         <p>atha khalu te buddhā bhagavantaḥ smṛtāḥ saṃprajānāstaṃ ruciraketuṃ bodhisattvametadavocan
            / mā tvaṃ kulaputraivaṃ cintaya evaṃ parīttaṃ bhagavataḥ śākyamunerāyuḥpramāṇam /
            tatkasya hetoḥ / na ca vai kulaputra taṃ samanupaśyāmaḥ sadevake loke samārake sabrahmake
            saśramaṇabrāhmaṇikāyāṃ prajāyāṃ sadevamānuṣāsurāyāṃ yaḥ samarthaḥ syādbhagavataḥ śākyamunestathāgatasyāyuḥpramāṇaparyantamadhigantuṃ
            yāvadaparāntakoṭibhiḥ sthāpayitvā tathāgatairarhadbhiḥ samyaksambuddhaiḥ / samanantarodāhṛte
            tairbuddhairbhagavadbhistathāgatāyuḥpramāṇanirdeśe /</p>
         
         
         <p>atha tāvadbuddhānubhāvena kāmāvacarā rūpāvacarāśca devaputrāḥ saṃnipatitā yāvannāgayakṣagandharvāsuragaruḍakinnaramahoragā
            anekāni ca bodhisattvakoṭiniyutaśatasahasrāṇi tasmin ruciraketubodhisattvasya gṛhe
            samāgatā āsan / atha te tathāgatāḥ sarvaparṣado bhagavataḥ śākyamunerāyuḥpramāṇanirdeśaṃ
            gāthābhirabhyabhāṣan /</p>
         
         
         <p>
            jalārṇaveṣu sarveṣu śakyante bindubhirgaṇayitum /<br />
            na tu śākyamunerāyuḥ śakyaṃ gaṇayituṃ kvacit // Suv_2.1 //
            </p>
         
         
         <p>
            sumeruṃ paramāṇavaḥ kṛtvā śakyaṃ ca saṃkhyayā /<br />
            na tu śākyamunerāyuḥ śakyaṃ gaṇayituṃ kvacit // Suv_2.2 //
            </p>
         
         <span class="note"><span class="bold">Bagchi 6</span></span>
         
         <p>
            yāḥ kāścit pṛthivīḥ santi yāvantaḥ paramāṇavaḥ /<br />
            śakyaṃ gaṇayituṃ sarvā na tu cāyurjinasya vai // Suv_2.3 //
            </p>
         
         
         <p>
            ākāśaṃ yadi vā kaścidicchetpramituṃ kenacit /<br />
            na tu śākyamunerāyuḥ śakyaṃ gaṇayituṃ kvacit // Suv_2.4 //
            </p>
         
         
         <p>
            ityuktāni ca kalpāni kalpakoṭiśatāni ca /<br />
            eṣa tiṣṭhecca saṃbuddhaḥ saṃkhyāto na hi labhyate // Suv_2.5 //
            </p>
         
         
         <p>
            yasmād dve kāraṇe tasya tathaiva dvau ca pratyayau /<br />
            virataḥ parahiṃsāyā bahu dattaṃ ca bhojanam // Suv_2.6 //
            </p>
         
         
         <p>
            yasmāttasya mahātmasya hyāyuḥsaṃkhyā na labhyate /<br />
            ityuktāni ca kalpāni saṃkhyāyāṃ na tathaiva ca // Suv_2.7 //
            </p>
         
         
         <p>
            tasmānna saṃśayo bho hi mā kiñcit kuru saṃśayam /<br />
            na jinasyāyuḥparyantaṃ kācitsaṃkhyopalabhyate // Suv_2.8 //
            </p>
         
         
         <p>atha khalu tasminsamaye tatra parṣadyācāryavyākaraṇaprāptaḥ kauṇḍinyo nāma brāhmaṇo
            'nekairbrāhmaṇasahasraiḥ sārdhaṃ bhagavataḥ pūjākarma kṛtvā tathāgatasya mahāparinirvāṇaśabdaṃ
            śrutvā sahasotthāya bhagavataścaraṇayornipatya bhagavantamevamāha / sacetkila bhagavansarvasattvānukampako
            mahākāruṇiko hitaiṣī sarvasattvānāṃ mātāpitṛbhūto 'samasamabhūtaścandrabhūta ālokakaro
            mahāprajñājñānasūryasamudgataḥ / yadi tvaṃ sarvasattvān rāhulaṃ svaṃ saṃpaśyasi mahyamekaṃ
            varaṃ dehi / bhagavāṃstūṣṇīmbhūto 'bhūt /</p>
         
         
         <p>atha buddhānubhāvena tasyāṃ parṣadi sarvasattvapriyadarśano nāma litsavikumāraḥ /
            tasya pratibhānamutpannam / sa ācāryavyākaraṇaprāptaṃ kauṇḍinyaṃ brāhmaṇamevamāha
            / kiṃ nu tvaṃ mahābrāhmaṇa bhagavantamekaṃ varaṃ yācase / ahaṃ te varaṃ dadāmi / brāhmaṇa
            āha / ahamasmiṃllitsavikumāra (<span class="bold">Bagchi 7</span>) bhagavataḥ pūjopasthānāya bhagavataḥ sarṣapaphalamātraṃ dhātumicchāmi nikṣepituṃ
            cūrṇaṃ dhātumabhiprayojanāyainaṃ sarṣapaphalamātraṃ dhātumabhipūjayitvā tridaśādhipatyaṃ
            labhyata ityevaṃ śrūūyate / śṛṇu tvaṃ litsavikumāra suvarṇaprabhāsottamasūtraṃ durvijñeyaṃ
            sarvaśrāvakapratyekabuddhānāṃ tādṛśairlakṣaṇaguṇaiḥ samanvāgataṃ kila suvarṇaprabhāsottamasūtraṃ
            bhāvayiṣyati / evaṃ bho litsavikumāra durvijñeyaṃ duranubodhaṃ suvarṇaprabhāsottamasūtram
            / asmākameva pratyantadvīpikānāṃ brāhmaṇānāṃ sarṣapaphalamātraṃ dhātuṃ karaṇḍake nikṣipya
            dhāraṇamucitam / ahaṃ te varaṃ yāce yena sattvāḥ kṣiprameva tridaśādhipatyaṃ pratilambhino
            bhaviṣyanti / tvaṃ kila bho litsavikumāra sarṣapaphalamātraṃ dhātuṃ tathāgatasya yācitum
            / dhātuṃ ratnakaraṇḍake nikṣipya dhāraṇāt sarvasattvānāṃ tridaśādhipatyeśvaralābha
            itīcchase / evaṃ mayā ca litsavikumāra iṣṭaṃ varam /</p>
         
         
         <p>atha sarvasattvapriyadarśano nāma litsavikumāra ācāryavyākaraṇaprāptaṃ kauṇḍinyabrāhmaṇaṃ
            gāthābhirabhyabhāṣata /</p>
         
         
         <p>
            yadā strotaḥsu gaṅgāyā roheyuḥ kumudāni ca /<br />
            raktāḥ kākā bhaviṣyanti śaṅkhavarṇāśca kokilāḥ // Suv_2.9 //
            </p>
         
         
         <p>
            jambustālaphalaṃ dadyāt kharjūraścāmramañjarīm /<br />
            tadā sarṣapamātraṃ ca vyaktaṃ dhāturbhaviṣyati // Suv_2.10 //
            </p>
         
         
         <p>
            yadā kacchapalomānāṃ prāvāraiḥ suvṛto bhavet /<br />
            hemante śītaharaṇo tadā dhāturbhaviṣyati // Suv_2.11 //
            </p>
         
         
         <p>
            yadā maśakapādānāmaṭṭakālambanaṃ bhavet /<br />
            dṛḍhaṃ cāpyaprakampi ca tadā dhāturbhaviṣyati // Suv_2.12 //
            </p>
         
         <span class="note"><span class="bold">Bagchi 8</span></span>
         
         <p>
            yadā tīkṣṇā mahāntaśca dantā jāyanti pāṇḍurāḥ /<br />
            jalaukānāṃ hi sarveṣāṃ tadā dhāturbhaviṣyati // Suv_2.13 //
            </p>
         
         
         <p>
            yadā śaśaviṣāṇena niḥśreṇī sudṛḍhā bhavet /<br />
            svargasyārohaṇārthāya tadā dhāturbhaviṣyati // Suv_2.14 //
            </p>
         
         
         <p>
            tāṃ niśreṇīṃ yadāruhya candraṃ bhakṣati mūṣikaḥ /<br />
            rāhuṃ ca paridhāveta tadā dhāturbhaviṣyati // Suv_2.15 //
            </p>
         
         
         <p>
            yadā madyaghaṭaṃ pītvā makṣikā grāmacāriṇyaḥ /<br />
            agāre vāsaṃ kalpeyustadā dhāturbhaviṣyati // Suv_2.16 //
            </p>
         
         
         <p>
            yadā bimboṣṭhasampanno gardabhaḥ sukhito bhavet /<br />
            kuśalaṃ nṛtyagīteṣu tadā dhāturbhaviṣyati // Suv_2.17 //
            </p>
         
         
         <p>
            yadā hyulūkakākāśca ramayeyuḥ sahāgatāḥ /<br />
            anyonyamanukūlena tadā dhāturbhaviṣyati // Suv_2.18 //
            </p>
         
         
         <p>
            yadā palāśapatrāṇāṃ chatraṃ hi vipulaṃ bhavet /<br />
            varṣasya pratipātāya tadā dhāturbhaviṣyati // Suv_2.19 //
            </p>
         
         
         <p>
            yadā sāmudrikā nāvaḥ sayantrāḥ sapatākikāḥ /<br />
            sthalamāruhya gaccheyustadā dhāturbhaviṣyati // Suv_2.20 //
            </p>
         
         
         <p>
            yadā hyulūkaśakunāḥ parvataṃ gandhamādanam /<br />
            tuṇḍenādāya gaccheyustadā dhāturbhaviṣyati // Suv_2.21 //
            </p>
         
         
         <p>etāśca gāthāḥ śrutvācāryavyākaraṇaprāptaḥ kauṇḍinyo brāhmaṇaḥ sarvalokapriyadarśanaṃ
            litsavikumāraṃ gāthābhiḥ pratyabhāṣata /</p>
         
         
         <p>
            sādhu sādhu kumārāgra jinaputra mahāgira /<br />
            upāyakuśalo vīraḥ prāptavyākaraṇottamaḥ // Suv_2.22 //
            </p>
         
         
         <p>
            mama kumāra śṛṇohi lokanāthasya tāyinaḥ /<br />
            tathāgatasya māhātmyaṃ yathākramamacintitam // Suv_2.23 //
            </p>
         
         
         <p>
            acintyaṃ buddhaviṣayamasamāśca tathāgatāḥ /<br />
            sarvabuddhāḥ śivā nityaṃ sarvabuddhāḥ samācarāḥ // Suv_2.24 //
            </p>
         
         
         <p>
            sarvabuddhāḥ samavaṇā eṣā buddheṣu dharmatā /<br />
            na kṛtrimo 'sau bhagavānnotpannaśca tathāgataḥ // Suv_2.25 //
            </p>
         
         <span class="note"><span class="bold">Bagchi 9</span></span>
         
         <p>
            vajrasaṃhananakāyo nirmitakāyadarśakaḥ /<br />
            nāpi sarṣapamātraṃ ca dhāturnāma maharṣiṇām // Suv_2.26 //
            </p>
         
         
         <p>
            anasthirudhire kāye kuto dhāturbhaviṣyati /<br />
            upāyadhātunikṣepaḥsattvānāṃ hitakāraṇam // Suv_2.27 //
            </p>
         
         
         <p>
            dharmakāyo hi sambuddho dharmadhātustathāgataḥ /<br />
            idṛśo bhagavatkāya īdṛśī dharmadeśanā // Suv_2.28 //
            </p>
         
         
         <p>
            etacchrutaṃ mayā jñātvābhiyācitaṃ varaṃ mayā /<br />
            tattvavyākaraṇārthāya varotpādaṃ muneḥ kṛtam // Suv_2.29 //
            </p>
         
         
         <p>atha khalu dvātriṃśaddevaputrasahasrāṇi tathāgatasya yaṃ gambhīramāyuḥpramāṇanirdeśaṃ
            śrutvā sarvairanuttarāyāṃ samyaksambodhau cittānyutpāditāni te prahṛṣṭamanaḥsaṃkalpā
            ekasvaranirghoṣeṇa gāthāmabhāṣan /</p>
         
         
         <p>
            na buddhaḥ parinirvāti na dharma parihīyate /<br />
            sattvānāṃ paripākāya parinirvāṇaṃ nidarśayet // Suv_2.30 //
            </p>
         
         
         <p>
            acintyo bhagavānbuddho nityakāyastathāgataḥ /<br />
            deśeti vividhānvyūhānsattvānāṃ hitakāraṇāt // Suv_2.31 //
            </p>
         
         
         <p>atha khalu ruciraketurbodhisattvasteṣāṃ buddhānāṃ bhagavatāṃ tayośca dvayoḥ satpuruṣayorantikādbhagavataḥ
            śākyamunerāyuḥpramāṇanirdeśaṃ śrutvā tuṣṭa udagra āttamanāḥ pramuditaḥ prītisaumanasyajātaścodāreṇa
            prītiprāmodyena sphuṭo 'bhūt / asmiṃstathāgatāyuḥpramāṇanirdeśe nirdiśyamāne 'prameyāṇāmasaṃkhyeyānāṃ
            sattvānāmanuttarāyāṃ samyaksaṃbodhau cittamutpāditam / te ca tathāgatā antaritā iti
            /</p>
         
         
         <p>iti śrīsuvarṇaprabhāsoottamasūtrendrarāje tathāgatāyuḥpramāṇa nirdeśaparivarto nāma
            dvitīyaḥ //</p>
         
         
         
         
         <span class="note"><span class="bold">Bagchi 10</span></span>
         
         <p>// Svapnaparivartaḥ //</p>
         
         
         <p>atha khalu ruciraketurnāma bodhisattvaḥ svuptaḥ svapnāntaragataḥ suvarṇāṃ suvarṇamayīṃ
            bherīmadrākṣīt / samantādavabhāsamānāṃ tadyathāpi nāma sūryamaṇḍalaṃ sarvāsu dikṣvaprameyānasaṃkhyeyānbuddhānadrākṣīdratnavṛkṣamūle
            siṃhāsane vaiḍūryamaye pratiniṣaṇṇānanekaśatasahasrikāyāṃ pariṣadāyāṃ parivṛtāyāṃ
            puraskṛtāyāṃ dharmadeśayamānān / tatra ca brāhmaṇarūpeṇa puruṣamadrākṣīt tāṃ bherīṃ
            parāhantam / tatra bherīśabdādimāmevaṃrūpāṃ gāthāṃ niścaramāṇāmaśrauṣīt /</p>
         
         
         <p>atha khalu ruciraketurbodhisattvaḥ prativibuddhaḥ samanantaraṃ tāṃ dharmadeśanāgāthāmanusmarati
            sma / anusmaramāṇastasyā rātryā atyayena rājagṛhānmahānagarānniṣkramyānekaiḥ prāṇisahasraiḥ
            sārdhaṃ yena gṛdhrakūṭaḥ parvatarājo yena bhagavāṃstenopasaṃkrānta upasaṃkramya bhagavataḥ
            pādau śirasā vanditvā bhagavantaṃ tripradakṣiṇīkṛtyaikānte nyaṣīdat /</p>
         
         
         <p>atha khalu ruciraketurbodhisattvo yena bhagavāṃstenāñjaliṃ praṇamya yāścaiva tāḥ svapnāntare
            dundubhiśabdena deśanāgāthāḥ śrutāstā uvāca /</p>
         
         
         <p>iti śrīsuvarṇaprabhāsottamasūtrendrarāje svapnaparivarto nāma tṛtīyaḥ //</p>
         
         
         
         
         <span class="note"><span class="bold">Bagchi 11</span></span>
         
         <p>// Deśanāparivartaḥ //</p>
         
         
         <p>
            ekarātramatandreṇa svapnāntaragataṃ mayā /<br />
            dundubhī rucirā dṛṣṭā samantakanakaprabhā // Suv_4.1 //
            </p>
         
         
         <p>
            jvalamānaṃ yathā sūryaṃ samantena virocitam /<br />
            prabhāsitā daśa diśo dṛṣṭā buddhāḥ samantataḥ // Suv_4.2 //
            </p>
         
         
         <p>
            niṣaṇṇā ratnavṛkṣeṣu vaiḍūrye ca prabhāsvare /<br />
            anekaśatasāhasryā pariṣadā prabhāskṛtāḥ // Suv_4.3 //
            </p>
         
         
         <p>
            dṛṣṭā brāhmaṇarūpeṇa parāhanyantī dundubhī /<br />
            tenāsyāstāḍyamānāyā ime ślokā abhiśrutāḥ // Suv_4.4 //
            </p>
         
         
         <p>
            suvarṇaprabhāsottamadundubhena śāmyantu duḥkhā trisahasraloke /<br />
            apāyaduḥkhā yamalokaduḥkhā dāridraduḥkhāni tathaiva loke // Suv_4.5 //
            </p>
         
         
         <p>
            anena co dundubhiśabdanādinā śāmyantu sarvavyasanāni loke /<br />
            samantasattvā hṛdayāhatā tathā tathābhayā śāntabhayā munīndra // Suv_4.6 //
            </p>
         
         
         <p>
            yathaiva sarvāryaguṇopapannaḥ saṃsārasarvajñamahāmunīndraḥ /<br />
            tathaiva bhontu guṇasāgarāḥ prajāḥ samādhibodhyaṅgaguṇairupetāḥ // Suv_4.7 //
            </p>
         
         
         <p>
            anena co dundubhighoṣanādinā bhavantu brahmasvara sarvasattvāḥ /<br />
            spṛśantu buddhatvavarāṅgabodhiṃ pravartayantū śubhadharmacakram // Suv_4.8 //
            </p>
         
         <span class="note"><span class="bold">Bagchi 12</span></span>
         
         <p>
            tiṣṭhantu kalpāni acintiyāni deśentu dharmaṃ jagato hitāya /<br />
            hanantu kleśānvidhamantu duḥkhāṃ śamentu rāgaṃ tatha doṣamoham // Suv_4.9 //
            </p>
         
         
         <p>
            ye sattva tiṣṭhinti apāyabhūmau ādīptasaṃprajvalitāgnigātrāḥ /<br />
            śṛṇvantu te dundubhisaṃpravāditāṃ namo 'stu buddhāya vaco labhantu // Suv_4.10 //
            </p>
         
         
         <p>
            jātismarāḥ sattva bhavantu sarve jātīśatā jātisahasrakoṭyaḥ /<br />
            anusmarantaḥ satataṃ munīndraṃ śṛṇvantu teṣāṃ vacanaṃ hyudāram // Suv_4.11 //
            </p>
         
         
         <p>
            anena co dundibhi ghoṣanādinā labhantu buddhehi sadā samāgamam /<br />
            vivarjayantū khalu pāpakarma carantu kuśalāni śubhakriyāṇi // Suv_4.12 //
            </p>
         
         
         <p>
            narāsurāṇāmapi sarvaprāṇīnāṃ yācantu tāṃ deśanaprārthanāya /<br />
            anena co dundubhighoṣanādinā tatsarvi teṣāṃ paripūrayeyam // Suv_4.13 //
            </p>
         
         
         <p>
            ye ghoranarake upapannasattvā ādīptasaṃprajvalitāgnigātrāḥ /<br />
            nistīrṇaśokāśca paribhramanti nirvāpaṇaṃ bheṣyati teṣu cāmunā // Suv_4.14 //
            </p>
         
         
         <p>
            ye duḥkhasattvāḥ sudāruṇārśca ghorā narakeṣu preteṣu manuṣyaloke /<br />
            anena ca dundubhighoṣanādinā sarve ca teṣāṃ praśamantu duḥkhāḥ // Suv_4.15 //
            </p>
         
         <span class="note"><span class="bold">Bagchi 13</span></span>
         
         <p>
            nisrāṇamaparitrāṇamaśaraṇyaṃ kṛtāni ca /<br />
            trātā teṣāṃ bhaveyaṃ ca śaraṇyaḥ śaraṇottamaḥ // Suv_4.16 //
            </p>
         
         
         <p>
            samanvāharantu māṃ buddhāṃ kṛpākāruṇyacetasaḥ /<br />
            atyayaṃ pratigṛhṇantu daśadikṣu vyavasthitāḥ // Suv_4.17 //
            </p>
         
         
         <p>
            yacca me pāpakaṃ karma kṛtapūrvaṃ sudāruṇam /<br />
            tatsarvaṃ deśayiṣyāmi sthito daśabalāgrataḥ // Suv_4.18 //
            </p>
         
         
         <p>
            mātāpitṝnavajānantā buddhānāmaprajānatā /<br />
            kuśalaṃ cāprajānantā yattu pāpaṃ kṛtaṃ mayā // Suv_4.19 //
            </p>
         
         
         <p>
            eścaryamadamattena kularūpamadena ca /<br />
            tāruṇyamadamattena yattu pāpaṃ kṛtaṃ mayā // Suv_4.20 //
            </p>
         
         
         <p>
            duścintitaṃ daruktaṃ ca duṣkṛtenāpi karmaṇā /<br />
            anādīnavadṛṣṭena yattu pāpaṃ kṛtaṃ mayā // Suv_4.21 //
            </p>
         
         
         <p>
            bālabuddhipracāreṇa ajñānāvṛtacetasā /<br />
            pāpamitravaśāccaiva kleśavyākulacetasā // Suv_4.22 //
            </p>
         
         
         <p>
            krīḍāratiśāccaiva śokarogavaśena ca /<br />
            atṛptadhanadoṣeṇa yattu pāpaṃ kṛtaṃ mayā // Suv_4.23 //
            </p>
         
         
         <p>
            anāryajanasaṃsargādīrṣyāmātsaryahetunā /<br />
            śāṭhyadāridradoṣeṇa yattu pāpaṃ kṛtaṃ mayā // Suv_4.24 //
            </p>
         
         
         <p>
            vyasanāgamakāle 'sminkāmānāṃ bhayahetunā /<br />
            anaiśvaryagatenāpi yattu pāpaṃ kṛtaṃ mayā // Suv_4.25 //
            </p>
         
         
         <p>
            calacittavaśenaiva kāmakrodhavaśena vā /<br />
            kṣuptipāsārditenāpi yattu pāpaṃ kṛtaṃ mayā // Suv_4.26 //
            </p>
         
         
         <p>
            pānarthāṃ bhojanārthaṃ ca vastrārthaṃ strīpsuhetunā /<br />
            vividhakleśasaṃtāpairyattu pāpaṃ kṛtaṃ mayā // Suv_4.27 //
            </p>
         
         
         <p>
            kāyavāṅbhānasaṃ pāpaṃ tridhātucaritaṃ ca tat /<br />
            yatkṛtmīdṛśaiḥ rūpaistatsarvaṃ deśayāmyaham // Suv_4.28 //
            </p>
         
         <span class="note"><span class="bold">Bagchi 14</span></span>
         
         <p>
            yattadbuddheṣu dharmeṣu śrāvakeṣu tathaiva ca /<br />
            agauravaṃ kṛtaṃ syāddhi tatsarvaṃ deśayāmyaham // Suv_4.29 //
            </p>
         
         
         <p>
            yattatpratyekabuddheṣu bodhisattveṣu vā punaḥ /<br />
            agauravaṃ kṛtaṃ syāddhi tatsarvaṃ deśayāmyaham // Suv_4.30 //
            </p>
         
         
         <p>
            saddharmaḥ pratikṣiptaḥ syādajānantena me sadā /<br />
            mātāpitṛṣvagauravaṃ tatsarvaṃ deśayāmyaham // Suv_4.31 //
            </p>
         
         
         <p>
            mūrkhatvenāpi bālatvānmānadarpāvṛtena ca /<br />
            rāgadveṣeṇa mohena tatsarvaṃ deśayāmyaham // Suv_4.32 //
            </p>
         
         
         <p>
            pūjayitvā daśadiśi loke daśabalāñjinān /<br />
            uddhariṣyāmyahaṃ sattvānsarvaduḥkhāddaśaddiśi // Suv_4.33 //
            </p>
         
         
         <p>
            sthāpayiṣye daśabhuvi sarvasattvānacintiyān /<br />
            daśabhūmau hi sthitvā ca sarve bhontu tathāgatāḥ // Suv_4.34 //
            </p>
         
         
         <p>
            ekaikasya hi sattvasya careyaṃ kalpakoṭayaḥ /<br />
            yāvacchakyaṃ hi tatsarvaṃ mokṣituṃ duḥkhasāgarāt // Suv_4.35 //
            </p>
         
         
         <p>
            teṣāṃ sattvānāṃ deśeyaṃ gambhīrāṃ deśanāmimām /<br />
            svarṇaprabhottamāṃ nāma sarvakarmakṣayaṃkarīṃ // Suv_4.36 //
            </p>
         
         
         <p>
            yena kalpasahasreṣu kṛtaṃ pāpaṃ sudāruṇam /<br />
            ekavelaṃ prakāśantu sarve vrajantu saṃkṣayam // Suv_4.37 //
            </p>
         
         
         <p>
            deśayiṣye imāṃ dharmāṃ svarṇaprabhāmanuttarām /<br />
            ye śṛṇvanti śubhāṃ teṣāṃ saṃyāntu pāpasaṃkṣayam // Suv_4.38 //
            </p>
         
         
         <p>
            sthāsyāmi daśabhūmau tāndaśaratnākare vare /<br />
            ābhāsayanbuddhaguṇaistareyaṃ bhavasāgarāt // Suv_4.39 //
            </p>
         
         <span class="note"><span class="bold">Bagchi 15</span></span>
         
         <p>
            yacca buddhasamudaughaṃ gambhīraṃ guṇasāgaram /<br />
            acintiyabudhaguṇaiḥ sarvajñatvaṃ prapūraye // Suv_4.40 //
            </p>
         
         
         <p>
            samādhiśatasāhasrairdhāraṇībhiracintitaiḥ /<br />
            indriyabalabodhyaṅgairbhave daśabalottamaḥ // Suv_4.41 //
            </p>
         
         
         <p>
            vyavalokaya māṃ buddha samanvāhṛtacetasā /<br />
            atyayaṃ pratigṛhṇātu vimocayatu māṃ bhayāt // Suv_4.42 //
            </p>
         
         
         <p>
            yattu pāpaṃ kṛtaṃ pūrvaṃ mayā kalpaśateṣu ca /<br />
            tasyārthe śokacitto 'haṃ kṛpaṇastṛṣṇayārditaḥ // Suv_4.43 //
            </p>
         
         
         <p>
            vibhemi pāpakarmo 'haṃ satataṃ hīnamānasaḥ /<br />
            yatra yatra cariṣyāmi na cāsti maṅgalaṃ kvacit // Suv_4.44 //
            </p>
         
         
         <p>
            sarve kāruṇikā buddhāḥ sattvabhayaharāḥ jināḥ /<br />
            atyayaṃ pratigṛhṇantu mocayantu ca māṃ bhayāt // Suv_4.45 //
            </p>
         
         
         <p>
            kleśakarmaphalaṃ mahyaṃ pravāhantu tathāgatāḥ /<br />
            snāpayantu ca māṃ buddhāḥ kāruṇyavimalodakaiḥ // Suv_4.46 //
            </p>
         
         
         <p>
            sarvapāpaṃ deśayāmi yattu pūrvaṃ kṛtaṃ mayā /<br />
            yacca hyetarhi me pāpaṃ tatsarvaṃ deśayāmyaham // Suv_4.47 //
            </p>
         
         
         <p>
            āyatyā sarvamāpadyansarvaduṣkṛtakarmaṇā /<br />
            na cchādayāmi tatpāpaṃ yadbhavenmama duṣkṛtam // Suv_4.48 //
            </p>
         
         
         <p>
            trividhaṃ kāyikaṃ karma vācikaṃ tu caturvidham /<br />
            mānasaṃ triprakāraṃ ca tatsarvaṃ deśayāmyaham // Suv_4.49 //
            </p>
         
         
         <p>
            kāyakṛtaṃ ca vākkṛtaṃ manasā ca vicintitam /<br />
            kṛtaṃ daśavidhaṃ karma tatsarvaṃ deśayāmyaham // Suv_4.50 //
            </p>
         
         
         <p>
            daśākuśala varjitvā sevitvā kuśalāndaśa /<br />
            sthāsyāmi daśabhūmau ca paśye daśabalottamam // Suv_4.51 //
            </p>
         
         <span class="note"><span class="bold">Bagchi 16</span></span>
         
         <p>
            yacca me pāpakaṃ karma aniṣṭaphalavāhakam /<br />
            tatsarvaṃ deśayiṣyāmi buddhānāṃ purataḥ sthitaḥ // Suv_4.52 //
            </p>
         
         
         <p>
            ye cāpi jambudvīpe 'sminye cānyalokadhātuṣu /<br />
            kurvanti kuśalaṃ karma tatsarvamanumodaye // Suv_4.53 //
            </p>
         
         
         <p>
            yacca puṇyārjitaṃ mahyaṃ kāyavāṅbhanasāpi ca /<br />
            tena kuśalamūlena spṛśeyaṃ bodhimuktamām // Suv_4.54 //
            </p>
         
         
         <p>
            bhavagatisaṃkaṭabālabuddhinā pāpaṃ hyapi yacca kṛtaṃ sudāruṇam /<br />
            daśabalasaṃmukhamagrataḥ sthitastatsarvapāpaṃ pratideśayāmi ca // Suv_4.55 //
            </p>
         
         
         <p>
            tatpāpaṃ samuccitaṃ janmasaṃkaṭe vividhakāmapracārasaṃkaṭe /<br />
            lokasaṃkaṭe bhavasaṃkaṭe ca sarvamūrkhakṛtakleśasaṃkaṭe // Suv_4.56 //
            </p>
         
         
         <p>
            cāpalyamadanacittasaṃkaṭe pāpamitrāgamasaṃkaṭairapi /<br />
            saṃsārasaṃkaṭarāgasaṃkaṭe dveṣamohatamasaṃkaṭairapi // Suv_4.57 //
            </p>
         
         
         <p>
            akṣayasaṃkaṭakālasaṃkaṭe puṇyamapārjanasaṃkaṭairapi /<br />
            atuliyajinasaṃmukhasthitaḥ tatsarvapāpaṃ pratideśayāmi ca // Suv_4.58 //
            </p>
         
         
         <p>
            vandāmi buddhān guṇasāgaropamān suvarṇavarṇānavabhāsitadigantān /<br />
            teṣāṃ jinānāṃ śaraṇaṃ vrajāmi mūrdhrā ca tānsarvajinānnamāmi // Suv_4.59 //
            </p>
         
         
         <p>
            suvarṇavarṇaṃ ---- kanakācalābham vaiḍūryanirmalaviśuddhasulocanāṅgam /<br />
            śrītejakīrtijvalanākarabuddhasūryaṃ karuṇāprabhaṃ vidhamakaṃ tamasāndhakānām // Suv_4.60
            //
            </p>
         
         <span class="note"><span class="bold">Bagchi 17</span></span>
         
         <p>
            sunirmalaṃ suruciraṃ suvirājitāṅgaṃ saṃbuddhasūryakanakāmalaniḥsṛtāṅgam /<br />
            kleśāgnitaptamanasāṃ jvalanāgnikalpaṃ prahlādanaṃ muniniśākararaśmijālam // Suv_4.61
            //
            </p>
         
         
         <p>dvātriṃśalakṣaṇadharaṃ lalitendriyāṅgam anuvyañjanaḥ suruciraṃ suvirājitāṅgam / śrīpuṇyatejajvalanākularaśmijālaṃ
            saṃtiṣṭhase tamasi sūrya iva triloke // Suv_4.62 //</p>
         
         
         <p>
            vaiḍūryanirmalaviśālavicitravarṇastāmrāruṇai rajatasphaṭikalohitāṅgam /<br />
            nānāvicitrasamalaṅkṛtaraśmijālaṃ tvaṃ saṃvirocasi mahāmuni sūryakalpaḥ // Suv_4.63
            //
            </p>
         
         
         <p>
            saṃsāranadyapatitavyasanaughamadhye śokākule maraṇatoyajarātaraṅge /<br />
            duḥkhārṇave paramakampitacaṇḍavege saṃtāraya sugatabhāskararaśmijālaiḥ // Suv_4.64
            //
            </p>
         
         
         <p>
            vandāmi buddhān kanakojvalāṅgān suvarṇavarṇavyavabhāsitāṅgān /<br />
            jñānākarān sarvatrilokasārān vicitrarūpān śubhalakṣaṇāṅgān // Suv_4.65 //
            </p>
         
         
         <p>
            yathā samudre jalamaprameyaṃ yathā mahī cāṇurajairanantā /<br />
            yathopalairmeruranantatulyo yathaiva cākāśamanantapāram // Suv_4.66 //
            </p>
         
         
         <p>tathaiva buddhasya guṇā anantāḥ na śakya jñātuṃ khalu sarvasattvaiḥ /
            <span class="note"><span class="bold">Bagchi 18</span></span>
            anekakalpāni tu cintayante na śakya paryantaguṇāni jñātum // Suv_4.67 //</p>
         
         
         <p>
            mahī saśailā sagiriḥ sasāgarā gaṇaṃ tu kalpairapi śakya jānitum /<br />
            jalaṃ ca vālāgramapi pramāṇaṃ na śakya buddhasya guṇāgrapāram // Suv_4.68 //
            </p>
         
         
         <p>
            etādṛśī sattva bhavantu sarve guṇena varṇena yaśena koṭyā /<br />
            gātreṇa te śobhitalakṣaṇena aśītyanuvyañjanamaṇḍitena // Suv_4.69 //
            </p>
         
         
         <p>
            anena cāhaṃ kuśalena karmaṇā bhaveya buddho na cireṇa loke /<br />
            deśeya dharmaṃ jagato hitāya moceya sattvānbahuduḥkhapīḍitān // Suv_4.70 //
            </p>
         
         
         <p>
            jayeya māraṃ sabalaṃ sasainyaṃ pravartayeyaṃ śubhadharmacakram /<br />
            tiṣṭheya kalpāni acintiyāni tarpeya sattvānamṛtena pāṇinā // Suv_4.71 //
            </p>
         
         
         <p>
            pūreya ṣaṭpāramitā anuttarā yathaiva pūrvaṃ jinapūrvakānām /<br />
            haneya kleśānvidhameya duḥkhān śameya rāgāṃstatha dveṣamohān // Suv_4.72 //
            </p>
         
         
         <p>
            jātismaro nitya bhaveya cāhaṃ jātiśatā jātisahasrakoṭyaḥ /<br />
            anusmareyaṃ satataṃ munīndraṃ śṛṇvīya teṣāṃ vacanaṃ hyudāram // Suv_4.73 //
            </p>
         
         <span class="note"><span class="bold">Bagchi 19</span></span>
         
         <p>
            anena cāhaṃ kuśalena karmaṇā labheya buddhehi sadā samāgamam /<br />
            vivarjayeyaṃ khalu pāpakarma careya puṇyāni śubhākarāṇi // Suv_4.74 //
            </p>
         
         
         <p>
            sarvatra kṣetreṣu ca sarvaprāṇināṃ sarve ca pāpāḥ praśamantu loke /<br />
            ye sattvā vikalendriya aṅgahīnāḥ te sarvi kuśalendriya bhontu sāṃpratam // Suv_4.75
            //
            </p>
         
         
         <p>
            ye vyādhinā durbalakṣīṇagātrā niśrāṇabhūtāśca daśodiśāsu /<br />
            te sarvi mucyantu ca vyādhito laghu labhantu cārogyabalendriyāni // Suv_4.76 //
            </p>
         
         
         <p>
            kurājacaurasamārjitabadhyaprāptā nānāvidhairmayaśatairvyasanopapannāḥ /<br />
            te sarvi sattvā vyasanāgataduḥkhitā hi mucyantu te bhayaśataiḥ paramaiḥ sughoraiḥ
            // Suv_4.77 //
            </p>
         
         
         <p>
            ye pīḍitā bandhanabaddhapīḍitā vividheṣu vyasaneṣu saṃsthitā hi /<br />
            anekaāyāsasahasravyākulā vicitrabhayadāruṇaśokaprāptāḥ // Suv_4.78 //
            </p>
         
         
         <p>
            te sarve mucyantu ca bandhanebhyaḥ saṃtāḍitā mucyantu ca tāḍanebhyaḥ /<br />
            vadhyāśca mucyantu jīvitebhyo vyasanāgatā nirbhayā bhontu sarve // Suv_4.79 //
            </p>
         
         
         <p>ye sattva kṣuttarṣanipīḍitāśca labhantu te bhojanapānacitram /
            <span class="note"><span class="bold">Bagchi 20</span></span>
            andhāśca paśyantu vicitrarūpān vadhirāśca śṛṇvantu manojñaghoṣān // Suv_4.80 //</p>
         
         
         <p>
            nagnāśca vastrāṇi labhantu citrā daridrasattvāśca dhanāṃllabhantu /<br />
            prabhūtadhanadhānyavicitraratnāḥ sarve ca sattvāḥ sukhino bhavantu // Suv_4.81 //
            </p>
         
         
         <p>
            mā kasyaciddhāvatu duḥkhavedanā sudarśanāḥ sattva bhavantu sarve /<br />
            abhirūpaprāsādikasaumyarūpā anekasukhasaṃcita nitya bhontu // Suv_4.82 //
            </p>
         
         
         <p>
            manaḥśāntapaurāḥ susamṛddhapuṇyāḥ vīṇā mṛdaṅgā paṭahā sughoṣā /<br />
            utsāḥ sarāḥ puṣkariṇī taḍāgāḥ suvarṇapadmotpalapadminībhiḥ // Suv_4.83 //
            </p>
         
         
         <p>
            sahacittamātreṇa tu teṣa bhontu annaṃ ca pānaṃ ca tathaiva vastram /<br />
            dhanaṃ hiraṇyaṃ maṇimuktibhūṣaṇaṃ suvarṇavaiḍūryavicitraratnam // Suv_4.84 //
            </p>
         
         
         <p>
            mā duḥkhaśabdāḥ kvaci loki bhontu bhā caikasattvaḥ pratikūladarśī /<br />
            sarve ca te bhontu udāravarṇāḥ prabhākarā bhontu paraspareṇa // Suv_4.85 //
            </p>
         
         
         <p>yā kāci saṃpatti manuṣyaloke sā teṣu bhotū manasopapattiḥ /
            <span class="note"><span class="bold">Bagchi 21</span></span>
            sarvābhiprāyā sahacittamātraiḥ puṇyena phalena paripūrayantu // Suv_4.86 //</p>
         
         
         <p>
            gandhaṃ ca mālyaṃ ca vilepanaṃ ca dhūpaṃ ca cūrṇaṃ kusumaṃ ca pūrṇam /<br />
            trikāle vṛkṣehi pravarṣayantu gṛhṇantu te sattva bhavantu tuṣṭāḥ // Suv_4.87 //
            </p>
         
         
         <p>
            kurvantu pūjāṃ daśasū diśāsu acintiyāṃ sarvatathāgatānām /<br />
            sabodhisattvān saśrāvakāṇāṃ dharmasya bodhipratisaṃsthitasya // Suv_4.88 //
            </p>
         
         
         <p>
            nīcāṃ gatiṃ sarvi vivarjayantu tarantu aṣṭāṅgikavīcivṛttāḥ /<br />
            āsādayantu jinarājamūrti labhantu buddhehi sadā samāgamam // Suv_4.89 //
            </p>
         
         
         <p>
            uccaiḥ kulīnā hi bhavantu nityaṃ prabhūtadhanadhānyasamṛddhakośāḥ /<br />
            rūpeṇa śauryeṇa yaśena kīrtyā samalaṅkṛtā bhontu anekakalpān // Suv_4.90 //
            </p>
         
         
         <p>
            sarvā striyo nitya narā bhavantu śūrāśca vīrāśca vijñapaṇḍitāśca /<br />
            te sarvi bodhāya carantu nityaṃ carantu te pāramitāsu ṣaṭsu // Suv_4.91 //
            </p>
         
         
         <p>paśyantu buddhān daśasū diśāsu ratnottamavṛkṣasukhopaviṣṭān /
            <span class="note"><span class="bold">Bagchi 22</span></span>
            vaiḍūryasiṃhāsani saṃniṣaṇṇān śṛṇvantu dharmāṃśca prakāśyamānān // Suv_4.92 //</p>
         
         
         <p>
            pāpāni karmāṇi mayā jitāni pūrvārjitā yadbhavasaṃkaṭeṣu /<br />
            ye pāpakarmābhiratā vahante te sarvi kṣīyantu ca nirviśeṣāḥ // Suv_4.93 //
            </p>
         
         
         <p>
            te sarvasattvā bhavabandhanasthāḥ saṃsārapāśairdṛḍhabandhabaddhāḥ /<br />
            prajñākarairbhāsita bhontu bandhanānmucyantu duḥkhairupajā bhavantu // Suv_4.94 //
            </p>
         
         
         <p>
            ye cāpi sattvā iha jāmbudvīpe ye cāpi anyaṣu ca lokadhātuṣu /<br />
            kurvantu gambhīravicitrapuṇyaṃ tatsarvapuṇyaṃ hyanumodayāmi // Suv_4.95 //
            </p>
         
         
         <p>
            tenaiva puṇyābhyanumodanena kāyena vācā manasārjitena /<br />
            praṇidhānasiddhiḥ saphalā mayāstu spṛśeya bodhiṃ virajāmanuttarām // Suv_4.96 //
            </p>
         
         
         <p>
            yo vandate toṣyati daśabalān sadā ca prasannaśuddhāmalamānasena /<br />
            imāya pariṇāmanadeśanāya ṣaṣṭiṃ ca kalpān jahate apāyān // Suv_4.97 //
            </p>
         
         
         <p>etebhi ślokebhi ca varṇitebhiḥ puruṣāḥ striyo brahmaṇakṣatriyā ca /
            <span class="note"><span class="bold">Bagchi 23</span></span>
            yastoṣyate muniṃ sa kṛtāñjalibhiḥ sthihitva sarvatra jātismaru śatajātiṣu // Suv_4.98
            //</p>
         
         
         <p>
            sarvāṅga sarvendriya śobhitāṅgo vicitrapūrṇebhirguṇairupetaḥ /<br />
            narendrarājaiśca supūjitaḥ sadā etādṛśo bheṣyati tatra tatra // Suv_4.99 //
            </p>
         
         
         <p>
            na tairekasya buddhasya cāntike kuśalaṃ kṛtam /<br />
            na dvayorapi trayeṣu na pañcasu na daśasu // Suv_4.100 //
            </p>
         
         
         <p>
            tathā buddhasahasrāṇāmāntike kuśalaṃ kṛtam /<br />
            yeṣāmidaṃ karṇapuṭe deśanaṃ praviṣyatīti // Suv_4.101 //
            </p>
         
         
         <p>iti śrīsuvarṇaprabhāsottamasūtrendrarāje deśanāparivarto nāma caturthaḥ //</p>
         
         
         
         
         <span class="note"><span class="bold">Bagchi 24</span></span>
         
         <p>// kamalākarasarvatathāgatastavaparivartaḥ //</p>
         
         
         <p>atha khalu bhagavāṃstāṃ bodhisattvasamuccayāṃ kuladevatāmetadavocat / tena khalu punaḥ
            kuladevate kālena tena samayena rājā suvarṇabhujendro nāmāsīt / etena kamalākareṇa
            sarvatathāgatastavenātītānāgatapratyutpannān buddhān bhagavato 'bhyastāvīt //</p>
         
         
         <p>
            ye jina pūrvaka ye ca bhavanti ye ca dhriyanti daśodiśi loke /<br />
            teṣa jināna karomi praṇāmaṃ taṃ jinasaṃghamahaṃ praśayiṣye // Suv_5.1 //
            </p>
         
         
         <p>
            śāntapraśāntaviśuddhamunīndraṃ suvarṇavarṇaprabhāsitagātram /<br />
            sarvasurāsurasusvarabuddhaṃ brahmarute svaragarjitaghoṣam // Suv_5.2 //
            </p>
         
         
         <p>
            ṣaṭpadamaulamahīruhakeśaṃ nīlasukuñcitakāśanikāśam /<br />
            śaṅkhatuṣārasupāṇḍaladantaṃ hemavirājitabhāsitanābham // Suv_5.3 //
            </p>
         
         
         <p>
            nīlaviśālaviśuddhasunetraṃ nīlamivitpalapracyutibhāsam /<br />
            padmasuvarṇaviśālasujihvaṃ padmaprabhāsitapadmamukhābham // Suv_5.4 //
            </p>
         
         
         <p>
            śaṅkhamṛṇālanibhāmukhatorṇaṃ dakṣiṇavartitaverulivarṇam /<br />
            sūkṣmaniśākarakṣīṇaśaśīva gātra munermramarājvalanābham // Suv_5.5 //
            </p>
         
         <span class="note"><span class="bold">Bagchi 25</span></span>
         
         <p>
            kāñcanakoṭi suvarṇamṛduraṃ nāsamukhonnata pīvaraghrāṇam /<br />
            agradharāgraviśiṣṭasunāsaṃ mṛduka sarvajināṃśa satatam // Suv_5.6 //
            </p>
         
         
         <p>
            ekasame cittaromamukhāgraṃ vālasuromapradakṣiṇavartam /<br />
            nīlanibhā jvalakuṇḍalajātaṃ nīlavirājitamaulisugrīvam // Suv_5.7 //
            </p>
         
         
         <p>
            jātasamānaprabhāsitagātraṃ pūjitasarvi deśodiśi loke /<br />
            duḥkhamanantapraśāntatriloke sarvasukhena ca tarpitasattvam // Suv_5.8 //
            </p>
         
         
         <p>
            narakagātiṣvatha tiryaggatīṣu pretasurāsuramanuṣyagatīṣu /<br />
            teṣu ca sarvasukhārpitasattvaṃ sarvapraśānta apāyagatīṣu // Suv_5.9 //
            </p>
         
         
         <p>
            varṇasuvarṇakanākanibhāsaṃ kāñcanataptaprabhāsitagātram /<br />
            saumyaśaśāṅkasuvimalavakraṃ vikāsitarājitasuvimalavadanam // Suv_5.10 //
            </p>
         
         
         <p>
            taruṇatanūruhakomalagātraṃ siṃhamivākramavikramanāgam /<br />
            lambitahasta pralambitabāhuṃ mārutapreritaśālalateva // Suv_5.11 //
            </p>
         
         <span class="note"><span class="bold">Bagchi 26</span></span>
         
         <p>
            vyomaprabhājvalamuñcitaraśmiṃ sūryasahasramiva pratapantam /<br />
            nirmalagātravarebhi munīndraṃ sarvaprabhāsita kṣetramanantam // Suv_5.12 //
            </p>
         
         
         <p>
            candraniśākarabhāskarajālaṃ kṣetramanantasahasraśateṣu /<br />
            te 'pi ca niṣṭhita sarvamabhūṣi buddhaprabhāsavirocanatāyai // Suv_5.13 //
            </p>
         
         
         <p>
            buddhadivākaralokapradipaṃ buddhadivākaraśatasahasram /<br />
            kṣetramanantasahasraśateṣu paśyatu sattva tathāgatasūryam // Suv_5.14 //
            </p>
         
         
         <p>
            puṇyasahasraśatāccitakāyaṃ sarvaguṇebhiralaṅkṛtagātram /<br />
            śauṇḍagajendranibhaṃ jinabāhuṃ vimalasulakṣaṇamaṇḍitahastam // Suv_5.15 //
            </p>
         
         
         <p>bhūmitalopamarajasamatulyaṃ sūkṣmarajopama ye gatabuddhāḥ //</p>
         
         
         <p>sūkṣmarajopama ye ca bhavanti sūkṣmarajopama ye ca sthihanti // Suv_5.16 //</p>
         
         
         <p>
            teṣa jināna karomi praṇāmaṃ kāyatu vācamanena prasannaḥ /<br />
            puṣpapradānasugandhapradānairvarṇaśatena sucetasi cāpi // Suv_5.17 //
            </p>
         
         
         <p>jihvaśatairapi buddhaguṇāni kalpasahasraśate na hi vaktum /
            <span class="note"><span class="bold">Bagchi 27</span></span>
            ye guṇasādhunivṛtti jinānāṃ sā ca varāgravicitra anekaiḥ // Suv_5.18 //</p>
         
         
         <p>
            ekajinasya guṇā na hi śakyā jihvaśatairapi bhāṣitu kaścit /<br />
            kāmamaśakti hi sarvajinānāṃ ekaguṇasya hi vistara vaktum // Suv_5.19 //
            </p>
         
         
         <p>
            sarvasadevakuloktasamūhaḥ sarvabhavāgrabhave jalapūrṇā /<br />
            keśagrahaṇena tu śakya pramātuṃ naiva ca ekaguṇā sugatānām // Suv_5.20 //
            </p>
         
         
         <p>
            varṇita saṃstuta me jinasarvaṃ kāyatu vāca prasannamanena /<br />
            yanmama sañcitapuṇyaphalāgraṃ tena ca sattva prabhotu jinatvam // Suv_5.21 //
            </p>
         
         
         <p>
            evaṃ stavitva narapati buddhaṃ evaṃ karoti nṛpaḥ praṇidhānam /<br />
            yatra ca kutraci mahya bhaveta jāti anāgatakalpamanantā // Suv_5.22 //
            </p>
         
         
         <p>
            īdṛśi bheri mi paśyami svapne īdṛśa deśana tatra śṛṇomi /<br />
            īdṛśa jīnastutikamalākara jātiṣu tatra labhe smaraṇatvam // Suv_5.23 //
            </p>
         
         
         <p>buddhaguṇāni anantamatulyā ye 'pi ca durlabha kalpasahasraiḥ /
            <span class="note"><span class="bold">Bagchi 28</span></span>
            amu śruṇeya ca svapnagato 'pi teṣu ca deśayi divasagato 'pi // Suv_5.24 //</p>
         
         
         <p>
            duḥkhasamudra vimocayi sattvā pūrayi ṣaḍabhi pi pāramitābhiḥ /<br />
            bodhimanuttara paśca labheyaṃ kṣetra bhaveta mamā asamarthyam // Suv_5.25 //
            </p>
         
         
         <p>
            bheripradānavipākaphalena sarvajināna ca saṃstutihetoḥ /<br />
            saṃmukha paśyami śākyamunīndraṃ vyākaraṇaṃ hyahu tatra labheyam // Suv_5.26 //
            </p>
         
         
         <p>
            ye ima dāraka dvau mama putrau kanakendra kanakaprabhāsvaraḥ /<br />
            te ubhi dāraka tatra labheyaṃ bodhimanuttara vyākaraṇaṃ ca // Suv_5.27 //
            </p>
         
         
         <p>
            ye 'pi ca sattva arakṣa atrāṇā śaraṇavihīna viyāsagatāśca /<br />
            teṣu bhaveya anāgata sarva trāṇaparāyaṇaśaraṇebhiśca // Suv_5.28 //
            </p>
         
         
         <p>
            duḥkhasamudbhavasaṃkṣayakartā sarvasukhasya ca ākarabhūtaḥ /<br />
            kalpa anāgata bodhi careyaṃ yattaka pūrvakakoṭigatāśca // Suv_5.29 //
            </p>
         
         
         <p>svarṇaprabhottamadeśanatāya pāpasamudra śoṣatu mahyam /
            <span class="note"><span class="bold">Bagchi 29</span></span>
            karmasamudra vikīryatu mahyaṃ kleśasamudra vicchidyatu mahyam // Suv_5.30 //</p>
         
         
         <p>
            puṇyasamudra prapūryatu mahyaṃ jñānasamudra viśodhyatu mahyam /<br />
            vimalajñānaprabhāsabalena sarvaguṇāna samudra bhaveyā // Suv_5.31 //
            </p>
         
         
         <p>
            bodhiguṇairguṇaratna prapūrṇā deśanasvarṇa prabhāsabalena /<br />
            puṇyaprabhāsa bhaviṣyati mahyaṃ bodhiprabhāsa viśodhyatu mahyam // Suv_5.32 //
            </p>
         
         
         <p>
            kāyaprabhāsa bhaviṣyati mahyaṃ puṇyaprabhāsa virocanatā ca /<br />
            sarvatriloki viśiṣṭa bhaveyaṃ pūṇyabalena samanvita nityam // Suv_5.33 //
            </p>
         
         
         <p>
            duḥkhasamudra uttārayitā sarvasukhasya ca sāgarakalpya /<br />
            kalpamanāgata bodhi careyaṃ yattakapūrvakakoṭigatāśca // Suv_5.34 //
            </p>
         
         
         <p>
            yādṛśakṣetraviśiṣṭa triloke sarvajinānamananta guṇena /<br />
            tādṛśakṣetramanantaguṇaṃ bheṣyati mahyamanāgatasarvam // Suv_5.35 //
            </p>
         
         
         <p>iti śrīsuvarṇaprabhāsottamasūtrendrarāje kamalākarasarvatathāgatastavaparivarto nāma
            pañcamaḥ //</p>
         
         
         
         
         <span class="note"><span class="bold">Bagchi 30</span></span>
         
         <p>// Śūnyatāparivartaḥ //</p>
         
         
         <p>atha khalu bhagavāṃstasyāṃ velāyāmimā gāthā abhāṣata //</p>
         
         
         <p>
            anyeṣu sūtreṣu acintiyeṣu ativistaraṃ deśitaśūnyadharmāḥ /<br />
            tasmādime sūtravarottame vaḥ saṃkṣepato deśita śūnyadharmāḥ // Suv_6.1 //
            </p>
         
         
         <p>
            sattvo 'lpabuddhiravijānamāno na śakya jñātuṃ khalu sarvadharmā /<br />
            paśyeha sūtrendravarottamena saṃkṣepato deśita śūnyadharmāḥ // Suv_6.2 //
            </p>
         
         
         <p>
            anyairupāyairnayahetubhiśca sattvāna kāruṇyavaśodayārtham /<br />
            prakāśitaṃ sūtravarendrametaṃ yathābhijānanti hi sarvasattvāḥ // Suv_6.3 //
            </p>
         
         
         <p>
            ayaṃ ca kāyo yatha śūnyagrāmaḥ ṣaḍgrāma coropama indriyāṇi /<br />
            tānyekagrāme nivasanti sarve na te vijānanti paraspareṇa // Suv_6.4 //
            </p>
         
         
         <p>
            cakṣurindriyaṃ rūpameteṣu dhāvati śrotrendriyaṃ śabdavicāraṇena /<br />
            ghrāṇendriyaṃ gandhavicitrahāri jihvandriyaṃ nitya raseṣu dhāvati // Suv_6.5 //
            </p>
         
         <span class="note"><span class="bold">Bagchi 31</span></span>
         
         <p>
            kāyendriyaṃ sparśagato 'bhidhāvati manendriyaṃ dharmavicāraṇena /<br />
            ṣaḍindriyāṇīti paraspareṇa svakaṃ svakaṃ viṣayamabhidhāvati // Suv_6.6 //
            </p>
         
         
         <p>
            cittaṃ hi māyopama cañcalaṃ ca ṣaḍindriyaṃ viṣayavicāraṇaṃ ca /<br />
            yathā naro dhāvati śūnyagrāme saṃgrāma caurebhi samāśritaśca // Suv_6.7 //
            </p>
         
         
         <p>
            cittaṃ yathā ṣaḍviṣayāśritaṃ ca prajānate indriya gocaraṃ ca /<br />
            rūpaṃ ca śabdaṃ ca tathaiva gandhaṃ rasaṃ ca sparśa tatha dharmagocaram // Suv_6.8
            //
            </p>
         
         
         <p>
            cittaṃ ca sarvatra ṣaḍindriyeṣu śakuniriva cañcalaṃ indriyasaṃpraviṣṭam /<br />
            yatra yatrendriyasaṃśritaṃ ca na cendriyaṃ kurvatu jānamātmakam // Suv_6.9 //
            </p>
         
         
         <p>
            kāyaśca niśceṣṭa nirvyāpāraṃ ca asārakaḥ pratyayasaṃbhavaśca /<br />
            abhūtavikalpasamutthitaśca sthitakarmayantraṃ ivaṃ śūnyagrāmaḥ // Suv_6.10 //
            </p>
         
         <span class="note"><span class="bold">Bagchi 32</span></span>
         
         <p>
            kṣityambhatejo 'nilāni yathā cauragrāmāntaḥ sthita deśadeśe /<br />
            paraspareṇaiva sadā viruddhā yathaiva āśīviṣa ekaveśmani // Suv_6.11 //
            </p>
         
         
         <p>
            dhātūragāste ca caturvidhāni dve ūrdhvagāmī dvaya heṣṭagāmī /<br />
            dvayādvayaṃ diśi vidiśāsu sarvaṃ naśyanti tā dhātubhujaṅgamāni // Suv_6.12 //
            </p>
         
         
         <p>
            kṣityuragaśca saliloragaśca imau ca heṣṭā kṣayatāṃ vrajete /<br />
            tejoragaścānilamārutoraga imau hi dve ūrdhvagatau nabho 'nte // Suv_6.13 //
            </p>
         
         
         <p>
            cittaṃ ca vijñānamadhyasthitaṃ ca gatvā yathā pūrvakṛtena karmāṇā /<br />
            deve manuṣyaeṣu ca triṣvapāyā yathākṛtaṃ pūrvabhave pravarttyā // Suv_6.14 //
            </p>
         
         
         <p>
            śleṣmānilapittakṣayāntaprāptaḥ kāyaḥ śakṛnmūtraparīṣapūrṇaḥ /<br />
            nirābhirāmaḥ kṛmikṣudrapūrṇaḥ kṣiptaḥ śmaśāne yatha kāṣṭhabhūtaḥ // Suv_6.15 //
            </p>
         
         
         <p>paśyāhi tvaṃ devata ebhi evaṃ katyatra sattvastatha pudgalo vā /
            <span class="note"><span class="bold">Bagchi 33</span></span>
            śūnyā hi ete khalu sarvadharmā avidyataḥ pratyayasaṃbhavāśca // Suv_6.16 //</p>
         
         
         <p>
            ete mahābhūta abhūta sarvāśca yasmānmahābhūtaprakṛtyabhāvā /<br />
            tasmācca bhūtā hi asaṃbhavāśca avidyamānā na kadāci vidyate // Suv_6.17 //
            </p>
         
         
         <p>
            avidyataḥ pratyayasaṃbhavāśca avidyamānaiva avidyavācaḥ /<br />
            tasmānmayā ukta avidya eṣā saṃskāravijñāna sanāmarūpam // Suv_6.18 //
            </p>
         
         
         <p>
            ṣaḍāyatanasparśa tathaiva vedanā tṛṣṇā upādāna tathā bhavaśca /<br />
            jātijarāmaraṇaśoka upadravāṇāṃ duḥkhāni saṃskāra acintiyāni // Suv_6.19 //
            </p>
         
         
         <p>
            saṃsāracakre ca yathā sthitāni abhūta saṃbhūta asaṃbhavāśca /<br />
            ayoniśaścittavicāraṇaṃ tathā dṛṣṭīgataṃ chetsyatha ātmanaiva // Suv_6.20 //
            </p>
         
         
         <p>
            jñānāsinā chindatha kleśajālaṃ skandhālayaṃ paśyatha śūnyabhūtam /<br />
            sparśetha taṃ bodhiguṇaṃ hyudāraṃ vivarta ca me amṛtapurasya dvāram // Suv_6.21 //
            </p>
         
         
         <p>saṃdarśi taṃ amṛtapurasya bhājanaṃ pravekṣya taṃ amṛtapurālayaṃ śubham /
            <span class="note"><span class="bold">Bagchi 34</span></span>
            tarpiṣya ha amṛtatarasena ātmanāṃ parāhatā me varadharmabherīḥ // Suv_6.22 //</p>
         
         
         <p>
            āpūrito me varadharmaśaṅkhaḥ prajvālitā me varadharma ulkā /<br />
            suvarṣitaṃ me varadharmavarṣaṃ parājitā me parakleśaśatravaḥ // Suv_6.23 //
            </p>
         
         
         <p>
            ucchrepitaṃ me varadharmadhvajaṃ pratāritā me bhavasattvasamudrāḥ /<br />
            pidhitāni me 'pāyapathāni trīṇi kleśāgnidāhaṃ śamayitva prāṇinām // Suv_6.24 //
            </p>
         
         
         <p>
            yasmāddhi pūrvamahamanekakalpān acintiyā pūjitva nāyakā hi /<br />
            caritva bodhāya dṛḍhavratena saddharmakāyaṃ pariveṣamāṇaḥ // Suv_6.25 //
            </p>
         
         
         <p>
            hastau ca pādau ca parityajitvā dhanaṃ hiraṇyaṃ maṇimuktabhūṣaṇam /<br />
            nayanottamāṅgaṃ priyadāraputraṃ suvarṇavaiḍūryavicitraratnāni // Suv_6.26 //
            </p>
         
         
         <p>
            chinditvā trisāhasrāyāṃ sarvavṛkṣavanaspatīm /<br />
            sarvaṃ ca cūrṇayitvā tat kuryāt sūkṣmarajopamam // Suv_6.27 //
            </p>
         
         
         <p>
            cūrṇarāśiṃ karitvā tu yāvadākāśagocaram /<br />
            aśakadbhabhāgabhinnāya dharaṇīrajaḥsamāni vā // Suv_6.28 //
            </p>
         
         <span class="note"><span class="bold">Bagchi 35</span></span>
         
         <p>
            sarvasattvā aneke hi jñānavata tathaiva ca /<br />
            sarvaṃ gaṇayituṃ śakyaṃ na tu jñātaṃ jinasya ca // Suv_6.29 //
            </p>
         
         
         <p>
            ekakṣaṇapravṛttaṃ tu yajjñānaṃ ca mahāmuneḥ /<br />
            anekakalpakoṭīṣu na śakyaṃ gaṇayituṃ kvacit // Suv_6.30 //
            </p>
         
         
         <p>iti śrīsuvarṇaprabhāsottamasūtrendrarāje śūnyatāparivarto nāma ṣaṣṭhaḥ //</p>
         
         
         
         
         <span class="note"><span class="bold">Bagchi 36</span></span>
         
         <p>// Caturmahārājaparivartaḥ //</p>
         
         
         <p>atha khalu vaiśravaṇo mahārājo dhṛtarāṣṭro mahārājo virūḍhako mahārājo virūpākṣo mahārāja
            utthāyasanebhya ekāṃsena cīvarāṇi prāvṛtya dakṣiṇajānumaṇḍalāni pṛthivyāṃ pratiṣṭhāpya
            yena bhagavāṃstenāñjaliṃ praṇamya bhagavantametadavocan / ayaṃ bhagavan, suvarṇaprabhāsottamasūtrendrarājaḥ
            sarvatathāgatabhāṣitaḥ sarvatathāgatāvalokitaḥ sarvatathāgatasamanvāgataḥ sarvabodhisattvagaṇanamaskṛtaḥ
            sarvadevagaṇapūjitaḥ sarvedevendragaṇasaṃpraharṣakaḥ sarvalokapālastutaḥ stavito varṇitaḥ
            praśaṃsitaḥ sarvadevabhavanāvabhāsitaḥ sarvasattvānāṃ paramasukhapradāyakaḥ sarvanarakatiryagyoniyamalokaduḥkhasaṃśodhakaḥ
            sarvabhayapratiśamanaḥ sarvaparacakrapratinivartako durbhikṣakāntārapraśamano vyādhikāntārapraṇāśako
            jñānaprakāśakaḥ paramaśāntikaraḥ śokāyāsapraśamano vividhanānopadravyapraśamayitopadravaśatasahasrapraṇāśayitā
            / imamasya bhadanta bhagavan suvarṇaprabhāsottamasūtrendrarājasya vistareṇa parṣadi
            saṃprakāśyamānasyāsmākaṃ catūrṇāṃ mahārājānāṃ sabalaparivārāṇām / etena ca dharmaśravaṇena
            dharmāmṛtarasena ca divyātmabhāvamahātejasā vivardhayiṣyanti // asmākaṃ kāyeṣu vīryaṃ
            ca balaṃ sthāma ca saṃjanitaṃ bhaviṣyanti / tejaśca śriyaṃ ca lakṣmīṃ cāsmākaṃ kāyeṣvāviśanti
            / vayaṃ bhagavaṃścatvāro mahārājā dhārmikāśca dharmavādinaśca dharmarājā dharmeṇa
            vayaṃ bhadanta bhagavan devanāgayakṣagandharvāsuragaruḍanaramahoragāṇāṃ rājatvaṃ kārayiṣyāmaḥ
            / te vayaṃ bhagavan, catvāro mahārājāḥ sārdhamaṣṭāviṃśatiyakṣasenāpatibhiranekaiśca
            yakṣaśatasahasraiḥ satatasamitaṃ sarve jambudvīpaṃ divyena viśuddhenātikrāntamānuṣyakeṇa
            vyavalokayiṣyāma ārakṣayiṣyāmaḥ paripācayiṣyāmaḥ / tena hetunā bhadanta bhagavannasmākaṃ
            caturṇāṃ mahārājānāṃ lokapāla iti saṃjñotpāditā //</p>
         
         <span class="note"><span class="bold">Bagchi 37</span></span>
         
         <p>ye kecidbhadanta bhagavannasmin jambudvīpe viparyāsāḥ paracakreṇa copahatā bhaviṣyanti,
            durbhikṣakāntareṇa vā nānāvidhairupadravaśatairupadravasahasrairupadravaśatasahasrairupahatā
            bhaviṣyanti, te vayaṃ bhadanta bhagavan catvāro mahārājā idamasya suvarṇaprabhāsoottamasūtrendrarājasya
            teṣāṃ ca sūtredradhāriṇāṃ bhikṣūṇāṃ saṃcodanāṃ kariṣyāmaḥ / yadā ceme bhadanta bhagavan
            dharmabhāṇakā bhikṣavo 'smākaṃ caturṇāṃ mahārājānāṃ saṃcodanayā buddhādhiṣṭhānena
            ca yeṣu viṣayeṣūpasaṃkrameyusteṣu te viṣayeṣuḥ cemaṃ suvarṇaprabhāsottamasūtrendrarājaṃ
            vistareṇa saṃprakāśayeyuḥ / ya imānyevaṃrūpāṇi viṣayagatāti nānāvidhānyupadravaśatānyupadravasahasrānyupadravaśatasahasrāṇi
            ca praśamayiṣyanti //</p>
         
         
         <p>yasya ca bhadanta bhagavan manuṣyarājasya viṣaye te sūtrendradhārakā bhikṣavā dharmabhāṇākā
            upasaṃkrāntā bhaviṣyanti / ayaṃ ca manuṣyarāja imaṃ suvarṇaprabhāsasūtrendrarājaṃ
            śṛṇyāt / śrutvā ca teṣāṃ sūtrendradhārakāṇāṃ bhikṣūṇāṃ sarvapratyarthikebhya ārakṣāṃ
            kuryāt paritrāṇaṃ parigrahaṃ paripālanaṃ kuryāt / te vayaṃ bhadanta bhagavan catvāro
            mahārājāstasya manuṣyarājasya sarvaviṣayagatānāṃ ca sattvānāmārakṣāṃ kariṣyāmaḥ paritrāṇaṃ
            parigrahaṃ paripālanaṃ śāntisvastyayanaṃ kariṣyāmaḥ / yadā ca bhadanta bhagavan sarvamanuṣyarājaḥ
            sūtrendradhārakāṇāṃ bhikṣubhikṣuṇyupāsakopāsikānāṃ sarvasukhopadhānaiḥ sukhatāṃ kuryāt
            / te vayaṃ bhadanta bhagavan catvāro mahārājāstaṃ manuṣyarājaṃ sarvarājebhyaḥ satkṛtataraṃ
            kariṣyāmo gurukṛtaṃ ca kariṣyāmo mānitaṃ ca pūjitaṃ ca sarvaviṣayeṣu ca prasaṃśanīyaṃ
            kariṣyāmaḥ /</p>
         
         
         <p>atha khalu bhagavāṃścaturṇāṃ mahārājānāṃ sādhukāramadāt / sādhu sādhu mahārājāḥ sādhu
            sādhu yuṣmākaṃ mahārājāḥ / yathāpi te yūyaṃ pūrvajinakṛtādhikārā avaropitakuśalamūlā
            bahubuddhakoṭīniyutaśatasahasraparyupāsitā dharmikāśca dharmavādinaśca dharmeṇa devānāṃ
            ca manuṣyāṇāṃ ca rājatvaṃ kārayadhvam / yathāpi pūrvadīrgharātraṃ sarvasattvānāṃ hitacittāḥ
            sukhamaitrīcittāḥ sarvasattvahitasukhādhyāśayapratipannāḥ (<span class="bold">Bagchi 38</span>) sarvāhitapratiṣedhikāḥ sarvasattvānāṃ sarvahitopasaṃhārābhiyuktāḥ / te yūyaṃ catvāro
            mahārājāsteṣāṃ manuṣyarājasya ca suvarṇaprabhāsottamasūtrendrarājasya pūjāsatkārābhiyuktānāmārakṣāṃ
            kariṣyata paritrāṇaṃ parigrahaṃ paripālanaṃ śāntisvastyayanaṃ kariṣyata / tena yuṣmābhiścaturmahārājaiḥ
            sabalaparivārairanekaiśca yakṣaśatasahasrairatītānāgatapratyutpannānāṃ buddhānāṃ bhagavatāṃ
            dharmanetryārakṣitā bhaviṣyati paripālitā ca parigṛhītā ca bhaviṣyati / tena yuṣmākaṃ
            caturṇāṃ mahārājānāṃ sabalaparivārāṇamanekeṣāṃ yakṣaśatasahasrāṇāṃ devānāṃ devāsurasaṃgrāme
            jayo bhaviṣyati, asurāṇāṃ ca parijayo bhaviṣyati / sarvaparacakrapramardakasya suvarṇaprabhāsottamasūtrendrarājasyārthāya
            teṣāṃ sūtrendradhārakāṇāṃ bhikṣubhikṣuṇyupāsakopāsikānāmārakṣāṃ kariṣyata paritrāṇaṃ
            parigrahaṃ paripālanaṃ śāntisvastyayanaṃ kariṣyata //</p>
         
         
         <p>atha vaiśravaṇo mahārājo dhṛtarāṣṭro mahārājo viruḍhako mahārājo virūpākṣo mahārāja
            utthāyāsanebhya ekāṃsāni cīvaraiḥ prāvṛtya dakṣiṇāni jānumaṇḍalāni pṛthivyāṃ pratiṣṭhāpya
            yena bhagavāṃstenāñjaliṃ praṇamya bhagavantametadavocan / ayaṃ bhadanta bhagavan,
            suvarṇaprabhāsottamasūtrendrarājo 'nāgate 'dhvani yatra grāmanagaranigamajanapadarāṣṭrarājadhānīṣu
            pracariṣyati yasya yasya manuṣyarājasya viṣayamanuprāpto bhaviṣyati / kaścidbhadanta
            bhagavanmanuṣyarājo bhagavan yenānena devendrasamayena rājaśāsreṇa rājatvaṃ kārayet
            / asya suvarṇaprabhāsottamasya sūtrendrarājasya śrotā bhavaṃstāśca sūtrendradhārakā
            bhikṣubhikṣuṇyupāsakopāsikāḥ satkuryādgurukuryānmānayetpūjayetsatatasamitaṃ suvarṇaprabhāsottamasūtrendrarājaṃ
            śṛṇuyāt / anena dharmaśravaṇena saṃcodanadharmāmṛtapuṇyātmakānāmasmākaṃ caturṇāṃ mahārājānāṃ
            sakalaparivārāṇāmanekeṣāṃ ca yakṣarākṣasaśatasahasrāṇāmimān divyātmabhāvān mahataujasā
            vivardhayet / mahāntaṃ vīryaṃ ca sthāma ca balaṃ cāsmākaṃ kāyeṣu tejaḥśriyaśca lakṣmī
            cāsmākaṃ vivardhayet / tena vayaṃ bhadanta bhagavaṃścatvāro mahārājāḥ sabalaparivārā
            anekaiḥ (<span class="bold">Bagchi 39</span>) yakṣaśatasahasrairadṛśyadbhiḥ kāyātmabhāvairetarhi cānāgate 'dhvani yatra grāmanagaranigamajanapadarāṣṭrarājadhānīṣūpasaṃkramiṣyāmaḥ
            tatrāyaṃ suvarṇaprabhāsottamaḥ sūtrendrarājaḥ pracariṣyati / teṣāṃ ca manuṣyarājānāmasya
            suvarṇaprabhāsottamasya sūtrendrarājasya śrotṝṇāṃ mātāpitṝṇāṃ cārakṣāṃ kariṣyāmaḥ
            / paritrāṇaṃ paripālanaṃ daṇḍaparihāraṃ śasraparihāraṃ śāntisvastyayanaṃ ca kariṣyāmaḥ
            / teṣāṃ ca rājakulānāṃ teṣāṃ ca rāṣṭrāṇāṃ teṣāṃ ca viṣayāṇāmārakṣāṃ kariṣyāmaḥ / paritrāṇaṃ
            parigrahaṃ paripālanaṃ daṇḍaparihāraṃ śasraparihāraṃ śāntisvastyayanaṃ kariṣyāmaḥ
            / tāṃśca viṣayān sarvabhayopāyāsebhyaḥ parimocayiṣyāmaḥ paracakrāṇi ca pratinivartayiṣyāmaḥ
            /</p>
         
         
         <p>yaḥ kaścit tasya manuṣyarājasya suvarṇaprabhāsottamasya sūtrendrarājasya śroturmānayituḥ
            pūjayituranyaḥ sāmantakaḥ pratiśatrurājā bhavet / yadā ca bhadanta bhagavaṃstasya
            sāmantakasya pratiśatro rājña evaṃ cittamutpādet / so 'haṃ caturaṅgena balakāyena
            sārdhamasya viṣayamupasaṃkrameyaṃ vināśayitum / tena khalu punarbhadanta bhagavān
            kālena tena samayenāsya suvarṇaprabhāsottamasya sūtrendrarājasya tejo 'nubhāvena tasya
            sāmantakasya pratiśatrurājasyānyai rājabhiḥ sārdhaṃ saṃgrāme bhaviṣyati / svaviṣayagatāśca
            viṣayavilopāśca bhaviṣyanti / dāruṇāśca rājasaṃkṣobhā bhaviṣyanti / graharogāśca viṣaye
            prādubhūtā bhaviṣyanti / nānāvyākṣepaśatāni viṣaye prādurbhūtāni bhaviṣyanti / yadā
            ca bhadanta bhagavaṃstasya sāmantakasya pratiśatrurājasya svaviṣayagatānyevaṃrūpāṇi
            nānopadravaśatāni nānāvyakṣepaśatāni bhaveyuḥ / sa ca bhadanta bhagavan sāmantakapratiśatrurājaścaturaṅgīṇīṃ
            senāṃ yojayitvā paracakragamanāya svaviṣayānniṣkrānto bhavet / yatrāyaṃ suvarṇaprabhāsottamaḥ
            sutrendrarājo bhavet sa pratiśatrurājaḥ sārdhaṃ caturaṅgabalakāyena taṃ viṣayamupasaṃkramitukāmo
            bhavet / taṃ vināśitukāmo bhavet / te vayaṃ bhadanta bhagavañcatvāro mahārājāḥ sabalaparivārā
            anekairyakṣarākṣasaśatasahasrairadṛśyairātmabhāvaistatropasaṃkramiṣyāmaḥ taṃ paracakramadhvānaṃ
            mārgapratipannaṃ (<span class="bold">Bagchi 40</span>) tathaiva pratinivartayiṣyāmo nānāvyākṣepaśatāni copasaṃhariṣyāmo vighnāṃśca kariṣyāmaḥ
            / yathā ca tatparacakraṃ na śakṣyati tatra viṣaya upasaṃkramitum / kutaḥ punarvināśaṃ
            kariṣyati //</p>
         
         
         <p>atha khalu bhagavāṃsteṣāṃ caturṇāṃ mahārājānāṃ sādhukāramadāt / sādhu sādhu mahārājāḥ
            sādhu khalu punaryuṣmākaṃ mahārājānām / yadyūyamatyā asaṃkhyeyakalpakoṭīniyutaśatasahasrasamudānītāyā
            anuttarāyāḥ samyaksaṃbodherarthāya teṣāṃ manuṣyarājānāmasya ca suvarṇaprabhāsottamasya
            sūtrendrarājasya śrotṝṇāmārakṣāṃ kariṣyatha / paritrāṇaṃ parigrahaṃ paripālanaṃ śāntisvastyayanaṃ
            kariṣyatha / tāni ca rājakulāni tāni nagarāṇi tāni ca rāṣṭrāṇi tāni ca viṣayāṇyārakṣayiṣyatha
            / paritrāṇaṃ parigrahaṃ paripālanaṃ daṇḍaparihāraṃ śasraparihāraṃ śāntisvastyayanaṃ
            kariṣyatha / tāni ca viṣayāṇi sarvamayopadravopasargāpāyāsebhyaḥ parimocayiṣyatha
            / paracakrāṇi ca nivartayiṣyatha / sarvajambudvīpagatānāṃ cāsya manuṣyarājasyākalahayābhaṇḍanayāvigrahayā
            vivādayautsukyamapapadyatha / yathā ca te yuṣmākaṃ caturṇāṃ mahārājānāṃ sabalaparivārāṇāmasmiñjambudvīpe
            teṣu caturṣu nagarasahasreṣu tāni caturaśītinagarasahasrāṇi teṣu teṣu viṣayeṣvabhirameyustena
            ca rājyaiśvaryeṇābhirameyustena ca dhanaskandhena parasparaṃ na viheṭhayeyuḥ / na
            parasparaṃ viheṭhaṃ janayeyuḥ / svena ca yathā pūrvakarmopacayena rājatvaṃ pratilabheyuḥ
            / svena ca rājyaiśvaryeṇa ca tuṣṭā bhaveyuḥ / na ca paraspareṇa vināśayeyuḥ / na viṣeya
            vināśāya parakrameyuḥ //</p>
         
         
         <p>yathā cāsmiñjambudvīpe teṣu caturaśītiṣu viṣayanagarasahasreṣu tāni caturaśītirāja
            sahasrāṇi paraspareṇa hitacittāni maitrīcittāni sukhacittāni paraspareṇa kalahayābhaṇḍanayāvigrahayāvivādayā
            sveṣu sveṣu viṣayeṣvabhiramerantena puṇyena caturṇāṃ mahārājānāṃ sabalaparivārāṇāmayaṃ
            ca jambudvīpaḥ sphīto bhaviṣyati / subhikṣaśca ramaṇīyaśca bahujanasamākīrṇaścarddhaścaujovataraśca
            bhaviṣyati / ṛtumāsārdhamāsasaṃvatsarāṇi ca sarvāṇi samācārayuktāni bhaviṣyanti /
            ahorātraṃ grahanakṣatracandrasūryāśca samāgrahiṣyanti / kālena ca varṣadhārāḥ pṛthivyāṃ
            nipatiṣyanti / sarvajamdudvīpagatāni ca sattvāni sarvadhanadhānyasamṛddhāni bhaviṣyanti
            / mahābhogāni cāmatsarāṇi ca bhaviṣyanti / parityāgavanti daśakuśalakarmapathasamanvāgatāni
            ca bhaviṣyanti / yadbhūyasā sugatau svargaloka upapatsyante / devabhuvanāni cākīrṇāni
            bhaviṣyanti devairdevaputraiśca //</p>
         
         <span class="note"><span class="bold">Bagchi 41</span></span>
         
         <p>yatkaścinmahārājo bhaved ya itthamasya suvarṇaprabhāsattamasya sūtrendrarājasya śrotā
            bhavenmānayitā ca pūjayitā ca teṣāṃ ca sūtrendradhārakāṇāṃ bhikṣubhikṣuṇyupāsakopāsikānāmautsukyaṃ
            satkuryād gurukuryānmānayetpūjayet / yuṣmākaṃ caturṇāṃ mahārājānāṃ sabalaparivārāṇāmanekeṣāṃ
            ca yakṣaśatasahasrāṇāmanukampārthāya satatasamitaṃ suvarṇaprabhāsottamaṃ sūtrendrarājendraṃ
            śṛṇvan / anena dharmaśravaṇasalilodakena yuṣmākametānyātmabhāvāni saṃtarpayet / mahataujasā
            yuṣmākametāni śarīrāṇi vivardhayet / mahacca yuṣmākaṃ vīryaṃ ca sthāma balaṃ ca vapuṣaḥ
            saṃjanayet / tejaśca śriyaśca lakṣmīśca yuṣmākaṃ vivardhayet / tena ca manuṣyarājena
            mama śākyamunestathāgatasyārhataḥ samyaksaṃbuddhasyācintyā mahāvipulavistīrṇā pūjā
            kṛtā bhaviṣyati / tena tasya manuṣyarājenātītānāgatapratyutpannānāṃ buddhānāmanekeṣāṃ
            tathāgatānāṃ koṭīniyutaśatasahasrāṇāmacintyā mahatī vistīrṇā sarvopakaraṇaiḥ pūjā
            kṛtā bhaviṣyati / tena tasya manuṣyarājasya mahatyārakṣā kṛtā bhaviṣyati / tena ca
            tasya rājño rakṣāṃ paritrāṇaṃ parigrahaṃ paripālanaṃ daṇḍaparihāraṃ śasraparihāraṃ
            śāntisvastyayanaṃ kṛtaṃ bhaviṣyati / agramahiṣyāśca rājaputrāṇāṃ ca sarvāntaḥpurasya
            ca rājakulasya ca sarvasya mahatyārakṣā kṛtā bhaviṣyati / paritrāṇaṃ parigrahaṃ paripālanaṃ
            śāntisvastyayanaṃ kṛtaṃ bhaviṣyati / rājakulanivāsanyaśca sarvadevatā ojovattarāśca
            cittena sukhasaumanasyena samanvāgatā bhavitāro ratimanubhaviṣyanti / tāni ca rāṣṭrāṇi
            tāni ca viṣayāṇi cārakṣitāni bhaviṣyanti / paripācitāni cānutpīḍitāni cākaṇṭakāni
            bhaviṣyanti / sarvaparacakrānyavamarditāni cānupasargāṇi cānupāyāsāni ceti //</p>
         
         
         <p>evamukte vaiśravaṇo mahārājo dhṛtarāṣṭro mahārājo virūḍhako mahārājo virūpākṣo mahārājaste
            sarve bhagavantametadavocan / tena ca bhagavanmanuṣyarājena susnātagātreṇa bhavitavyaṃ
            sugandhavāsanadhāriṇā navaruciravastraprāvṛtena nānālaṃkāravibhūṣitena bhavitavyam
            / ātmanaśca nīcataramāsanaṃ prajñapayitavyam / tatrāsane niṣīditvā rājyamadamattena
            na bhavitavyam / na coccai rājñā svayaṃ prajñapayitavyam / śāṭhyamānamadadarpavivarjitena
            cittenāyaṃ suvarṇaprabhāsottamaḥ sūtrendrarājaḥ śrotavyaḥ / tasya ca dharmabhāṇakasya
            bhikṣorantike śāstṛsaṃjñotpādayitavyā / tena manuṣyarājena tasminkāle tasmitsamaye
            'gramahiṣī rājaputrāśca rājaduhitaraśca sarvāntaḥpuragaṇāśca (<span class="bold">Bagchi 42</span>) priyahitābhyāṃ prekṣitavyāḥ / priyavacanaiścāgramahiṣī rājaputrāśca rājaduhitaraśca
            sarvāntaḥpuragaṇāśca ālapayitavyāḥ / nānāvicitrāśca dharmaśravaṇapūjā ājñāpayitavyāḥ
            / acintyayātulyayā prītyātmānaṃ saṃtarpayitavyam / acintyena prītisukhena sukhāpayitavyam
            / sukhendriyeṇa ca bhavitavyam / ātmanaśca mahābalena bhavitavyam / mahatā praharṣeṇātmā
            praharṣayitavyaḥ / mahatā premajātena dharmabhāṇakaḥ pratyutthātavyaḥ //</p>
         
         
         <p>evamukte bhagavāṃstāṃścaturo mahārājānetadavocat / tasmiṃśca khalu pugarmahārajāḥ
            kāle tasminsamaye tena manuṣyarājena sarvaśvetāni pāṇḍurāṇi navarucivastrāṇi prāvaritavyāni
            / nānāvibhūṣaṇālaṃkārairātmā samalaṃkartavyaṃ / mahatā rājānubhāvena mahatā rājavyūhena
            nānāvicitraratnamaṅgalaparigṛhītaistato rājakulādabhiniṣkramitavyam / tasya ca dharmabhāṇakasya
            bhikṣoḥ pratyudgamanāya gantavyam / tatkasya hetoḥ? yāvanti manuṣyarājastatra padāni
            bhāvayati tāvanti kalpakoṭīniyutaśatasahasrāṇi saṃsārātparāṅmukhāni kariṣyati tāvatāṃ
            cakravartirājakulakoṭīniyutaśatasahasrāṇāṃ lābhī bhaviṣyati / yāvanti sa tatra padānyatikramiṣyati
            tāvatāṃ caiva dṛṣṭadhārmikeṇācintyena mahatā rājyaiśvaryeṇa vivardhiṣyate / anekakalpakoṭīniyutaśatasahasrāṇāmudārodārāṇāṃ
            cāvasthānānāṃ saptaratnamayānāṃ divyavimānānāṃ lābhī bhaviṣyati / anekeṣāṃ ca divyodārāṇāṃ
            mānuṣyakāṇāṃ rājakulaputraśatasahasrāṇāṃ lābhī bhaviṣyati / sarvatra ca jātiṣu mahaiśvaryaprāpto
            bhaviṣyati / dīrghāyuṣkaśca bhaviṣyati / ciraṃjīvī ca bhaviṣyati / pratibhāṇavāṃścādeyavacanaśca
            yaśasvī ca suviśālakīrtiśca bhaviṣyati / sadevamānuṣāsurasya lokasya sukhitaśca bhaviṣyati
            / udārodārāṇāṃ ca divyamānuṣyakāṇāṃ sukhānāṃ lābhī bhaviṣyati / mahābalaśca mahānagnabalavegadhārī
            cābhirūpaḥ prāsādiko darśanīyaḥ paramayā śubhavarṇapuṣkaratayā samanvāgataśca bhaviṣyati
            / sarvatra jātiṣu tathāgatasamavadhānagato bhaviṣyati / sarvakalyāṇamitrāṇi ca pratilapsyate
            / aparimitapuṇyaskandhasya parigṛhīto bhaviṣyati //</p>
         
         
         <p>imanyevaṃrūpāṇi mahārājaguṇānuśaṃsāni saṃpaśyamānena tena rājñā dharmabhāṇako yojanātpratyutthātavyaḥ
            / tasya dharmabhāṇakasyāntike śāstṛsaṃjñotpādayitavyā / evaṃ cittamutpādayitavyam
            / adya mama śākyamunistathāgato 'rhansamyaksaṃbuddha iha rājakule pravekṣyati / adya
            mama śākyamunistathāgato 'rhansamyaksaṃbuddha iha rājakule svajanamanuśasiṣyate /
            sarvalokavipratyayanīyaṃ dharmaśravaṇaṃ śroṣyāmi / (<span class="bold">Bagchi 43</span>) adyāhamanena dharmaśravaṇenāvaivartiko bhaviṣyāmyanuttarāyāṃ samyaksaṃbodhau / adya
            mayā tathāgatakoṭīniyutaśataśasrāṇyārāgitāni bhaviṣyanti / adya mayātītānāgatapratyutpannānāṃ
            buddhānāṃ bhagavatāmacintyā mahatī vipulā vistīrṇā pūjā kṛtā bhaviṣyati / adya mama
            narakagatitiryagyoniyamalokaduḥkhānyantaśaḥ samucchinnāni bhaviṣyanti / adya mayānekānāṃ
            brahmendrarājatvakoṭīniyutaśatasahasrātmabhāvapratilabdhānāṃ kuśalamūlabījānyavaropitāni
            bhaviṣyanti / adya mayānekānāṃ śakrakoṭīniyutaśatasahasrātmabhāvapratilabdhānāṃ kuśalamūlānyavaropitāni
            bhaviṣyanti / adya mayānekāni cakravartirājakoṭīniyutaśatasahasrātmabhāvapratilabdhānāṃ
            kuśalamūlabījānyavaropitāni bhaviṣyanti / adya mayā sattvakoṭīniyutaśatasahasrāṇi
            saṃsārātparimocitāni bhaviṣyanti / adya mayācintyasuvipulavistīrṇāpāramitapuṇyaskandhaḥ
            parigṛhīto bhaviṣyanti / adya mama sarvāntaḥpurasya mahatyārakṣā kṛtā bhaviṣyanti
            / adya mama rājakule 'cintyā samabiśiṣṭānuttarā mahatī śāntiḥ kṛtā bhaviṣyati svastyayanaṃ
            ca / adya mamāyaṃ sarvaviṣaya ārakṣito bhaviṣyati / paripālitaścānutpīḍitaścānutkaṇṭhikaśca
            sarvaparacakrānavamarditaścānupasargaścānupāyāsaśca bhaviṣyati //</p>
         
         
         <p>yadā ca mahārājāḥ sa manuṣyarājo 'nenaivaṃrūpeṇa saddharmagauraveṇa suvarṇaprabhāsottamasūtrendrarājadhārakā
            bhikṣubhikṣuṇyupāsakopāsikāḥ satkuryādgurukuryānmānayedyuṣmākaṃ caturṇāṃ mahārājānāṃ
            sabalaparivārāṇāṃ teṣāṃ ca devagaṇānāmanekeṣāṃ ca yakṣaśatasahasrāṇāṃ mahā tathā dharmāṅgapratyakṣaṃ
            dadyāt yena caivāsau manuṣyarājaḥ puṇyabhisaṃskāreṇa kuśalābhisaṃskāreṇa ca tenaiva
            cātmabhāvena ca dṛṣṭadhārmikeṇācintyena mahatā rājyaiśvaryeṇa vivardhayiṣyati / dṛṣṭadhārmikeṇācintyena
            mahatā rājatejasā samanvāgato bhaviṣyati / śriyā ca tejasā ca lakṣmyā cālaṃkṛto bhaviṣyati
            / sarvapratyarthikāśca sarvaśatravaśca sahadharmeṇa sunigṛhītā bhaviṣyanti //</p>
         
         <span class="note"><span class="bold">Bagchi 44</span></span>
         
         <p>evamukte catvāro mahārājā bhagavantametadavocan / yaḥ kaścidbhadanta bhagavanmanuṣyarājo
            bhavet so 'nenaivaṃrūpeṇa dharmagauraveṇemaṃ suvarṇaprabhāsottamaṃ sūtrendrarājaṃ
            śṛṇuyāt / tāśca sūtrendradhārakā bhikṣubhikṣuṇyupāsakopāsikāḥ satkuryādgurukuryānmānayetpūjayet
            / asmākaṃ caturṇāṃ mahārājānāmarthāya tadrājakulaṃ suśodhitaṃ śodhayet / nānāgandhodakasaṃsiktaṃ
            kuryāt / taṃ ca dharmaśrāvaṇamasmābhiścaturbhiśca mahārājaiḥ sārdhaṃ sādhāraṇaṃ śṛṇyādātmano
            'rthāya sarvadevatā ca kiṃcinmātraṃ kuśalaṃ pratyakṣaṃ dadyāt / samantaraniṣaṇṇasya
            ca bhadanta bhagavaṃstasya bhikṣordhamāsanagatasya tena manuṣyarājenāsmākaṃ caturṇāṃ
            mahārājānāmarthāya nānāgandhā dhūpayitavyāḥ / sahadhūpiteṣu bhadanta bhagavaṃstasya
            suvarṇaprabhāsottamasya sūtrendrarājasya pūjārthāya nānāgandheṣu nānāgandhadhūpalatā
            niścaranti / tasminneva kṣaṇalavamuhūrte 'smākaṃ caturṇāṃ mahārājānāṃ svakasvakabhavanagatānyuparyantarīkṣe
            nānāgandhadhūpalatāchatrāṇi saṃsthāsyanti / udārāṃśca gandhānāghrāsyanti / suvarṇavarṇamayāścāvabhāsāḥ
            prādurbhaviṣyanti / tena cāvabhāsenāsmākaṃ bhavanānyavabhāsitāni bhaviṣyanti / brahmaṇaḥ
            sahāṃpateḥ śakrasya ca devānāmindrasya sarasvatyāśca mahādevyā dṛḍhāyāśca mahādevyāḥ
            śriyaśca mahādevyāḥ saṃjayasya ca mahāyakṣasenāpateraṣṭāviṃśatīnāṃ ca mahāyakṣasenāpatīnaṃ
            maheśvarasya ca devaputrasya vajrapāṇeśca mahāyakṣasenāpatermāṇibhadrasya ca mahāyakṣasenāpaterhārītyāśca
            pañcaputraśataparivārāṇāmanavataptasya ca nāgarājasya caiteṣāṃ bhadanta bhagavansvakasvakabhavanagatānām
            / tena kṣaṇalavamuhūrtenoparyantarīkṣe nānāgandhadhūpalatāchatrāṇi saṃsthāsyanti /
            udārāṃśca nānāgandhānāghrāsyanti / suvarṇavarṇamayāścāvabhāsāḥ prādurbhaviṣyanti /
            tayā cāvabhāsayā sarvabhavanānyavabhāsitāni bhaviṣyanti //</p>
         
         
         <p>evamukte bhagavāṃścaturo mahārājānetadavocat / na kevalaṃ yuṣmākaṃ caturṇāṃ mahārājānāṃ
            svakasvakabhavanagatānāmuparyantarīkṣagatāti nānāgandhadhūpalatāchatrāṇi saṃsthāsyanti
            / tatkasya hetoḥ? sahapradhūpitāśca mahārājāstena manuṣyarājena nānāgandhā asya suvarṇaprabhāsottamasya
            sūtrendrarājasya pūjopasthānāya / tataścaiva dhūpakuṇḍahastaparigṛhītā nānāgandhadhūpalatā
            niścariṣyanti / tena kṣaṇalavamuhūrtena sarvasyāmasyāṃ trisāhasramahāsāhasrāyāṃ lokadhātau
            yatra koṭīśataṃ candrāṇāṃ (<span class="bold">Bagchi 45</span>) koṭīśataṃ sumerūṇāṃ parvatarājānāṃ koṭīśataṃ cakravāḍamahācakravāḍānāṃ parvatarājānāṃ
            koṭīśataṃ caturmahādvīpānāṃ koṭīśataṃ caturmahārājakāyikānāṃ devānāṃ koṭīśataṃ trayastriṃśānāṃ
            devānāṃ koṭīśataṃ yāvannaivasaṃjñāyatanopagānāṃ devānām / sarvatra ca teṣu trisāhasramahāsāhasralokadhātukoṭīśateṣu
            trayastriṃśeṣu devanikāyeṣu sarveṣāṃ ca devanāgayakṣagandharvāsuragaruḍakiṃnaramahoragāṇāṃ
            ca bhavanagatānāṃ coparyantarīkṣagatāni nānāgandhadhūpalatāchatrāṇi saṃsthāsyanti
            / udārāṃśca nānāgandhānāghrāsyanti / suvarṇavarṇamayāścāvabhāsāḥ prādurbhaviṣyanti
            / tābhiścāvabhāsābhiḥ sarvabhavanānyavabhāsitāni bhaviṣyanti / ratnacchatrāṇi saṃsthāsyanti
            / udārodārāñca gandhānāghrāsyanti sarvadevabhavaneṣu suvarṇavarṇāvabhāsāḥ prādurbhaviṣyanti
            / tena cāvabhāsena sarvadevabhavanānyavabhāsitāni bhaviṣyanti / yathā trisāhasramahāsāhasrāyāṃ
            lokadhātau sarvadevabhavanānyuparyantarīkṣe tāni nānāgandhadhūpalatāchatrāṇi saṃsthāsyanti
            / tathā cāsya mahārājāḥ suvarṇaprabhāsottamasya sūtrendrarājasya tejasā kuṇḍahastena
            dhūpitāstena manuṣyarājena nānāgandhā asya suvarṇaprabhāsottamasya sūtrendrarājasya
            pūjārthāya nānāgandhadhūpalatāchatrāṇi saṃsthāsyanti / tena kṣaṇalavamuhūrtena samantāddaśasu
            dikṣvanekeṣu gaṅgānadīvālukopameṣu buddhakṣetrakoṭīniyutaśatasahasreṣvanekeṣāṃ gaṅgānadīvālukāsamānāṃ
            tathāgatakoṭīniyutaśatasahasrāṇāmuparyantarīkṣe tāni nānāgandhadhūpalatāchatrāṇi saṃsthāsyanti
            / teṣu vālukopameṣu buddhakoṭīniyutaśatasahasreṣvudārodārānnānāgandhadhūpānāghrāsyanti
            / suvarṇavarṇamayāvabhāsāḥ prādurbhaviṣyanti / tena cāvabhāsena tānyanekāni gaṅgānadīvālukopamāni
            buddhakṣetrakoṭīniyutaśatasahasrāṇyabhāsitāni bhaviṣyanti / samanantaraprādurbhūtāni
            ca mahārājā imānyevaṃrūpāṇi mahāprātihāryāṇi tānyanekāni gaṅgānadīvālukāsamāni buddhakṣetrakoṭīniyutaśatasahasrāṇi
            pratiṣṭhitāstathāgatāstaṃ ca dharmabhāṇakaṃ samanvāhariṣyanti / sādhukārāṇi ca pradāsyanti
            sādhu sādhu satpuruṣa sādhu punastvaṃ satpuruṣa / yastvamimamevaṃrūpaṃ gambhīramevaṃ
            gambhīrārthamevaṃ gambhīrāvabhāsamevamacintyaguṇadharmasamanvāgataṃ suvarṇaprabhāsottamaṃ
            sūtrendrarājaṃ vistareṇa saṃprakāśayitukāmaḥ / (<span class="bold">Bagchi 46</span>) na caite sattvā itareṇa kuśalamūlena samanvāgatā bhaviṣyanti / ya imaṃ suvarṇaprabhāsottamaṃ
            sūtrendrarājamantaśaḥ śroṣyanti, prāgevodgrahīṣyanti dhārayiṣyanti likhiṣyanti likhāpayiṣyanti
            vācayiṣyanti paryavāpsyanti / vistareṇa parṣadi saṃprakāśayiṣyanti deśayiṣyantyuddekṣyanti
            svādhyāyiṣyanti yoniśo manasi bhāvayiṣyanti / tatkasya hetoḥ? sahaśravaṇenāsya puruṣasya
            suvarṇaprabhāsottamasya sūtrendrarājasyānekāni bodhisattvakoṭīniyutaśatasahasrāṇyavaivartikāni
            bhaviṣyantyanuttarāyāḥ samyaksabodheḥ //</p>
         
         
         <p>atha khalu tāni samantāddaśasu dikṣu gaṅgānadīvālukopameṣu buddhakṣetrakoṭīniyutaśatasahasreṣvanekāni
            tathāgatakoṭīniyutaśatasahasrāṇi svakasvakeṣu buddhakṣetreṣu pratiṣṭhitāni tena kālena
            tena samayenaikapādenaikavācaikasvaranirghoṣeṇa tasya dharmabhāṇakasya bhikṣordharmāsanagatasyaitadūcuḥ
            / upasaṃkramiṣyasi tvaṃ satpuruṣānāgate 'dhvani bodhimaṇḍam / pradarśayiṣyasi tvaṃ
            satpuruṣa bodhimaṇḍavarāgragato drumarājamūlopaviṣṭaḥ sarvatrailokyaprativiśiṣṭāni
            sarvasattvāṃstrikālāntarāṇi vratatapaścaraṇabalādhānānyadhiṣṭhānānyadhiṣṭhitānyanekāni
            duṣkarakalpakoṭīniyutaśatasahasrāṇi samalaṃkariṣyasi tvaṃ satpuruṣa bodhimaṇḍam /
            paritrāyiṣyasi tvaṃ satpuruṣa sarvāṃstrisāhasramahāsāhasralokadhātūn / parājayiṣyasi
            tvaṃ satpuruṣa drumarājamūlopaviṣṭaḥ kṛtimarūpaparamabībhatsadarśanaṃ nānāvikṛtarūpamacintyamārasainyam
            / abhisaṃbhotsyasi tvaṃ satpuruṣa bodhimaṇḍavarāgragato 'nupamapraśāntavirajaskagambhīrāmanuttarāṃ
            samyaksaṃbodhim / pravartayiṣyasi tvaṃ satpuruṣāryasāradṛḍhavajrāsanopaviṣṭaḥ sarvajanābhisaṃstutaṃ
            paramagambhīraṃ dvādaśākāramanuttaradharmacakram / parāhaniṣyasi tvaṃ satpuruṣānuttaraṃ
            dharmagañjavādyam / āpūrayiṣyasi tvaṃ satpuruṣānuttaraṃ mahādharmaśaṅkham / ucchrayiṣyasi
            tvaṃ satpuruṣa mahādharmadhvajam / prajvalayiṣyasi tvaṃ satpuruṣānuttarāṃ dharmolkām
            / pravarṣayiṣyasi tvaṃ satpuruṣānuttaraṃ mahādharmavarṣam / parājayiṣyasi tvaṃ satpuruṣanekāni
            kleśaśatasahasrāṇi / pratārayiṣyasi tvaṃ satpuruṣānekāni sattvakoṭīniyutaśatasahasrāṇi
            subhīmānmahābhayasamudrāt / parimocayiṣyasi tvaṃ satpuruṣānekāni sattvakoṭīniyutaśatasahasrāṇi
            saṃsāracakrāt / ārāgayiṣyasi tvaṃ satpuruṣānekāni tathāgatakoṭīniyutaśatasahasrāṇi
            //</p>
         
         <span class="note"><span class="bold">Bagchi 47</span></span>
         
         <p>evamukte catvāro mahārājā bhagavantametadavocan / asya bhadanta bhagavansuvarṇaprabhāsottamasya
            sūtrendrarājasyemānyevaṃrūpāṇi dṛpdhārmikāṇi māraparājayikāni ca guṇāni saṃpaśyamānasya
            buddhasahasrāvaruptakuśalamūlasya manuṣyarājasyānukampāccāparimitapuṇyaskandhaparigrahaṃ
            saṃpaśyamānāste vayaṃ bhadanta bhagavaṃścatvāro mahārājāḥ sabalaparivārā anekairyakṣaśatasahasraiḥ
            sārdhaṃ svabhavanagatā nānāgandhadhūpalatāchatrāḥ saṃcoditāḥ samānā adṛśyairātmabhāvairyena
            tasya manuṣyarājasyopagatasaṃskārakūṭasuśodhitaṃ nānāgandhodakasusaṃsiktaṃ nānālaṃkārasamalaṃkṛtaṃ
            rājakulaṃ tenopasaṃkramiṣyāmo dharmaśravaṇāya / brahmā ca sahāṃpatiḥ śakraśca devānāmindraḥ
            sarasvatī ca mahādevī śrīśca mahādevī dṛḍhā ca pṛthivīdevatā saṃjayaśca mahāyakṣasenāpatiraṣṭāviṃśatimahāyakṣasenāpatayaśca
            maheśvaraśca devaputro vajrapāṇiśca guhyakādhipatirmāṇibhadraśca mahāyakṣasenāpatirhārītī
            ca pañcaputraśataparivārā anavataptaśca nāgarājaḥ sāgaraśca nāgarājaḥ / anekāni ca
            devakoṭīniyutaśatasahasrāṇyadṛśyairātmabhāvairyena tasya manuṣyarājasya tatra ta nānālaṃkārasamalaṃkṛtaṃ
            rājakulaṃ yatra tasya dharmabhāṇakasya bhikṣoḥ puṣpābhikīrṇāyāṃ dharaṇyāṃ śaucapragṛhītaṃ
            nānālaṃkārasamalaṃkṛtaṃ yatra yatra dharmabhāṇakasya bhikṣoḥ puṣpābhikīrṇāyaṃ dharaṇyāṃ
            śaucapragṛhītaṃ nānālaṃkārasamalaṃkṛtaṃ yatra yatra dharmāsanaṃ prajñaptaṃ tatra bhaviṣyanti
            dharmaśravaṇāya //</p>
         
         
         <p>te vayaṃ bhadanta bhagavaṃścatvāro mahārājā anekairyakṣaśatasahasrairebhiśca sarvaiḥ
            sārdhaṃ samagrā bhaviṣyāmastasya manuṣyarājasya kalyāṇamitrasahāyakasya kalyāṇasaṃprāpakasyānuttaramahārasodāradāturanena
            dharmāmṛtarasena saṃtarpitāḥ saṃtarpya tasya manuṣyarājasyārakṣāṃ kariṣyāmaḥ / paritrāṇaṃ
            parigrahaṃ paripālanaṃ śāntisvastyayanaṃ kariṣyāmaḥ / tasya rājakulasya ca nagarasya
            ca viṣayasya ca rakṣāṃ kariṣyāmaḥ / paritrāṇaṃ parigrahaṃ paripālanaṃ śāntisvastyayanaṃ
            kariṣyāmaṃ / tacca viṣayaṃ sarvopadravopasargopāyāsebhyaḥ parimocayiṣyāma iti //</p>
         
         
         <p>yaḥ kaścidbhadanta bhagavanmanuṣyarājo bhavet / yasya ca manuṣyarājasya viṣaye 'yaṃ
            sūtrendrarājaṃ saṃpracaret / yadā cāsau bhadanta bhagavanmanuṣyarājaḥ suvarṇaprabhāsottamasya
            sūtrendrarājasya (<span class="bold">Bagchi 48</span>) dhārakān bhikṣubhikṣuṇyupāsakopāsikā na satkuryānna gurukuryānna mānayenna pūjayet
            / asmākaṃ caturṇāṃ mahārājānāmanekāni yakṣakoṭīniyutaśatasahassrāṇyanena dharmaśravaṇenainena
            dharmāmṛtarasena na saṃtarpayeranna pratimānayeran / imāni divyātmabhāvāni mahatā
            tejasā na vivardhayenna cāsmākaṃ vīryaṃ ca balaṃ ca saṃjanayet / tejaśca śriyaśca
            lakṣmīṃ cāsmākaṃ kāyeṣu na vivardhayet / na te 'pi vayaṃ bhadanta bhagavaṃścatvāro
            mahārājāḥ sabalaparivārā anekairyakṣakoṭīniyutaśatasahasraistasya ca viṣaye rakṣāṃ
            kariṣyāmaḥ / bhadanta bhagavanviṣayamasmākamupekṣantaḥ sarvaviṣayavāsino devagaṇāstaṃ
            viṣayamupekṣyanti / devatāśca bhadanta bhagavantaṃ viṣayamupekṣyante //</p>
         
         
         <p>tatra tatra viṣaye nānāvidhā viṣayalopā bhaviṣyanti / dāruṇāni ca rājasaṃkṣobhāni
            bhaviṣyanti / sarvaviṣayagatāni ca sattvāni kalahajātāni bhaviṣyanti / bhaṇḍanajātāni
            vigṛhītāni vivādamāpannāni nānāvidhāśca graharogā viṣaye prādurbhāviṣyanti / nānādigabhya
            āgatāścolkāpātāḥ prādurbhaviṣyanti / grahanakṣatrāṇi ca paraspareṇa viruddhāni bhaviṣyanti
            / sūryapratirūpakāṇi śaśina utpādayiṣyanti / candragrahāśca bhaviṣyanti / sūryagrahāśca
            satatasamitaṃ gaganāntaragatau sūryacandramasau no dṛkyathagatau bhaviṣyataḥ / ulkāpātasadṛśavarṇāni
            pariveśakāni gaganāntare kālena kālaṃ prādurbhaviṣyanti / pṛthivīkampāśca bhaviṣyanti
            / kūpāśca pṛthivīgatāḥ saṃkṣepantaḥ śokṣyanti / viṣamavātāśca vāsyanti / viṣamavarṣāśca
            bhaviṣyanti / durbhikṣakāntāraśca sarvaviṣaye bhaviṣyati / paracakrāṇi ca tadviṣayaṃ
            vekṣyanti / āyāsabahulaṃ bhaviṣyati / teṣāmasmākaṃ bhadanta bhagavaṃścaturṇāṃ mahārājānāṃ
            sabalaparivārāṇāmanekeṣāṃ ca yakṣaśatasahasrāṇāṃ viṣayavāsināṃ ca devanāgānāṃ taṃ
            viṣayamupekṣatastatra viṣaya imānyevaṃ rūpāṇi nānāvidhānyupadravaśatāni bhaviṣyantyupadrasahasrāṇi
            vā //</p>
         
         <span class="note"><span class="bold">Bagchi 49</span></span>
         
         <p>yaḥ kaścidbhadanta bhagavanmanuṣyarājo bhavet / ya ātmano mahatīmārakṣāṃ kartukāmo
            bhavet / ciraṃ ca nānāvidhāni rājasaukhyānyanubhavitukāmo bhavet / sarvasukhasamarpito
            na cireṇa rājatvaṃ kartukāmo bhavet / sarvaviṣayavāsināṃ ca sattvānāṃ sukhāpayitukāmo
            bhavet / sarvaparacakrāṇi ca parājayitukāmo bhavet / sarvasukhena viṣayaṃ paripālayitukāmo
            bhavet / dharmeṇa rājatvaṃ kārayitukāmo bhavet / svaviṣayaṃ ca sarvabhayopadravopasargopāyāsebhyaḥ
            parimocayitukāmo bhavet //</p>
         
         
         <p>tena ca bhadanta bhagavanmanuṣyarājenāyaṃ suvarṇaprabhāsottamaḥ sūtrendrarājaḥ śrotavyaḥ
            / śrutvā caitāstaddhārakā bhikṣubhikṣuṇyupāsakopāsikāḥ satkartavyā gurukartavyā mānayitavyāḥ
            pūjayitavyāḥ / vayaṃ catvāro mahārājāḥ sabalaparivārā anenaiva dharmaśravaṇakuśalamūlopacayenānena
            dharmākṛtarasena saṃtarpayitavyāḥ / asmākaṃ cemāni divyātmabhāvāni mahātejasā vivardhayitavyāni
            / tatkasya hatoḥ? yadbhadanta bhagavaṃstena manuṣyarājenāvaśyamayaṃ suvarṇaprabhāsottamaḥ
            sūtrendrarājaḥ śrotavyaḥ //</p>
         
         
         <p>yāvanti bhadanta bhagavanbrahmendreṇa laukikalokottarāṇi ca nānāvidhāni śāstrāṇyupadarśitāni
            / yāvanti ca śakreṇa devendreṇa nānāvidhāni śāstrāṇyupadarśitāni / yāvanti ca nānāvidhaiḥ
            pañcabhijñai ṛṣirbhirlaukikalokottarāṇi ca sattvānāmarthāya śāstrāṇyupadarśitāni /
            bhadanta bhagavaṃstebhyo brahmendraśatasahasrebhyo 'nekebhyaśca śakrakoṭīniyutaśatasahasrebhyaḥ
            sarvebhyaśca pañcābhijñebhya ṛṣikoṭīniyutaśatasahasrebhyastathāgato 'grataraśca viśiṣṭataraścemaṃ
            suvarṇaprabhāsottamasūtrendrarājaṃ vistareṇa sattvānāmarthāya saṃprakāśayitaḥ //</p>
         
         
         <p>yathāyaṃ sarvajambudvīpagatānāṃ manuṣyarājānāṃ rājatvaṃ kārayitavyam / yathā ca sarvasattvāni
            sukhārpitāni bhaviṣyanti / yathā ca sarvaviṣayānutpīḍitāśca bhaviṣyantyakaṇṭakāḥ /
            yathā paracakrāṇi parājitāni bhaviṣyanti / parāṅmukhībhūtāni / yathā ca te viṣayā
            anupāyāsāśca / yathā ca sarvaviṣayadharmā anupāyāsāśca bhaviṣyantyanupadrutāśca /
            yathā ca tairmanuṣyarājaiḥ sveṣu viṣayeṣu mahatī dharmolkāḥ prajvalitā bhaviṣyantyādīpitāśca
            / yathā ca sarvadevatābhavanāni
            (<span class="bold">Bagchi 50</span>) ādīpitāni bhaviṣyanti devairdevaputraiśca / yatha ca vayaṃ catvāro mahārājāḥ sabalaparivārā
            anekāni yakṣaśatasahasrāṇi sarvajambudvīpagatāśca devagaṇāḥ saṃtarpitā bhaviṣyanti
            saṃprasāditāśca / yathā cāsmākaṃ kāye mahāntaṃ vīryaṃ ca balaṃ ca sthāma ca saṃjanitaṃ
            bhaviṣyanti / yathā cāsmākaṃ kāye tejaśca śrīśca lakṣmīśca bhūyasyā mātrayābhiniciśanti
            / yathā ca sarvajambudvīpaḥ subhikṣo bhaviṣyati ramaṇīyaśca bahujanākīrṇamanuṣyaśca
            / yathā ca sarvajambudvīpagatāni sattvāni sarvasukhāni bhaviṣyanti / nānāratimanubhaviṣyanti
            / yathā ca sattvānyanekakalpakoṭīniyutaśatasahasrāṇyayintyānyudārodārāṇi sukhānyanubhaviṣyanti
            / buddhaiśca bhagavadbhiḥ sārdhaṃ samavadhānagatāni bhaviṣyanti / anāgate 'dhvanyanuttarāṃ
            samyaksaṃbodhimabhisaṃbhotsyante / tatsarvametarhi bhagavatā tathāgatenārhatā samyaksaṃbuddhena
            mahatā kāruṇyabalādhiṣṭhānena śakrakoṭīniyutaśatasahasrāṇi divyātirekatare 'nuttare
            tathāgatajñāne nānāvidhānekasarvapañcābhijñarṣigaṇakoṭīniyutaśatasahasrāṇi cātirekasamyaksaṃbuddhena
            brahmendrakoṭīniyutaśatasahasrāṇi cātirekavratatapo 'dhiṣṭhānena sa bhagavatā tathāgatonārhatā
            samyaksaṃbuddhenāyaṃ suvarṇaprabhāsottamaḥ sūtrendrarājo vistareṇa sarvasattvānāmarthāyeha
            jambudvīpe saṃprakāśitaḥ //</p>
         
         
         <p>tena manuṣyarājena sarvajambudvīpagatāni laukikalokottarāṇi rājakāryāṇi rājaśāsrāṇi
            rājakaraṇāni niryātāni / yairime sattvāḥ sukhino bhaviṣyanti / tāni sarvāṇi bhagavatā
            tathāgatenārhatā samyaksaṃbuddhenāyaṃ suvarṇaprabhāsottamasūtrendrarāja upadarśitaḥ
            paridīpitaḥ saṃprakāśitaḥ / tena bhadanta bhagavanhetunā tena pratyayena ca tena manuṣyarājenāvaśyamāyaṃ
            suvarṇaprabhāsottamaḥ sūtrendrarājaḥ satkṛtya śrotavyaḥ satkṛtya mānayitavyaḥ satkṛtya
            pūjayitavyaḥ //</p>
         
         
         <p>evamukte bhagavāṃścaturo mahārājānetadavocat / tena hi catvāro mahārājāḥ sabalaparivārā
            avaśyaṃ teṣāṃ manuṣyarājānāmasya suvarṇaprabhāsottamaya sūtrendrarājasya śrotṝṇāṃ
            pūjayitṝṇāṃ mahāntamautsukyaṃ kariṣyanti rakṣārtham etāśca mahārājāḥ sūtrendradhārakā
            bhikṣubhikṣuṇyupāsakopāsikā buddhakṣetramārātpradarśante devamānuṣāsurasya lokasya
            buddhakṛtyāni (<span class="bold">Bagchi 51</span>) kariṣyanti / imaṃ suvarṇaprabhāsottamaṃ sūtrendrarājaṃ vistareṇa saṃprakāśayiṣyanti
            / avaśyaṃ yuṣmābhiścaturbhirmahārājaisteṣāṃ sūtrendredhārakāṇāṃ bhikṣubhikṣuṇyupāsakopāsikānāmārakṣā
            kartavyā / paripālanaṃ paritrāṇaṃ parigrahaṃ daṇḍaparihāraṃ śastraparihāraṃ śāntisvastyayanaṃ
            kartavyam / yathā ca sūtrendradhārakā bhikṣubhikṣuṇyupāsakopāsikā ārakṣitā bhaveyuranutpīḍitā
            anusargopāyāsāṃ sukhacittāḥ / imaṃ suvarṇaprabhāsottamasūtrendrarājaṃ vistareṇa sattvānāṃ
            saṃprakāśayitum //</p>
         
         
         <p>atha khalu vaiśravaṇo mahārājo dhṛtarāṣṭro mahārājo virūḍhako mahārājo virūpākṣo mahārājotthāyāsanebhya
            ekāṃsāni cīvarāṇi prāvṛtyottarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya
            yena bhagavāṃstenāñjaliṃ praṇamya tasyāṃ velāyāmabhimukhaṃ sārūpyābhirgāthābhirbhagavantamabhituṣṭuvuḥ
            //</p>
         
         
         <p>
            jinacandravimalavapuṣaṃ jinasūryasahasrakiraṇābham /<br />
            jinakamalavimalanetraṃ jinakumudatuṣāravirajadaśanāgram // Suv_7.1 //
            </p>
         
         
         <p>
            jinaguṇasāgarakalpa anekaratnākara jinasamudram /<br />
            jñānāmbusalilapūrṇaṃ samādhiśatasahasrasaṃkīrṇam // Suv_7.2 //
            </p>
         
         
         <p>
            jinacaraṇacakracitraṃ samantanebhistathā sahasrābham /<br />
            karacaraṇajālacitraṃ haṃsendra yathā caraṇajālam // Suv_7.3 //
            </p>
         
         
         <p>
            kāñcanagiriprakāśaṃ suvarṇakanakāmalaṃ jinagirīndram /<br />
            sarvaguṇamerukalpaṃ buddhagirīndrajina namasyāmaḥ // Suv_7.4 //
            </p>
         
         
         <p>
            ākāśacandrasadṛśamudakacandranibhaṃ tathāgataśaśāṅkam /<br />
            māyāmarīcikalpa vimalajina namasyāmaḥ // Suv_7.5 //
            </p>
         
         
         <p>atha khalu bhagavāṃścaturo mahārājāngāthābhirbabhāṣe //</p>
         
         <span class="note"><span class="bold">Bagchi 52</span></span>
         
         
         <p>
            ayaṃ -<br />
            sutrendrarājapravaraḥ suvarṇaprabhāsottamo daśabalānām /<br />
            yuṣmābhi lokapālaiḥ pālayitavyam ---------- // Suv_7.6 //
            </p>
         
         
         <p>
            yenāyaṃ sūtraratanagambhīraḥ sarvasattva sukhadātā /<br />
            sattvāna hitasukhārthaṃ ciraṃ ca pracarejjambūdvīpe 'smin // Suv_7.7 //
            </p>
         
         
         <p>
            ye ca tṛsāhasramahāsāhasre lokadhātau hi /<br />
            sattvā apāyaduḥkhā śamayitvā narakaduḥkhāni // Suv_7.8 //
            </p>
         
         
         <p>
            ye ceha jambudvipe gatā hi sarve rājānastu mahataḥ praharṣajātā /<br />
            dharmeṇa ca pālayantu viṣayā yenāyaṃ jambūdvīpaḥ kṣemaśca bhavet // Suv_7.9 //
            </p>
         
         
         <p>
            sūbhikṣo ramaṇīyaḥ sarve jambūdvīpe sukhitāni bhavanti sarvasattvāni /<br />
            yasyā nāsti narapaterviṣaye priyātmasaukhya prayatā ca rājatvam // Suv_7.10 //
            </p>
         
         
         <p>
            aiśvaryaṃ priyatā ca śrotavyastena sūtrarājaḥ paramaśatrukṣayakaram /<br />
            paracakranivartanakaraparamabhayavyasahāraḥ paramaśubhakaro 'yaṃ sūtrendrarāja //
            Suv_7.11 //
            </p>
         
         <span class="note"><span class="bold">Bagchi 53</span></span>
         
         <p>
            yathā ratnavṛkṣaḥ surucirastu sarvaguṇasaṃbhavaḥ sugṛhaḥ saṃsthaḥ /<br />
            tathaivāyaṃ sūtrendrarāja draṣṭavyo rājaguṇādīnām // Suv_7.12 //
            </p>
         
         
         <p>
            yathā śītalahimasalilaṃ dharmataṃ pratilabhata uṣṇa apaharaṇam /<br />
            tathaivāyaṃ sūtravarendro guṇasukhadātā bhavati narapatīnām // Suv_7.13 //
            </p>
         
         
         <p>
            yathaiva hi ratnakaraṇḍaḥ sarvaratnākaraḥ karatalasthaḥ /<br />
            tathaivāyaṃ sūtrendrarāja svarṇaprabhāsottamo nṛpagaṇānām // Suv_7.14 //
            </p>
         
         
         <p>
            devagaṇa arcito 'yaṃ devendranamaskṛtaśca sūtrendraḥ /<br />
            ārakṣitaścaturbhirmaharddhikairlokapālaiśca // Suv_7.15 //
            </p>
         
         
         <p>
            buddhaihi daśadiśasthaiḥ sadā samanvāhṛto 'yaṃ sūtrendraḥ /<br />
            sūtramidaṃ deśayataḥ sādhūkāra dadanti saṃbuddhāḥ // Suv_7.16 //
            </p>
         
         
         <p>
            yakṣaśatasahasrāṇī rakṣanti ca viṣayaṃ daśasu diśāsu /<br />
            śṛṇvanti sūtrendramimaṃ pramuditacittāḥ prahṛṣṭāśca // Suv_7.17 //
            </p>
         
         
         <p>
            jambudvīpagatāni viviktāni devagaṇāni /<br />
            te sarve devagaṇāḥ śṛṇvantu sūtramidaṃ pramuditāśca // Suv_7.18 //
            </p>
         
         <span class="note"><span class="bold">Bagchi 54</span></span>
         
         <p>
            tejobalaṃ vīryabalaṃ ca labhante tena dharmaśravaṇena /<br />
            mahataujasā ca devāṃ kāyānvivardhayiṣyanti // Suv_7.19 //
            </p>
         
         
         <p>atha khalu catvāro mahārājā bhagavato 'ntikādimā evaṃrūpā gāthāḥ śrutvāścaryaprāptā
            babhūvuradbhutaprāptā udvilyaprāptāstaddharmavegena muhūrtamātraṃ praruditā ivāśrūṇi
            ca pravartayāmāsuḥ / te ca saṃmānaiḥ śarīrai praphullibhiraṅgapratyaṅgairacintyena
            prītisukhasaumanasyena samanvāgatā bhūtvā punarapi bhagavantaṃ divyamāndāravaiḥ kusumairavakiranti
            sma / avakiritvā prakiritvotthāyāsanebhya ekāṃsāni cīvarāṇi prāvaritvā dakṣiṇāni jānumaṇḍalāni
            pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocan / vayamapi
            bhadanta bhagavaṃścatvāro mahārājā ekaiko mahārājo vayaṃ pañcayakṣaśataparivārā dharmamāṇakasya
            bhikṣoḥ sadānubaddhā bhaviṣyāmastaṃ dharmabhāṇakaṃ mānayanāya paripālanāya ceti //</p>
         
         
         <p>iti śrīsuvarṇaprabhāsottamasūtrendrarājo caturmahārāja parivarto nāma saptamaḥ //</p>
         
         
         
         
         <span class="note"><span class="bold">Bagchi 55</span></span>
         
         <p>// Sarasvatīdevīparivartaḥ //</p>
         
         
         <p>atha khalu sarasvatī mahādevyekāṃsaṃ cīvaraṃ prāvṛtya dakṣiṇaṃ jānumaṇḍalaṃ pṛthivyāṃ
            pratiṣṭhāpya yena bhagavāṃstenāñjaliṃ praṇamya bhagavantametadavocat / ahamapi bhadanta
            bhagavan sarasvatī mahādevī tasya dharmabhāṇakasya bhikṣorvākparibhūṣaṇārthāya pratibhāṇakamupasaṃhariṣyāmi
            / dhāraṇīṃ cānupradāsyāmi / suniruktatavarāṇāṃ bhāvaṃ saṃbhāvayiṣyāmi / mahāntaṃ ca
            dharmabhāṇakasya bhikṣorjñānāvabhāsaṃ kariṣyāmi / yāni kāni citpadavyañjanānītaḥ suvarṇaprabhāsottamasūtrendrarājātparibhraṣṭāni
            bhaviṣyanti / vismaritāni ca tānyahaṃ sarvāṇi tasya dharmabhāṇakasya bhikṣoḥ suniruktatapadavyañjanānyupasaṃhariṣyāmi
            / dhāraṇīṃ cānupradāsyāmi smṛtyasaṃpramoṣaṇāya / yathā cāyaṃ suvarṇaprabhāsottamaḥ
            sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe
            pracaret / na ca kṣipramantardhāpayet / anekāni ca sattvānīmaṃ suvarṇaprabhāsottamaṃ
            sūtrendrarājaṃ śrutvā cintya tīkṣṇaprajñā bhaveyuḥ / acintyaṃ ca jñānaskandhaṃ pratilabhante
            ca na duṣṭameva cāyuḥ / sampattiṃ pratilabheyuḥ / jātyanugrahaṃ cāparimitaṃ ca puṇyaskandhaṃ
            pratigṛhṇīyuḥ / sarvaśāstrakuśalāśca bhaveyurnānāśilpavidhijñāśca //</p>
         
         
         <p>tadidaṃ saṃyuktaṃ snānakarma bhāṣiṣyāmi tasya dharmabhāṇakasya bhikṣosteṣāṃ ca dharmaśravaṇikānāṃ
            sattvānāmarthāya / sarvagrahanakṣatrajanmamaraṇapīḍā kalikalahakaluṣaḍimbaḍamaraduḥkhapnaviṣodakapīḍāḥ
            / sarvakākhordavetālāḥ praśamaṃ yāsyanti /</p>
         
         
         <p>
            auṣadhayo mantrā yena snāpayanti ca paṇḍitāḥ /<br />
            vacā gorocanā spṛkā śirīṣaṃ śyābhyakaṃ śamī /<br />
            indrahastā mahābhāgā vyāmakamagaruḥ tvacam // Suv_8.1 //
            </p>
         
         
         <p>
            nīveṣṭakaṃ sarjarasaṃ sihlakaṃ gulgulūrasam /<br />
            tagaraṃ patraśaileyaṃ candanaṃ ca manaḥśilā // Suv_8.2 //
            </p>
         
         <span class="note"><span class="bold">Bagchi 56</span></span>
         
         <p>
            samocakaṃ turuṣkaṃ ca kuṅkumaṃ musta sarṣapāḥ /<br />
            naradaṃ cavya sūkṣmelā uśīraṃ nāgakeśaram // Suv_8.3 //
            </p>
         
         
         <p>
            etāni samabhāgāni puṣyanakṣatreṇa pīṣayet /<br />
            imairmantrapadadaiścūrṇaṃ śatadhā cābhimantrayet // Suv_8.4 //
            </p>
         
         
         <p>tadyathā / sukṛte karajātabhāge haṃsaraṇḍe indrajālamalilaka upasade avatāsike kutra
            kukalavimalamati śīlamati saṃdhibudhamati śiśiri satyasthita svāhā //</p>
         
         
         <p>
            gomayamaṇḍalaṃ kṛtvā muktapuṣpāṇi sthāpayet /<br />
            suvarṇabhāṇḍe rūpyabhāṇḍe madhureṇa sthāpayet // Suv_8.5 //
            </p>
         
         
         <p>
            varmitāśca puruṣāste catvāri tatra sthāpayet /<br />
            kanyāḥ subhūṣitāḥ nyastāścatvāro ghaṭadhāriṇyaḥ // Suv_8.6 //
            </p>
         
         
         <p>
            gugguluṃ dhūpayannityaṃ pañcatūryāṇi yojayet /<br />
            chatradhvajapatākaiśca sā devī samalaṅkṛtā // Suv_8.7 //
            </p>
         
         
         <p>
            ādarśanaparyantāśca śaraśaktīrniyojayet /<br />
            sīmābandhaṃ tataḥ kuryātpaścātkāryaṃ samārabhet /<br />
            anena mantrapadakrameṇa sīmābandhaṃ samārabhet // Suv_8.8 //
            </p>
         
         
         <p>syādyathedam / ane nayane hili hili gili khile svāhā // bhagavataḥ pṛṣṭhataḥ snātvānena
            mantrajāpena snānaśāntiṃ yojayet / tadyathā / sugate vigate vigatāvati svāhā /</p>
         
         
         <p>
            ye prasthitā nakṣatrā āyuḥ pālayantu caturdiśe /<br />
            nakṣatrajanmapīḍā vā rāśikarmabhayāvaham /<br />
            dhātusaṃkṣobhasaṃbhūtā śāmyantu bhayadāruṇā // Suv_8.9 //
            </p>
         
         
         <p>same viṣame svāhā / sugate svāhā / sāgarasaṃbhūtāya svāhā // skandhamārutāya svāhā
            / nīlakaṇṭhāya svāhā / aparāhitavīryāya svāhā / himavatsaṃbhūtāya svāhā / animiṣacakrāya
            (<span class="bold">Bagchi 57</span>) svāhā / namo bhagavatyai brāhmaṇyai namaḥ sarasvatyai devyai sidhyantu mantrapadāstaṃ
            brahma namasyantu svāhā /</p>
         
         
         <p>etena snānakarmaṇā tasya dharmabhāṇakasya bhakṣorarthāya teṣāṃ ca dharmaśravaṇikānāṃ
            lekhakānāmārthāya svayamevāhaṃ tatra gagaṇasiddhayakṣadevagaṇaiḥ sārdhaṃ tatra ca
            grāme vā nagare vā nigame vā vihāre vā sarvato rogapraśamanaṃ kariṣyāmi / sarvagrahakalikaluṣanakṣatrajanmapīḍānvā
            duḥkhasvapnavināyakapīḍānsarvakākhordavetālānpraśamayiṣyāmi / yathā teṣāṃ sūtrendradhārakāṇāṃ
            bhikṣubhikṣuṇyupāsakopāsikānāṃ jīvitānugraho bhavet / saṃsāranirvāṇaṃ pratilabheyuḥ
            / avaivartikāśca bhaveyuranuttarāyāḥ samyak saṃbodheḥ //</p>
         
         
         <p>atha khalu bhagavānsarasvatyai mahādevyai sādhukāramadāt / sādhu sādhu sarasvati mahādevi
            bahujanahitāya bahujanasukhāya pratipanno yattvayā hīmāni mantroṣadhisaṃyuktāni bhāṣitāni
            / sā ca sarasvatī mahādevī bhagavataḥ pādāvabhivandanāṃ kṛtvaikānte niṣaṇṇā //</p>
         
         
         <p>atha khalvācāryavyākaraṇaprāptaḥ kauṇḍinyo mahābrāhmaṇastāṃ sarasvatīmāvāhayati sma
            //</p>
         
         
         <p>
            sarasvatī mahādevī pūjanīyā mahattapāḥ /<br />
            vikhyātā sarvalokeṣu varadātā mahāguṇā // Suv_8.10 //
            </p>
         
         
         <p>
            śikhare samāśritā kāntā darbhacīvaravāsinī /<br />
            śubhavastraṃ dhārayati ekapādena tiṣṭhati // Suv_8.11 //
            </p>
         
         
         <p>
            sarvadevāḥ samāgamya tāṃ sūtravacanaṃ tvidam /<br />
            jihvābhimukhaṃ ca sattvānāṃ bhāṣantu vacanaṃ śubham // Suv_8.12 //
            </p>
         
         
         <p>syādyathedam / sure vire araje arajavati hi gule piṅgale piṅgale vatimukhe marīcisumati
            diśamati agrāmagrītalavitale ca vaḍivicarī mariṇipāṇaye lokajyeṣṭhake priyasiddhivrate
            bhīmamukhiśacivarī apratihate apratihatabuddhi namuci namuci mahādevi pratigṛhṇa namaskāra
            / sarvasattvānāṃ buddhirapratihatā bhavatu vidyā me siddhyatu śāsralokatantrapiṭakakāvyādiṣu
            / (<span class="bold">Bagchi 58</span>) tadyathā / mahāprabhāve hili hili mili mili / vicaratu mama vicaratu me māyā sarvasattvānāṃ
            ca bhagavatyā devyāḥ sarasvatyā anubhāvena kadārake yuvati hili mili āvāhayāmi mahādevi
            buddhasatyena dharmasatyena saṃghasatyena indrasatyena varuṇasatyena ye loke satyavādinaḥ
            santi / tena teṣāṃ satyavacena āvāhayāmi mahādevi / hili hili mili vicarantu mama
            mantrino māyā sarvasattvānām / namo bhagavatyai sarasvatyai siddhyantu mantrapadāḥ
            svāhā //</p>
         
         
         <p>athācāryavyākaraṇaprāptaḥ kauḍinyo mahābrāhmaṇaḥ sarasvatīṃ mahādevīmimābhirgāthābhirabhyastāvīt
            //</p>
         
         
         <p>śṛṇvantu me bhūtagaṇā hi sarve stoṣyāmi devīṃ pravarottamacāruvaktrām /
            yā mātṛgrāme pravarāgradevī / sadevagandharvasurendraloke // Suv_8.13 //</p>
         
         
         <p>
            nānāvicitrā samalaṃkṛtāṅgā sarasvatī nāma viśālanetrā /<br />
            puṇyojjvalā jñānaguṇairvikīrṇā nānāvicitrottamadarśanīyā // Suv_8.14 //
            </p>
         
         
         <p>
            stoṣyāmi tāṃ vākyaguṇairviśiṣṭaiḥ siddhikarāyai pravarottamāyai /<br />
            praśastabhūtāya guṇākarāyai vimalottamāyai kamalojjvalāyai // Suv_8.15 //
            </p>
         
         
         <p>sulocanāyai nayanottamāyai śubhāaśrayāyai śubhadeśanāyai /
            guṇairacintyaiḥ samalaṃkṛtāyai / candropamāyai vimalaprabhāyai // Suv_8.16 //</p>
         
         
         <p>jñānākarāyai smṛtisamagratāyai siṃhottamāyai naravāhanāyai /
            <span class="note"><span class="bold">Bagchi 59</span></span>
            ratnamaṇibāhusamalaṃkṛtāyai pūrṇaśaśāṅkopamadarśanāyai // Suv_8.17 //</p>
         
         
         <p>
            manojñavākyāya mṛdusvarāyai gambhīraprajñāya samanvitāyai /<br />
            kāryāgrasādhanasusattvatāyai devāsurairvanditapūjitāyai /<br />
            sarvasurāsuragaṇālayavanditāyai bhūtagaṇaiḥ sadā saṃpūjitāyai // Suv_8.18 //
            </p>
         
         
         <p>namaḥ svāhā //</p>
         
         
         <p>he 'haṃ devi namaste sā me prayacchatu guṇa augham //</p>
         
         
         <p>
            sarve sattvā viśiṣṭasiddhiṃ pradadātu sarvakāryā /<br />
            nityaṃ ca rakṣatū māṃ sarvānsattvāṃśca śatrumadhye // Suv_8.19 //
            </p>
         
         
         <p>
            etān samāptākṣarapūrṇavākyān kalyaṃ samutthāya paṭhetsuvīryaḥ /<br />
            sarvābhiprāye dhanadhānyalābhī siddhiṃ ca prāpnoti śivāmudārāmiti // Suv_8.20 //
            </p>
         
         
         <p>iti śrīsuvarṇaprabhāsottamasūtrendrarāje sarasvatīdevīparivarto nāmāṣṭamaḥ /</p>
         
         
         
         
         <span class="note"><span class="bold">Bagchi 60</span></span>
         
         <p>// Śrīmahādevīparivartaḥ //</p>
         
         
         <p>atha khalu śrīrmahādevī bhagavantaṃ praṇamyaitadavocat / ahamapi bhadanta bhagavanbhagavatī
            śrīrmahādevī tasya dharmabhāṇakasya bhikṣorautsukyatāṃ kariṣyāmi / yadidaṃ cīvarapiṇḍapātaśayanāsanaglānapratyayabhaiṣajyapariṣkārairanyaiścopakaraṇairyathā
            sa dharmabhāṇakaḥ sarvopakaraṇasaṃpanno bhaviṣyati / avaikalpatāṃ ca pratilapsyate
            / svasthacitto bhaviṣyati / sukhacitto rātriṃ divā pratināmayiṣyati / itaśca suvarṇaprabhāsottamātsūtrendrarājānnānāvidhāni
            padavyañjanānyupanāmayiṣyati / vyupaparīkṣiṣyati / yenāyaṃ suvarṇaprabhāsottamaḥ sūtrendrarājasteṣāṃ
            buddhasahasrāvaruptakuśalamūlānāṃ sattvānāmarthāya ciraṃ jambudvīpe pracatiṣyati /
            na ca kṣipramantardhāsyati / santi sattvāḥ suvarṇaprabhāsottamaṃ sūtrendrarājaṃ śṛṇuyuḥ
            / anekāni ca kalpakoṭīniyutaśatasahasrāṇyacintyāni divyamānuṣyakāni sukhāni pratyanubhaveyuḥ
            / durbhikṣaścāntardhāpayet / subhikṣaśca prādurbhavet / sattvāśca manuṣyasukhopadhānena
            sukhitā bhaveyuḥ / tathāgatasamavadhānagatāśca bhaveyuḥ / anāgate 'dhvati cānuttarāṃ
            samyaksaṃbodhimabhisaṃbodhayeyuḥ / sarvanarakatiryagyoniyamalokaduḥkhānyatyantasamucchinnāni
            bhaveyuriti //</p>
         
         
         <p>raktakusumaguṇasāgaravaiḍūryakanakagirisuvarṇakāñcanaprabhāsaśrīrnāma tathāgato 'rhan
            samyaksaṃbuddhaḥ / yatra śriyā mahādevyā mayā kuśalamūlamavaruptam / yenaitarhi yāṃ
            yāṃ diśaṃ sattvānāṃ viharati / yāṃ yāṃ diśaṃ sattvānyavalokayati / yāṃ yāṃ diśamupasaṃkramati
            / tasyāṃ tasyāṃ diśyanekāni sattvakoṭīniyutaśatasahasrāṇi sarvasukhopadhānena sukhitāni
            bhaviṣyanti / avaikalpatāṃ ca pratilapsyante / annena vā pānena vā dhanena vā dhānyena
            vā hiraṇyasuvarṇamaṇimuktavaiḍūryaśaṅkhaśilāpravālajātarūparajatādibhiranyaiścopakaraṇaiḥ
            sarvopakaraṇasamṛddhāni sattvāni bhaviṣyanti śriyo mahādevyāḥ prabhāvena / tasya ca
            tathāgatasya pūjā kartavyā / gandhāśca puṣpāśca dhūpāśca dīpāśca dātavyāḥ / śriyo
            devyāstriṣkṛto nāmadheyamuccārayitavyam / tasyāśca gandhaṃ puṣpaṃ dhūpaṃ dīpaṃ dātavyam
            / rasavihārā nikṣeptavyāni / tasya mahādravyarāśirvivardhate / tatredamucyate //</p>
         
         
         <p>vivardhata dharaṇī raso dharaṇyā praharṣitā /
            (<span class="bold">Bagchi 61</span>) bhonti ca devatā sadā phalaśasyacitopamam /
            vṛkṣadevatā rohanti śasyāni sucitrabhāvāḥ // Suv_9.1 //</p>
         
         
         <p>suvarṇaprabhāsottamasya sūtrendrarājasya nāmadheyamuccārayitavyam / tānsattvāñchrīrmahādevīsamanvāhariṣyati
            / teṣāṃ ca mahatīṃ śriyaṃ kariṣyati //</p>
         
         
         <p>alakāvatyāṃ rājadhānyāṃ puṇyakusumaprabhodyānavane suvarṇavarṇadhvajanāmni saptaratnaprabhavane
            śrīrmahādevī prativasati sma / yaḥ kaścitpuruṣo dhānyarāśiṃ vivardhayitukāmo bhavet
            / tena svagṛhaṃ suśodhayitavyam / śuciśvetavasraprāvṛtena sugandhavasanadhāriṇā bhavitavyam
            / namastasya bhagavato ratnakusumaguṇasāgaravaiḍūryakanakagirisuvarṇakāñcanaprabhāsaśriyastathāgatasyārhataḥ
            samyaksambuddhasya triṣkṛtvo nāmadheyamuccārayitavyam / śriyā mahādevyā hastena tasya
            pūjā kartavyā / puṣpadhūpagandhāśca dātavyāḥ / nānārasavihārāśca nikṣeptavyāḥ / tasya
            ca suvarṇaprabhāsottamasya sūtrendrarājasyānubhāvena tena kālena śrīrmahādevī tasya
            gṛha samanvāhariṣyati / tasya ca mahādhānyarāśiṃ vivardhayiṣyati / tena śrīrmahādevīmāvāhayitukāmeneme
            vidyāmantrāḥ smarayitavyāḥ / tadyathā / namaḥ sarvabuddhānāmatītānāgatapratyutpannānām
            / namaḥ sarvabuddhabodhisattvānām / namo maitreyaprabhṛtīnāṃ bodhisattvānām / teṣāṃ
            namaskṛtya vidyāṃ prayojayāmi iyaṃ me vidyā samṛdhyatu / syādyathedam / pratipūrṇavare
            samantagate / mahākāryapratiprāpaṇe sattvārthasamatānuprapure / āyānadharmitā mahābhāgine
            / mahātejopamaṃ hite / ṛṣisaṃgṛhīte / samayānupālane //</p>
         
         
         <p>ime mūrdhābhiṣekadharmatā mantrapadāḥ / ekā śaśipadā avisaṃvādanā mantrapadāḥ / samavadhāribhiravaruptakuśalamūlaiḥ
            prāvṛtadhārayamāṇaiḥ sa saptavarṣā aṣṭāṅgopetā sapañcāsina pūrvāhṇe / aparāhṇe / sarvabuddhānāṃ
            bhagavatāṃ puṣpadhūpagandhapūjāṃ kṛtvātmanaśca sarvasattvānāṃ ca sarvajñajñānasya
            paripūraṇāya / tena sarve cābhiprāyāḥ samṛdhyantu // kṣipraṃ samṛdhyantu / tadgṛhaṃ
            sa caukṣaṃ kṛtvā vihāraṃ cāraṇyāyatanaṃ vāṃ gomayena maṇḍalakaṃ kṛtvā gandhapuṣpadhūpaṃ
            ca dātavyam / caukṣamāsanaṃ (<span class="bold">Bagchi 62</span>) prajñapayitavyam / puṣpā avakīrṇantu mitavyam / tatastatkṣaṇaṃ śrīrmahādevī praviśitvā
            tatra sthāsyati / tadupādāya tatra gṛhe vā grāme vā nagare vā nigame vā vihāre vāraṇyāyatane
            vā na jātu kenacidvaikalpaṃ kariṣyati / hiraṇyena vā suvarṇena vā ratnena vā dhanena
            vā dhānyādisarvopakaraṇasamṛddhābhioḥ sarvasukhopadhānena sukhitāni bhaviṣyanti /
            kuśalamūlaśca dhriyate / tena sarvaṃ śriyo mahādevyāḥ premaprabhāvapreṣaṇaṃ dātavyaṃ
            yāvajjīvaṃ tatropasthāsyati na vilambiṣyati / sarvābhiprāyāṃścaiṣāṃ paripūrayiṣyatīti
            //</p>
         
         
         <p>iti śrīsuvarṇaprabhāsottamasūtrendrarāje śrīmahādevīparivarto nāma navamaḥ //</p>
         
         
         
         
         <span class="note"><span class="bold">Bagchi 63</span></span>
         
         <p>// Sarvabuddhabodhisattvanāmasaṃdhāraṇiparivartaḥ //</p>
         
         
         <p>om namo bhagavate ratnaśikhinaḥ tathāgatasya / namaḥ suvarṇaratnākaracchatraskūṭasya
            tathāgatasya / namaḥ suvarṇapuṣpajvalaraśmiketostathāgatasya / namo mahāpradīpasya
            tathāgatasya / ruciraketurnāma bodhisattvaḥ / suvarṇaprabhāsottamo nāma bodhisattvaḥ
            / suvarṇagandho nāma bodhisattvaḥ / sadāprarudito nāma bodhisattvaḥ / dharmodgato
            nāma bodhisattvaḥ / purasthimenākṣobhyonāma tathāgataḥ / dakṣiṇena ratnaketurnāma
            tathāgataḥ / paścimenāmitāyurnāma tathāgataḥ / uttare dundubhisvaro nāma tathāgataḥ
            / suvarṇaprabhāsottamasūtrendrarāja imāni bodhisattvanāmāni ye dhārayanti vācayanti
            te bodhisattvā nityaṃ jātismarā bhontīti //</p>
         
         
         <p>iti śrīsuparṇaprabhāsottamasūtrendrarāje sarvabuddhabodhisattvanāma saṃdhāraṇioparivarto
            nāma daśamaḥ //</p>
         
         
         
         
         <span class="note"><span class="bold">Bagchi 64</span></span>
         
         <p>// Dṛḍhāpṛthivīdevatāparivartaḥ //</p>
         
         
         <p>atha khalu dṛḍhā pṛthivīdevatā bhagavantametadavocat / ayaṃ bhadanta bhagavansuvarṇaprabhāsottamaḥ
            sūtrendrarāja etarhi cānāgate 'dhvani yatra grāme vā nagare vā nigame vā janapade
            vāraṇyapradeśe vā girikandare vā rājakule vopasaṃkramiṣyati / yatrāyaṃ suvarṇaprabhāsottamaḥ
            sūtrendrarājo vistareṇa saṃprakāśayiṣyati / yatra yatra bhagavanpṛthivīpradeśe tasya
            dharmabhāṇakasya bhikṣo ṛjukāyagatasya dharmāsanaprajñaptaṃ bhaviṣyati / yatra yatrāsane
            dharmabhāṇako niṣadyemaṃ suvarṇaprabhāsottamaṃ sūtrendrarājaṃ vistareṇa saṃprakāśayiṣyati
            / tatrāhaṃ bhadanta bhagavandṛḍhā pṛthivīdevatā teṣu pṛthivīpradeśeṣvāgamiṣyāmi /
            atra dharmāsanagato 'smyadṛśyamānenātmabhāvenottamāṅgena ca tasya dharmabhāṇakasya
            bhikṣoḥ pādatalau pratisaṃhariṣyāmi / ātmānaṃ cānena dharmaśravaṇena dharmāmṛtarasena
            saṃtarpayiṣyāmi / saṃpratimānayiṣyāmi saṃpūjayiṣyāmi / ātmānaṃ ca saṃtarpayitvā pratimānayitvā
            saṃpraharṣayitvemamaṣṭaṣaṣṭiyojanasahasrāṇi pṛthivīskandhamātmānaṃ cānena dharmaśravaṇena
            dharmāmṛtarasena yāvadvajramayaṃ pṛthivītalamupādāya pṛthivīrasenavivardhayiṣyāmi
            saṃpratimānayiṣyāmi paripūrayiṣyāmi / uparitaścemaṃ samudraparyantaṃ pṛthivītalamupādāya
            pṛthivīmaṇḍalaṃ snigdhena pṛthivīrasena snehayiṣyāmi / ojasvitarāṃ cemāṃ mahāpṛthivīṃ
            kariṣyāmi / yenāsmiñjambudvīpe nānātṛṇagulmauṣadhivanaspataya ojasvitarāḥ prarohayiṣyanti
            / sarvārāmanavṛkṣasasyāni ca nānāvidhānyojasvitarāṇi bhaviṣyanti / gandhatarāṇi snigdhatarāṇyāsvadanīyāni
            darśanīyatarāṇi mahottarāṇi ca bhaviṣyanti / te ca sattvāstāni pānabhojanāni nānāvidhānyupabhuktvā
            āyurbalavarṇendriyāṇi vivardhayiṣyanti / tejobalavarṇarūpasamanvāuatāśca bhūtvā nānāvidhāni
            pṛthivīgatānyanekāni nānākāryaśatasahasrāṇi kariṣyantyutthāsyanti vyāpayiṣyanti /
            balakaraṇīyāni karmāṇi kariṣyanti //</p>
         
         
         <p>tena hetunā bhadanta bhagavansarvajambudvīpaḥ kṣemaśca bhaviṣyati / subhikṣaśca sphītaścarddhaśca
            ramaṇīyaśca bahujanākīrṇamanuṣyaśca bhaviṣyati / sarvajambudvīpe ca sattvāni sukhitāni
            bhaviṣyanti / (<span class="bold">Bagchi 65</span>) nānāvicitrāṃ ratimanubhaviṣyanti / tāni sattvāni tejobalavarṇarūpasamanvāgatāni
            ca bhaviṣyanti / asya suvarṇaprabhāsottamasya sūtrendrarājasyārthāya teṣāṃ sūtrendradhārakāṇāṃ
            bhikṣubhikṣuṇyupāsakopāsikānaṃ dharmāsanagatānāmantikamupasaṃkrameyuḥ / upasaṃkramitvā
            tāni prasannacittāni sarvasattvānāmarthāya hitāya sukhāya tāndharmabhāṇakānadhyeṣayeyusya
            suvarṇaprabhāsottamasya sūtrendrarājasya prakāśataḥ / ahaṃ dṛḍhā pṛthivīdevatā saparivāraujasvitarā
            ca bhaviṣyāmi / tena bhadanta bhagavaṃścāsmākaṃ kāye mahābalavī ryasthāmasaṃjanitaṃ
            bhaviṣyati / tejaśca śrīśca lakṣmīścāsmākaṃ kāyamāvekṣyanti / mayi ca bhadanta bhagavandṛḍhāyāṃ
            pṛthivīdevatāyāmanena dharmāmṛtarasena saṃtarpitāyāṃ mahātejobalavīryasthāmavegapratilabdhāyāmiyaṃ
            mahāpṛthivī saptayojanasāhasrikāyaṃ jambudvīpo mahatā pṛthivīrasena vivardhayiṣyati
            / ojasvitarā ca mahāpṛthivī bhaviṣyati / imāni ca bhadanta bhagana sarvasattvāni pṛthivīsaṃniśritāni
            vṛddhivirūḍhivaipulyatāṃ ca gamiṣyanti / mahanti ca bhaviṣyanti / mahanti ca bhūtvā
            sarvasattvāni pṛthivīgatāni nānopabhogaparibhogānyupabhokṣyanti sukhāni cānubhaviṣyanti
            / tāni ca sarvāṇi nānāvicitrānnapānabhojyavastraśayanāsanavasanabhavanavimānodyānanadīpuṣkariṇyutsarohradataḍāgādīnīmānyevaṃrūpāṇi
            nānāvidhānyupakaraṇasukhāni pṛthivīsaṃsthitāni pṛthivyāṃ prādurbhūtāni pṛthivyāṃ pratiṣṭhitānyupabhujantu
            / tena bhadanta bhagavanhetunā sarvasattvairasmākaṃ kṛtajñatā kartavyā / avaśyamayaṃ
            suvarṇaprabhāsottamaḥ sūtrendrarājaḥ satkṛtya śrotavyaḥ satkartavyo gurukartavyo mānayitavyaḥ
            pūjayitavyaḥ /</p>
         
         
         <p>yadā ca bhadanta bhagavaṃste sarve sattvā nānākulebhyo nānāgṛhebhyo niṣkrameyusteṣāṃ
            dharmabhāṇakānāmupasakramaṇāya / upasaṃkramya cemaṃ suvarṇaprabhāsottamaṃ sūtrendrarājaṃ
            śṛṇuyuḥ / śrutvā ca punareva te sattvāḥ svakasvakeṣu nānākuleṣu gṛhagrāmanagaranigameṣu
            praviṣṭāḥ svagṛhagatāṃ paraspareṇaivaṃ kathayeyuḥ / gambhīro 'smābhiradya dharmaśravaṇaḥ
            śrutaḥ / acintyo 'smābhiradya puṇyaskandhaḥ parigṛhītaḥ / tena dharmaśravaṇena narakāḥ
            pratimuktāḥ syuḥ / tiryagyoniyamalokapretaviṣayāḥ parimuktā adyāsmābhiḥ / anena dharmaśravanenānāgate
            'dhvanyanekeṣu jātiśatasahasreṣu devamanuṣyopapattiparigṛhītā (<span class="bold">Bagchi 66</span>) bhaviṣyanti / tena ca nānāgṛhagatā bhūtvā teṣāṃ sattvānāmitaḥ suvarṇaprabhāsottamātsūtrendrarājādantaśa
            ekadṛṣṭāntamapyārocayeyurantaśa ekaparivartaṃ vā ekapūrvayogaṃ vāntaśaścatuṣpādikāmapi
            gāthāmantaśa ekapadamapi suvarṇaprabhāsottamātsūtrendrarājādanyeṣāṃ sattvānāṃ saṃśrāvayeyurantaśaḥ
            suvarṇaprabhāsottamasya sūtrendrarājasya nāmadheyamapi pareṣāṃ sattvānā saṃśrāvayeyuḥ
            /</p>
         
         
         <p>yatra yatra bhadanta bhagavaṃstāni nānāvidhāni sattvāni nānāvidheṣu pṛthivīpradeśaṣvimānyevaṃrūpāṇi
            nānāvidhāni sūtrāntahetūni paraspareṇārocayeyuḥ saṃśrāvayeyuśca / kathāsaṃbandhaṃ
            ca kurvīran / sarve te bhadanta bhagavanpṛthivīpradeśā ojasvitarāśca bhaviṣyanti /
            snigdhatarāśca bhaviṣyanti / sarveṣāṃ sattvānāṃ teṣu teṣu pṛthivīpradeśeṣu nānāvidhāni
            pṛthivīrasāni sarvopakaraṇāni bhūyiṣṭhataramutpatsyante vivardhayiṣyante vaipulyatāṃ
            gamiṣyanti / sarvāṇi tāni sattvāni mahādhanāni mahābhogāni ca dānādhimuktāni ca bhaviṣyanti
            / triṣu ratneṣvabhiprasannāni bhaviṣyanti //</p>
         
         
         <p>evamukte bhagavandṛḍhāṃ pṛthivīdevatāmetadavocat / ye kecitpṛthivīdevate sattvā itaḥ
            suvarṇaprabhāsottamātsūtrendrarājādantaśa ekapadamapi śṛṇuyuste ta ito manuṣyalokāccavitvā
            trayastriṃśatsu devanikāyeṣvanyatarānyatareṣu devanikāyeṣūpapatsyante / ye kecitpṛthivī
            devate sattvā asya suvarṇaprabhāsottamasya sūtrendrarājāsyārthāya tāni sthānāni samalaṃkurvīrannantaśa
            ekacchatraṃ vā ekadūṣyaṃ vā samalaṃkṛtāni ca devatāsthānāni / teṣu saptasu kāmāvacareṣu
            devanikāyeṣu saptaratnamayāni divyāni vimānāni sarvālaṃkārasamalaṃkṛtāni saṃsthāsyanti
            te sattvā ito manuṣyalokāccyāvitvā teṣu saptaratnamayeṣu divyavimāneṣūpapatsyante
            / te caikaikasminpṛthivīdevate saptaratnamaye divyavimāne saptavarā anupapatsyante
            acintyāni divyāni sukhāni pratyanubhaviṣyanti //</p>
         
         
         <p>evamukte dṛḍhā pṛthivīdevatā bhagavantametadavocat / tenāhaṃ bhadanta bhagavandṛḍhā
            pṛthivīdevatā tasya dharmabhāṇakasya bhikṣordharmāsanagatasya teṣu pṛthivīpradeśeṣvavāsiṣyāmi
            / adṛśyamānenātmabhāvena (<span class="bold">Bagchi 67</span>) tasya dharmabhāṇakasya bhikṣoruttamāṅgena pādatalau pratisaṃhariṣyāmi / yathāpyayaṃ
            suvarṇaprabhasottamaḥ sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya
            ciraṃ jambudvīpe pracaret / na ca kṣipramantardhāpayeet / sattvāni cemaṃ suvarṇaprabhāsottamaṃ
            sūtrendrarājaṃ śṛṇuyuḥ / anāgato 'dhvanyanekāni kalpakoṭīniyutaśatasahasrāṇyacintyāni
            divyamānuṣyakāni sukhānyanubhaveyuḥ / tathāgatasamavadhānagatāni ca bhaveyuḥ / anāgate
            'dhvanyanuttarāṃ samyaksaṃbodhimabhisaṃbudhyeyuḥ / sarvanarakatiryagyoniyamalokaduḥkhāni
            cātyantasamucchinnāni bhaveyuriti //</p>
         
         
         <p>iti śrīsuvarṇaprabhāsottasūtrendrarāje dṛḍhāpṛthivī devatāparivarto nāmaikādaśaḥ //</p>
         
         
         
         
         <span class="note"><span class="bold">Bagchi 68</span></span>
         
         <p>// Saṃjñeyamahāyakṣasenāpatiparivartaḥ //</p>
         
         
         <p>atha khalu saṃjñeyo nāma mahāyakṣasenāpatiraṣṭāviṃśatibhirmahāyakṣasenāpatibhiḥ sārdhamutthāyāsanādekāṃsaṃ
            cīvaraṃ prāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ
            praṇamya bhagavantametadavocat / ayaṃ bhadanta bhagavansuvarṇaprabhāsottamaḥ sūtrendrarāja
            etarhi cānagate 'dhvani yatra grāme vā nagare vā nigame vā janapade vā janapadapradeśe
            vāraṇyāyatane vā girikandare vā rājakule vā gṛhe vā pracariṣyati / tatrāhaṃ bhadanta
            bhagavansaṃjñeyo nāma mahāyakṣasenāpatiḥ sārdhamaṣṭāviṃśati bhirmahāyakṣasenāpatibhistatra
            grāme vā nagare vā nigame vā janapade vāraṇye vā girikandare vā rājakule vopasaṃkramiṣyāmi
            / adṛśyamānenātmabhāvena tasya dharmabhāṇakasya bhikṣo rakṣāṃ kariṣyāmi / paritrāṇaṃ
            parigrahaṃ paripālanaṃ daṇḍaparihāraṃ śastraparihāraṃ śāntisvaratyayanaṃ kariṣyami
            / teṣāṃ ca sarveṣāṃ dharmaśravaṇikānāṃ strīpuruṣadārakadārikāṇāṃ yeṣāṃ keṣāṃciditaḥ
            suvarṇaprabhāsottamātsūtrendrarājādantaśa ekā catuṣpādikāpi gāthā śrutā bhavedantaśa
            ekapadamapi suvarṇaprabhāsottamātsūtrendrarājādekabodhisattvanāmadheyamapi śrutaṃ
            bhavedudgṛhītaṃ vaikatathāgatanāmadheyaṃ vāntaśaścāsya suvarṇaprabhāsottamasya sūtrendrarājasya
            nāmadheyaṃ śrutaṃ bhavedudgṛhītaṃ vā teṣāṃ sarveṣāmārakṣāṃ kariṣyāmi / paritrāṇaṃ
            parigrahaṃ paripālanaṃ daṇḍaparihāraṃ śastraparihāraṃ śāntisvastyayanaṃ ca kariṣyāmi
            / teṣāṃ ca kulānāṃ teṣāṃ ca gṛhāṇāṃ teṣāṃ ca nagarāṇāṃ teṣāṃ ca grāmāṇāṃ teṣāṃ ca
            nigamānāṃ teṣāṃ cāraṇyānāṃ teṣāṃ ca rājakulānāmārakṣāṃ kariṣyāmi / paritrāṇaṃ parigrahaṃ
            paripālanaṃ daṇḍaparihāraṃ śastraparihāraṃ śāntisvastyayanaṃ kariṣyāmi //</p>
         
         
         <p>tatkatamena hetunā / sarvadharmāḥ parijñātāḥ sarvadharmā avabuddhāḥ / yāvantaśca sarvadharmāḥ
            / yathā ca sarvadharmāḥ / saṃsthitā ye ca sarvadharmāḥ / samyagjñātāśca sarvadharmāḥ
            / sarvadharmeṣvahaṃ bhadanta bhagavanpratyakṣaḥ / acintyā me bhadanta bhagavañjñānāvabhāsāḥ
            / acintyo jñānālokaḥ / acintyo jñānapracāraḥ / acintyo jñānaskandhaḥ / acintyo me
            bhadanta bhagavansarvadharmeṣu jñānaviṣayaḥ pravartate / yathā ca me bhadanta bhagavansarvadharmāḥ
            samamyagjñātāḥ / samyakparīkṣitāḥ samyakparijñātāḥ (<span class="bold">Bagchi 69</span>) samyagvyavalokitāḥ samyagavabuddhāḥ / tena hetunā mama bhadanta bhagavansaṃjñeyasya
            mahāyakṣasenāpateḥ saṃjñeya iti nāmadheyaṃ samudapādi //</p>
         
         
         <p>ahaṃ bhadanta bhagavandharmabhāṇakasya bhikṣorvākyavibhūṣaṇārthāya pratibhānamupasaṃhariṣyāmi
            / romāntareṣu ca tasyaujaḥ prakṣepsyāmi / mahāntaṃ ca tasya sthāma ca balaṃ vīryaṃ
            ca kāye saṃjanayiṣyāmi / acintyaṃ tasya jñānāvabhāsaṃ kariṣyāmi / smṛtiṃ ca tasya
            bodhayiṣyāmi / mahantaṃ ca tasyotsahaṃ dāsyāmi / yathā ca sa dharmabhāṇako na klāntakāyo
            bhavet / sukhendriyakāyo bhavet / praharṣajātaśca bhavet / yenāyaṃ suvarṇaprabhāsottamaḥ
            sūtrendrarājasteṣāṃ buddhasahasrāvaruptakuśalamūlānāṃ sattvānāmarthāya ciraṃ jambudvīpe
            pracaret / na kṣipramantardhāpayet / sattvāścemaṃ suvarṇaprabhāsottamaṃ sūtrendrarājaṃ
            śṛṇuyuḥ / acintyaṃ ca jñānaskandhaṃ pratilabheyuḥ / prajñāvantaśca bhaveyuḥ / aparimitaṃ
            ca puṇyaskandhaṃ parigṛhṇīyuḥ / anāgate 'dhvanyanekakalpakoṭīniyutaśatasahasrāṇyacintyāni
            divyamānuṣyakāni sukhānyanubhaveyuḥ / tathāgatasamavadhānagatāśca bhaveyuranāgate
            'dhvanyanuttarāṃ samyaksaṃbodhimabhisaṃbudhyeran / sarvanarakatiryagyoniyamalokaduḥkhāni
            cātyantena samucchinnāni bhaveyuriti //</p>
         
         
         <p>iti śrīsuvarṇaprabhāsottamasūtrendrarāje saṃjñeyamahāyakṣasenāpati parivarto nāma
            dvādaśaḥ //</p>
         
         
         
         
         <span class="note"><span class="bold">Bagchi 70</span></span>
         
         <p>// Devendrasamayarājaśāstraparivartaḥ //</p>
         
         
         <p>namastasya bhagavato ratnakusumaguṇasāgaravaiḍūryakanakagirisuvarṇakāñcanaprabhāsaśriyastathāgatasyārhataḥ
            samyaksaṃbuddhasya / namasyasyānekaguṇakoṭīniyutaśatasahasrasamalaṃkṛtaśarīrasya śākyamunestathāgatasya
            yasyeyaṃ dharmolkā jvalati / namastasyā aparimitapuṇyadhānyamāṅgalyasampannāyāḥ śriyo
            mahādevyāḥ / namastasyā aparimitaguṇaprajñāsamuditāyāḥ sarasvatyā devyāḥ //</p>
         
         
         <p>tena khalu punaḥ kālena tena samayena rājā baladaketuḥ putrasya ruciraketoracirābhiṣiktasya
            ca rājyapratiṣṭhitasyaitadavocat / asti putra devendrasamayaṃ nāma rājaśāstram / yanmayā
            pūrvamacirābhiṣiktena ca rājyapratiṣṭhitena pitū rājño balendraketoḥ sakāśādudgṛhītam
            / tena mayā devendrasamayena rājaśāstreṇa viṃśativarṣasahasrāṇi rājatvaṃ kāritaṃ babhūva
            / nābhijānāmyahamantaśa ekacittakṣaṇapramāṇamātreṇāpi kasyacidadharmasthitapūrvam
            / katamattatra devendrasamayaṃ nāma rājaśāstram //</p>
         
         
         <p>atha khalu kuladevate rājā baladaketustena kālena tena samayena putrasya rājño ruciraketorimābhirgāthābhirdevendrasamayaṃ
            nāma rājaśāstraṃ vistareṇa saṃprakāśayati sma //</p>
         
         
         <p>
            rājaśāstraṃ pravakṣyāmi sarvasattvahitaṃ karam /<br />
            sarvasaṃśayacchettāraṃ sarvaduṣkṛtanāśanam // Suv_13.1 //
            </p>
         
         
         <p>
            hṛṣṭacittā bhavitveha sarve nṛpatayaḥ pṛthak /<br />
            sarvadevendrasamayaṃ śṛṇudhvaṃ prāñjalikṛtāḥ // Suv_13.2 //
            </p>
         
         
         <p>
            vajraprākāragirīndre 'smindevendrāṇāṃ samāgamaiṃ /<br />
            utthitairlokapālebhirbrahmendraḥ paripṛcchitaḥ // Suv_13.3 //
            </p>
         
         
         <p>
            tvaṃ naḥ suragururbrahmā devatānāṃ tvamīśvaraḥ /<br />
            chettā tvaṃ saṃśayānāṃ ca cchindayāsmākaṃ saṃśayam // Suv_13.4 //
            </p>
         
         <span class="note"><span class="bold">Bagchi 71</span></span>
         
         <p>
            kathaṃ manuṣyasaṃbhūto rājā devaḥ sa procyate /<br />
            yadiha mānuṣe loke jāyate ca bhavannṛpaḥ // Suv_13.5 //
            </p>
         
         
         <p>
            kathaṃ devamanuṣyeṣu rājatvaṃ ca kariṣyate /<br />
            evaṃ hi lokapālibhirbrahmemdraḥ paripṛcchataḥ // Suv_13.6 //
            </p>
         
         
         <p>
            sarvā suragururbrahmā lokapālānihābravīt /<br />
            yadiha lokapālebhiretarhi mama pṛcchitaḥ /<br />
            sarvasattvahitārthāya vakṣye 'haṃ śāstramuttamam // Suv_13.7 //
            </p>
         
         
         <p>
            nārāṇāṃ saṃbhavaṃ vakṣye yuktvāhaṃ manujālaye /<br />
            hetunā yena rājāno bhavanti viṣayeṣu ca // Suv_13.8 //
            </p>
         
         
         <p>
            devendrāṇāmadhiṣṭhāne mātuḥ kukṣau pravekṣyati /<br />
            pūrvamadhiṣṭhito devaiḥ paścād garbhe prapadyate // Suv_13.9 //
            </p>
         
         
         <p>
            kiṃ cāpi mānuṣe loke jāyate śrīyate nṛpaḥ /<br />
            api vai devasaṃbhūto devaputraḥ sa ucyate // Suv_13.10 //
            </p>
         
         
         <p>
            trāyastriṃśairdevarājendrairbhāgo datto nṛpasya hi /<br />
            putrastvaṃ saha devānāṃ nirmito manujeśvaraḥ // Suv_13.11 //
            </p>
         
         
         <p>
            adharmaśamanārthāya duṣkṛtānāṃ nivārakaḥ /<br />
            sukṛtau sthāpayetsattvānpreṣaṇārthaṃ surālaye // Suv_13.12 //
            </p>
         
         
         <p>
            manuṣyo vātha devo vā gandharvo vā narādhipaḥ /<br />
            rākṣaso vātha caṇḍālo duṣkṛtānāṃ nivārakaḥ // Suv_13.13 //
            </p>
         
         
         <p>
            mātā pitā vā nṛpatiḥ sukṛtau karmakāriṇām /<br />
            vipākaphaladarśī tvaṃ devarājairadhiṣṭhitaḥ // Suv_13.14 //
            </p>
         
         
         <p>
            sukṛtaduṣkṛtānāṃ ca karmaṇāṃ dṛṣṭadhārmikaḥ /<br />
            vipākaphaladarśī tvaṃ devarājairadhiṣṭhitaṃ // Suv_13.15 //
            </p>
         
         
         <p>
            yadā hyupekṣate rājā duṣkṛtaṃ viṣaye sthitam /<br />
            nānārūpaṃ na kurvīta daṇḍaṃ pāpajanasya ca /<br />
            duṣkṛtānāmupekṣāyāmadharmo vardhate bhṛśam // Suv_13.16 //
            </p>
         
         <span class="note"><span class="bold">Bagchi 72</span></span>
         
         <p>
            śāṭhyāni kalahāścaiva bhūyo rāṣṭre bhavanti ca /<br />
            prakupyanti ca devendrāstrāyatriṃśadbhavaneṣu ca // Suv_13.17 //
            </p>
         
         
         <p>
            yadā hyupekṣate rājā duṣkṛtaṃ viṣaye sthiram /<br />
            hanyate viṣayo ghoraiḥ śaṭhyairapi sudāruṇaiḥ // Suv_13.18 //
            </p>
         
         
         <p>
            vinaśyati ca tadrāṣṭraṃ paracakrasya cākrame /<br />
            bhogāni ca balānyeva dhanaṃ yasyāsti saṃcitam // Suv_13.19 //
            </p>
         
         
         <p>
            vividhāni ca śāṭhyāni haranti ca parasparam /<br />
            yena kāryeṇa rājatvaṃ naitatkāryaṃ kariṣyati /<br />
            vilopayati svaṃ rāṣṭraṃ gajendra iva padminīm // Suv_13.20 //
            </p>
         
         
         <p>
            viṣamā vāyavo vānti viṣamā jalavṛṣṭayaḥ /<br />
            viṣamā grahanakṣatrāścandrasūryau tathaiva ca // Suv_13.21 //
            </p>
         
         
         <p>
            sasyaṃ puṣpaṃ phalaṃ bījaṃ va samyakparipacyate /<br />
            durbhikṣaṃ bhavate tatra yatra rājā hyupekṣakaḥ /<br />
            anāttamānaso devā bhavanti bhavaneṣu ca // Suv_13.22 //
            </p>
         
         
         <p>
            yadā hyupekṣate rājā duṣkṛtaṃ vicaretparam /<br />
            te sarve devarājāśca vakṣyanti ca parasparam // Suv_13.23 //
            </p>
         
         
         <p>
            adhārmiko hyayaṃ rājā hyadharmapakṣamāśritaḥ /<br />
            na cireṇa hyayaṃ rājā devatāṃ kopayiṣyati // Suv_13.24 //
            </p>
         
         
         <p>
            devatānāṃ parikopādviṣayo 'sya vinakṣyati /<br />
            śasrāṇi ca adharmaśca viṣaye 'tra bhaviṣyanti // Suv_13.25 //
            </p>
         
         
         <p>
            śāṭhyānāṃ kalahānāṃ ca rogāṇāṃ ca samudbhavaḥ /<br />
            prakupyati ca devendra upekṣyanti ca devatāḥ // Suv_13.26 //
            </p>
         
         
         <p>
            pralupyate ca yadrāṣṭraṃ sa nṛpaḥ śokamṛcchati /<br />
            iṣṭaviyogaṃ prāpnoti bhrātrā vātha sutena vā // Suv_13.27 //
            </p>
         
         <span class="note"><span class="bold">Bagchi 73</span></span>
         
         <p>
            priyabhāryāviyogo vā prāpyate duhitātha vā /<br />
            ulkāpātā bhaviṣyanti pratisūryāstathaiva ca // Suv_13.28 //
            </p>
         
         
         <p>
            paracakrabhayaṃ vāpi durbhikṣaṃ vardhati bhṛśam /<br />
            priyāmātyaśca mriyate 'priyastu garjate vacaḥ // Suv_13.29 //
            </p>
         
         
         <p>
            sutābhīṣṭaṃ priyāśvāsaṃ bālābhāryāvirodhinaḥ /<br />
            parasparaṃ hariṣyanti kulabhogaṃ dhanāni ca // Suv_13.30 //
            </p>
         
         
         <p>
            deśe deśe haniṣyanti śastreṇa ca parasparam /<br />
            vivādāḥ kalahāḥ śāṭhyā bhavanti viṣayeṣu ca // Suv_13.31 //
            </p>
         
         
         <p>
            grahaḥ praviśate rāṣṭre vyādhirbhavati dāruṇaḥ /<br />
            adhārmikā bhaviṣyanti dikṣaṇīyāstadantaram // Suv_13.32 //
            </p>
         
         
         <p>
            amātyāḥ pariṣadyāśca bhavantyasyāpyadhārmikāḥ /<br />
            adhārmikajane pūjā bhaviṣyanti tadantaram // Suv_13.33 //
            </p>
         
         
         <p>
            dhārmikānāṃ ca sattvānāṃ nigraho bhavati dhruvam /<br />
            adhārmikajane mānaṃ dhārmikānāṃ ca nigraham /<br />
            trayastatra prakupyante nakṣatrajalavāyavaḥ // Suv_13.34 //
            </p>
         
         
         <p>
            trayo bhāvā vinaśyanti adhārmikajano grahe /<br />
            saddharmarasanojaśca sattvojaḥ pṛthivīrasaḥ // Suv_13.35 //
            </p>
         
         
         <p>
            asatyajanasaṃmānaṃ satyajanavimānatā /<br />
            trayastatra bhaviṣyanti durbhikṣamatha nirbharam /<br />
            phalasasyarasaujaśca na bhavati tadantare // Suv_13.36 //
            </p>
         
         
         <p>
            glānena bahulāḥ sattvā bhavanti viṣayeṣu ca /<br />
            madhurāṇi mahānti ca phalāni viṣaye 'pi hi /<br />
            parītā ca bhaviṣyanti tiktaḥ kaṭuka eva ca // Suv_13.37 //
            </p>
         
         
         <p>
            pūrvā ramyāṇi bhāvāni krīḍāhāsyaratīni ca /<br />
            sabhā ramyā bhaviṣyanti āyāsaśatavyākulāḥ // Suv_13.38 //
            </p>
         
         <span class="note"><span class="bold">Bagchi 74</span></span>
         
         <p>
            dhānyānāṃ ca phalānāṃ ca snigghabhāvo rasaḥ kṣayet /<br />
            na tathā prīṇayiṣyanti śarīrendriyadhātavaḥ // Suv_13.39 //
            </p>
         
         
         <p>
            durvarṇāḥ sattvā bhaviṣyanti svalpasthāmāḥ sudurbalāḥ /<br />
            bahu ca bhojanaṃ bhuktvā tṛptiṃ nāsādayanti te // Suv_13.40 //
            </p>
         
         
         <p>
            balaṃ ca sthāma vīryaṃ ca na labhanti tadantare /<br />
            hīnavīryāṇi sattvāni bhavanti viṣayeṣu ca // Suv_13.41 //
            </p>
         
         
         <p>
            sattvā bhaviṣyanti rogārtā nānāvyādhiprapīḍitāḥ /<br />
            grahā bhaviṣyanti nakṣatrā nānārākṣasasaṃbhavāḥ // Suv_13.42 //
            </p>
         
         
         <p>
            adhārmiko bhavedrājā adharmapakṣasaṃsthitaḥ /<br />
            traidhātuke viruddho 'sti sarvatrailokyamaṇḍalam /<br />
            aneke īdṛśā doṣā bhavanti viṣayeṣu ca // Suv_13.43 //
            </p>
         
         
         <p>
            yadā pakṣasthito rājā duṣkṛtaṃ samupekṣate /<br />
            yena kāryeṇa rājā vai devendrebhiradhiṣṭhitaḥ /<br />
            na tatkaroti rājatvaṃ duṣkṛtaṃ samupekṣataḥ // Suv_13.44 //
            </p>
         
         
         <p>
            sukṛtenopapadyante sarvadevasurālaye /<br />
            duṣkṛtena ca gacchanti pretatiryagnarakeṣu ca /<br />
            trāyastriṃśaddevasthāne pratāpayanti duṣkṛtāt // Suv_13.45 //
            </p>
         
         
         <p>
            yadā hyupakṣate rājā duṣkṛtaṃ viṣaye sthitam /<br />
            pitṝṇāṃ devarājānāṃ bhavena sāparādhikaḥ /<br />
            na tadbhavati putratvaṃ na rajatvaṃ kṛtaṃ bhavet // Suv_13.46 //
            </p>
         
         
         <p>
            yadāpi naśyate kāryaṃ śāṭhyairapi sudāruṇaiḥ /<br />
            tasmādadhiṣṭhito rājā devendrarmanujālaye // Suv_13.47 //
            </p>
         
         
         <p>
            duṣkṛtānāṃ śamanārthāya sukṛtānāṃ pravartakaḥ /<br />
            dṛṣṭadhārmikaḥ sattvānāṃ vipākajanako nṛpaḥ // Suv_13.48 //
            </p>
         
         <span class="note"><span class="bold">Bagchi 75</span></span>
         
         <p>
            sukṛtaduṣkṛtānāṃ ca karmaṇāṃ yaḥ pṛthagvidhaḥ /<br />
            vipākaphaladarśārthaṃ karttā rājā hi procyate /<br />
            adhiṣṭhito devagaṇairdevendrairanumoditaḥ // Suv_13.49 //
            </p>
         
         
         <p>
            ātmano 'rthaṃ parārthāya dharmārthaṃ viṣayasya ca /<br />
            damanārthāya rāṣṭreṣu śaṭhapāpajanasya ca // Suv_13.50 //
            </p>
         
         
         <p>
            tyajecca jīvitaṃ rājyaṃ dharmārthaṃ viṣayasya ca /<br />
            mā cādharmamapṛcchitvā jānantaṃ samupekṣata // Suv_13.51 //
            </p>
         
         
         <p>
            na cānyastādṛśo nāśo viṣaye 'smin sudāruṇaḥ /<br />
            yadā śāṭhyasamutpannaḥ śāṭhyakāntāranigrahaḥ // Suv_13.52 //
            </p>
         
         
         <p>
            bhūyo bhavanti śāṭhyāni viṣaye 'smin sudāruṇā /<br />
            vilupyate ca tadrāṣṭraṃ gajairiva mahāsaraḥ // Suv_13.53 //
            </p>
         
         
         <p>
            prakupyanti ca devendrā vilumpate surālayam /<br />
            viṣamāḥ sarvabhāvāśca bhavanti viṣayasya hi // Suv_13.54 //
            </p>
         
         
         <p>
            tasmāddoṣānurūpaṃ syāddamanaṃ pāpakāriṇām /<br />
            dharmeṇa pālayedrāṣṭaṃ mā cādharmaṃ samācaret // Suv_13.55 //
            </p>
         
         
         <p>
            jīvitaṃ ca parityajya mā pāpe patito bhavet /<br />
            bandhujane parajane sarvarāṣṭrajaneṣu ca /<br />
            ekāpekṣo bhavedrājā mā pakṣe patito bhavet // Suv_13.56 //
            </p>
         
         
         <p>
            trailokyamāpūrayate yaśasā dhārmiko nṛpaḥ /<br />
            harṣayiṣyanti devendrāstrāyastriṃśadbhaveṣu ca // Suv_13.57 //
            </p>
         
         
         <p>
            jambūdvīpe tathāsmākaṃ putro dharmātmako nṛpaḥ /<br />
            dharmeṇa śāsyate rāṣṭraṃ sukṛte sthāpyate janam // Suv_13.58 //
            </p>
         
         <span class="note"><span class="bold">Bagchi 76</span></span>
         
         <p>
            sukṛtena ca rājā taṃ iha preṣayate janam /<br />
            devairdevasutaiḥ pūrṇaṃ karoti ca surālayam // Suv_13.59 //
            </p>
         
         
         <p>
            dharmeṇa śāsyate rāṣṭraṃ rājā naḥ supraharṣitāḥ /<br />
            prasannā bhonti devendrā rakṣante tānnarādhipān // Suv_13.60 //
            </p>
         
         
         <p>
            samyagvahanti nakṣatrā candrasūryau tathaiva ca /<br />
            kālena vāyavo vānti kāle caivaṃ pravarṣati // Suv_13.61 //
            </p>
         
         
         <p>
            subhikṣaṃ kurvate rāṣṭre tathā devasurālaye /<br />
            amarāmaraputreṇa pūrṇaṃ bhoti surālayam // Suv_13.62 //
            </p>
         
         
         <p>
            tasmāttyajyennarapatiḥ priyaṃ jīvitamātmanaḥ /<br />
            āvartayeddharmaratnaṃ yena lokaḥ sukhī bhavet // Suv_13.63 //
            </p>
         
         
         <p>/ dhārmikīṃ ca nayet sevāṃ yo guṇaiḥ samalaṃkṛtaḥ /
            sa nityaṃ sevate tuṣṭaṃ sadā pāpavivarjitaḥ // Suv_13.64 //</p>
         
         
         <p>
            dharmeṇa pālayedrāṣṭraṃ dharme samanuśāsayet /<br />
            sukṛte sthāpayet sattvānduṣkṛte ca vivārayet // Suv_13.65 //
            </p>
         
         
         <p>
            subhikṣaṃ bhavate rāṣṭre tejasvī bhavate nṛpaḥ /<br />
            yathānurūpaṃ kurute damanaṃ pāpakāriṇām /<br />
            yaśasvī bhavate rājā sukhaṃ pālayate prajāmiti // Suv_13.66 //
            </p>
         
         
         <p>iti śrīsuvarṇaprabhāsoottamasūtrendrarāje devendrasamayaṃ nāma rājaśāstraparivartastrayodaśamaḥ
            //</p>
         
         
         
         
         <span class="note"><span class="bold">Bagchi 77</span></span>
         
         <p>// Susaṃbhavaparivartaḥ //</p>
         
         
         <p>
            sasāgarā tyakta vasuṃdharā tadā yadā babhūva nṛpa cakravartī /<br />
            catvāri dvīpāni saratnapūrṇaniryāti tā pūrvajineṣu mahyam // Suv_14.1 //
            </p>
         
         
         <p>
            na cāsti tadvastu priyaṃ manāpaṃ pūrvaṃ ca mahyaṃ na va tyaktamāsīt /<br />
            taṃ dharmakāyaṃ parimārgaṇārthaḥ priyajīvitaṃ tyaktamanekakalpān // Suv_14.2 //
            </p>
         
         
         <p>
            yatha pūrvakalpeṣu acintiyeṣu ratnaśikhisya sugatasya śāsane /<br />
            parinirvṛtasya sugatasya tasya susaṃbhavo nāma babhūva rājā // Suv_14.3 //
            </p>
         
         
         <p>
            sa cakravartī caturdvīpa īśvaraḥ samudraparyantamahī praśāsyate /<br />
            jinendraghoṣāya ca rājadhānīya supto babhūvā tada rājakuñjaraḥ // Suv_14.4 //
            </p>
         
         
         <p>
            svapnāntare buddhaguṇāñca śrutvā ratnoccayaṃ paśyati dharmabhāṇakam /<br />
            sthita sūryamadhye va virocamānaṃ prakāśayantaṃ ima sūtrarājam // Suv_14.5 //
            </p>
         
         
         <p>
            svapnādvibuddhaśca babhūva rājā pītisphuṭaṃ sarvaśarīramasya /<br />
            abhiniṣkrarma rājakulāni dṛṣṭu upasaṃkramī śrāvakasaṃghamagram // Suv_14.6 //
            </p>
         
         
         <p>karoti pūjāṃ jinaśrāvakāṇāṃ ratnoccayaṃ pṛcchati dharmabhāṇakam /
            <span class="note"><span class="bold">Bagchi 78</span></span>
            kva cāsti bhikṣūriha cāryasaṃghe ratnoccayo nāma guṇānvitaśca // Suv_14.7 //</p>
         
         
         <p>
            tenāntareṇā ratanoccayo hi anyatra gūhāntara saṃniṣaṇaḥ /<br />
            vicitraratnaṃ ima sūtrarājaṃ svadhyāyamānaḥ sukha saṃniṣaṇaḥ // Suv_14.8 //
            </p>
         
         
         <p>deśenti rājasya tadantareṇa ratnoccayaṃ bhikṣu sa dharmabhāṇakam /
            anyatra gūhāntarasaṃniṣaṇaṃ / taṃ tena raśmīśriyayā jvalantam // Suv_14.9 //</p>
         
         
         <p>
            eṣo 'tra ratnoccaya dharmabhāṇako dhāreti gambhīrajinasya gocaram /<br />
            svarṇaprabhāsottamasūtraratnaṃ sūtrendrarājaṃ satataṃ prakāśayet // Suv_14.10 //
            </p>
         
         
         <p>
            vanditva pādau ratanoccayasya susaṃbhavo rāja idaṃ pravīddhi /<br />
            deśe hi me pūrṇaśaśāṅka cakraṃ svarṇaprabhāsottamasūtraratnam // Suv_14.11 //
            </p>
         
         
         <p>
            adhivāsayī so ratanoccayaśca rājñaśca tasyaiva susaṃbhavasya /<br />
            sarvatrisāhasrikalokadhātau praharṣitāssarvi babhūvu devatāḥ // Suv_14.12 //
            </p>
         
         
         <p>
            vasudhāpradeśe parame viśiṣṭe ratnodake gandhajalāmvusikte /<br />
            puṣpāvakīrṇāṃ dharaṇīṃ sa kṛtvā tatrāsanaṃ prāpya tadā narendraḥ // Suv_14.13 //
            </p>
         
         
         <p>samalaṃkṛtaṃ rājña tadāsanaṃ ca cchatrairdhvajairghaṇṭasahasranekaiḥ /
            <span class="note"><span class="bold">Bagchi 79</span></span>
            nānāvicitrairvarapuṣpacandrair abhyokire rājña tadāsanaṃ ca // Suv_14.14 //</p>
         
         
         <p>
            devāśca nāgāsurakiṃnarāśca yakṣāśca yakṣendramahoragāśca /<br />
            divyaiśca māndāravapuṣpavarṣair abhyāvakīrṇāśca tadāsanaṃ ca // Suv_14.15 //
            </p>
         
         
         <p>
            acintiyānanta sahasrakoṭiyo ye āgatā devabhavāgrakāmāḥ /<br />
            abhiniṣkramitvā ratanoccayaṃ hi abhyo kiranti sma ca sālapuṣpā // Suv_14.16 //
            </p>
         
         
         <p>
            so cāpi ratnoccaya dharmabhāṇakaḥ śubhābhagātraḥ śucivastraprāvṛtaḥ /<br />
            upasaṃkramitvā ca tadāsanaṃ hi kṛtāñjalībhūtva namasyate ca // Suv_14.17 //
            </p>
         
         
         <p>
            devendradevāni ca devatāni māndārapuṣpaṃ ca pravarṣayanti /<br />
            acintiyā tūryaśatā sahasrā pravādayanti sthita antarīkṣe // Suv_14.18 //
            </p>
         
         
         <p>
            abhīruhitvā ca sa saṃniṣaṇo ratnoccayo bhikṣu sa dharmabhāṇakaḥ /<br />
            anusmaritvā daśasū diśāsu acintiyā buddhasahasrakoṭyaḥ // Suv_14.19 //
            </p>
         
         
         <p>sarveṣa sattvāna kṛpāṃja nitya kāruṇyacittaṃ samupādayet saḥ /
            <span class="note"><span class="bold">Bagchi 80</span></span>
            rājñaśca tasyāpi susaṃbhavasya prakāśitaṃ sūtramidaṃ tadantare // Suv_14.20 //</p>
         
         
         <p>
            kṛtāñjalībhūtva sthihitva rājā yaḥ kāyavācā manumoditaḥ saḥ /<br />
            saddharmavegāśrupramuktanetraḥ pratisphaṭastasya babhūva kāyaḥ // Suv_14.21 //
            </p>
         
         
         <p>imasya sūtrasya ca pūjanārthaṃ susaṃbhavo rāja tadantareṇa
            gṛhṇitva cintāmaṇirājaratnaṃ sarvārthahetoḥ praṇidhiṃ cakāra // Suv_14.22 //</p>
         
         
         <p>varṣantu adyā iha jambudvipe sasaptaratnāṇi ca bhūṣaṇāni
            ye ceha sattvāḥ khalu jambudvipe sukhitāśca bheṣyanti mahādhanāśca // Suv_14.23 //</p>
         
         
         <p>
            caturṣu dvīpeṣu pravarṣitāni saptāni ratnāni tadantareṇa /<br />
            keyūrahārā varakuṇḍalāni tathānnapāne vasanāni caiva // Suv_14.24 //
            </p>
         
         
         <p>
            dṛṣṭvā ca taṃ rāja susaṃbhavaśca ratnapravarṣaṃ khalu jambudvīpe /<br />
            catvāri dvīpāni saratnapūrṇā niryātayī ratnaśikhisya śāsane // Suv_14.25 //
            </p>
         
         
         <p>ahaṃ ca saḥ śākyamunistathāgataḥ susaṃbhavo nāma babhūva rājā /
            <span class="note"><span class="bold">Bagchi 81</span></span>
            yeneha me tyakta vasuṃdharā tadā catvāri dvīpāni saratnapūrṇā // Suv_14.26 //</p>
         
         
         <p>
            akṣobhya āsīt sa tathāgataśca ratnoccayo bhikṣu sa dharmabhāṇakaḥ /<br />
            yenāsya rājasya susaṃbhavasya prakāśitaṃ sūtramidaṃ tadāntare // Suv_14.27 //
            </p>
         
         
         <p>
            yanme śrutaṃ sūtramidaṃ tadantare ekāgravācāmanumoditaṃ ca /<br />
            tenaiva mahyaṃ kuśalena karmaṇā śrotānumodena śrutena tena // Suv_14.28 //
            </p>
         
         
         <p>
            suvarṇavarṇaṃ śatapuṇyalakṣaṇaṃ labheyi kāyaṃ priyadarśanaṃ sadā /<br />
            nayanābhirāmaṃ janakāntadarśanaṃ ratiṃkaraṃ devasahasrakoṭinām // Suv_14.29 //
            </p>
         
         
         <p>
            navottaraṃ notisahasrakoṭyā kalpānabhūvaṃ nṛpacakravartī /<br />
            aneka kalpāna sahasrakoṭyo trailokyarājatva mayānubhūtam // Suv_14.30 //
            </p>
         
         
         <p>
            acintiyā kalpa babhūva śakraḥ tathaiva brahmendra praśāntamānasaḥ /<br />
            ārāgitā me balāprameyā yeṣāṃ pramāṇaṃ na kadāci vidyate // Suv_14.31 //
            </p>
         
         <span class="note"><span class="bold">Bagchi 82</span></span>
         
         <p>
            tathā pramāṇaṃ bahu puṇyaskandhaṃ yanme śrutaṃ sūtranumoditaṃ ca /<br />
            yathābhiprāyeṇa mi bodhi prāptā saddharmakāyaśca mayā hi labdha // Suv_14.32 //
            </p>
         
         
         <p>iti śrīsuvarṇaprabhāsottamasūtrendrarāje susaṃbhavaparivarto nāma caturdaśamaḥ //</p>
         
         
         
         
         <span class="note"><span class="bold">Bagchi 83</span></span>
         
         <p>// Yakṣāśrayarakṣāparivartaḥ //</p>
         
         
         <p>yaḥ kaścicchrīmahādevi śrāddhaḥ kulaputro vā kuladuhitā vātītānāgatapratyutpannānāṃ
            buddhānāṃ bhagavatāmacintyāṃ mahatīṃ vipulāṃ vistīrṇāṃ sarvopakaraṇaiḥ pūjāṃ karttukāmaḥ
            syāt / atītānāgatapratyutpannānāṃ buddhānāṃ bhagavatāṃ gambhīraṃ buddhagocaraṃ parijñātukāmo
            bhavet / tenāvaśyaṃ tatra pradeśe vihāre vāraṇyapradeśe vā yatrāyaṃ suvarṇaprabhāsottamaḥ
            sūtrendrarājaḥ vistareṇa saṃprakāśyate / tenāvikṣiptacittenāvirahitaśrotreṇāyaṃ suvarṇaprabhāsottamaḥ
            sūtrendrarājaḥ śrotavyaḥ //</p>
         
         
         <p>atha khalu bhagavānimamevārthaṃ bhūyasyā mātrayā saṃparidīpayamānastasyāṃ velāyāmimā
            gāthā abhāṣata //</p>
         
         
         <p>
            ya icchetsarvabuddhānāṃ pūjāṃ kartumacintiyām /<br />
            gambhīraṃ sarvabuddhānāṃ gocaraṃ ca prajanitum // Suv_15.1 //
            </p>
         
         
         <p>
            sarvadeśopasaṃkramya vihāraṃ layanaṃ tathā /<br />
            yāvaddeśīyate sūtraṃ svarṇabhāsottamaṃ tvidam // Suv_15.2 //
            </p>
         
         
         <p>
            acintiyamidaṃ sūtramanantaguṇasāgaram /<br />
            mocakaṃ sarvasattvānāmanekaduḥkhasāgarāt // Suv_15.3 //
            </p>
         
         
         <p>
            ādiṃ sūtrasya paśyāmi madhyamanidhanaṃ tathā /<br />
            atigambhīrasūtrendra upamānaṃ na vidyate // Suv_15.4 //
            </p>
         
         
         <p>
            na gaṅgārajasā caiva na dharaṇyāṃ na sāgare /<br />
            na cāmbaratalasthasya kiṃcicchakyopamā kṛtum // Suv_15.5 //
            </p>
         
         
         <p>
            dharmadhātupraveśena praveṣṭavyaṃ tadantaram /<br />
            yatra dharmātmakastūpaṃ gambhīraṃ supratiṣṭhitam // Suv_15.6 //
            </p>
         
         <span class="note"><span class="bold">Bagchi 84</span></span>
         
         <p>
            tatra ca stūpamadhye 'sminpaśyecchākyamuniṃ jinam /<br />
            idaṃ sūtraṃ prakāśantaṃ manojñena svareṇa ca // Suv_15.7 //
            </p>
         
         
         <p>
            yāvanti kalpakoṭyo vai asaṃkhyeyā acintiyāḥ /<br />
            divyamānuṣyakāṇyeva sukhāni hyanubhūyate // Suv_15.8 //
            </p>
         
         
         <p>
            yadā sa evaṃ jānīyādyattatra sūtra śrūyate /<br />
            evamacintiyaṃ mahyaṃ puṇyaskandhaṃ samārjitam // Suv_15.9 //
            </p>
         
         
         <p>
            ākramedyojanaśataṃ pūrṇamagnikhadāvṛtam /<br />
            yaḥ sakṛcchuṇituṃ sūtraṃ sahetu vedanāṃ bhṛśam // Suv_15.10 //
            </p>
         
         
         <p>
            samanantarapraviṣṭasya vihāraṃ layanaṃ tathā /<br />
            apagacchati pāpāni sarvaduḥsvapnalakṣaṇā // Suv_15.11 //
            </p>
         
         
         <p>
            grahanakṣatrapīḍā ca kākhordagrahadāruṇā /<br />
            samanantarapraviṣṭasya sarve bhonti parāṅmukhāḥ // Suv_15.12 //
            </p>
         
         
         <p>
            tādṛśamāsanaṃ tatra kurvīta padmasaṃnibham /<br />
            yādṛśaṃ nāgarājaiśca darśitaṃ supināntare // Suv_15.13 //
            </p>
         
         
         <p>
            tatrāsanopaviṣṭasya idaṃ sūtraṃ prakāśayet /<br />
            likhitaṃ vācayeccaiva tathaiva paryavāpnuyāt // Suv_15.14 //
            </p>
         
         
         <p>
            avatīryāsanādeva anyadeśe gato bhavet /<br />
            dṛśyante pratihāryāṇi tatrāsanagatāni ca // Suv_15.15 //
            </p>
         
         
         <p>
            dharmabhāṇakarūpaṃ ca kadācittatra dṛśyate /<br />
            kadācidbuddha rūpaṃ ca bodhisattvaṃ kadācana // Suv_15.16 //
            </p>
         
         
         <p>
            samantabhadrarūpāṇi kvacinmañjuśriyastathā /<br />
            kvacinmaitraiyarupāṇi dṛśyante tatra āsane // Suv_15.17 //
            </p>
         
         
         <p>
            kvacitkevalamābhāsaṃ kvaciddevopadarśanam /<br />
            muhūrtenābhidṛśyante punaścāntarahāyiṣu // Suv_15.18 //
            </p>
         
         <span class="note"><span class="bold">Bagchi 85</span></span>
         
         <p>
            sarvatra saṃsiddhikaraṃ praśastaṃ buddhaśāsanam /<br />
            dhanyamaṅgalasampannaṃ saṃgrāme ca jayāvaham // Suv_15.19 //
            </p>
         
         
         <p>
            jambudvīpamidaṃ sarvaṃ yaśasā pūrayiṣyati /<br />
            sarve ca ripavastasya nirjitā bhonti sarvathā // Suv_15.20 //
            </p>
         
         
         <p>
            nihataśatruḥ sadā bhoti sarvapāpavivarjitaḥ /<br />
            sadā vijitasaṃgrāmaḥ śriyā sa ca pramodati // Suv_15.21 //
            </p>
         
         
         <p>
            brahmendrāstridaśendrāśca lokapālāstathaiva ca /<br />
            vajrapāṇiśca yakṣendraḥ saṃjñeyaśca nararṣabhaḥ // Suv_15.22 //
            </p>
         
         
         <p>
            anavatapta nāgendraḥ sāgaraśca tathaiva ca /<br />
            kiṃnarendrāḥ surendrāśca garuḍendrāstathaiva ca /<br />
            etāṃśca pramukhān kṛtvā sarvāṇi devatāni ca // Suv_15.23 //
            </p>
         
         
         <p>
            te ca tā nityaṃ pūjanti dharmastūpamacintiyam /<br />
            praharṣitā bhaviṣyanti dṛṣṭvā sattvāḥ sa gauravāḥ // Suv_15.24 //
            </p>
         
         
         <p>
            te 'pyevaṃ cintayiṣyanti devendrāḥ sarva uttamāḥ /<br />
            devatāścaiva tāssarvā vakṣyanti ca parasparam // Suv_15.25 //
            </p>
         
         
         <p>
            etā paśyatha sarvāṇi tejaḥ śrīpuṇyasaṃcitā /<br />
            uptakuśalamūlena āgtāste narā iha // Suv_15.26 //
            </p>
         
         
         <p>
            ya imaṃ sūtragambhīraṃ śravaṇārthamihāgatāḥ /<br />
            acintiyaprasādena dharmastūpe sagauravāḥ // Suv_15.27 //
            </p>
         
         
         <p>
            ete kāruṇikā loke ete sattvahitaṃkarāḥ /<br />
            ete gambhīradharmāṇāṃ saddharmarasabhojanam // Suv_15.28 //
            </p>
         
         
         <p>
            dharmadhātupraveśena ya ete praviśanti ca /<br />
            ye śṛṇvanti idaṃ sūtraṃ ye cānyāñśrāvayanti ca // Suv_15.29 //
            </p>
         
         <span class="note"><span class="bold">Bagchi 86</span></span>
         
         <p>
            buddhā śatasahasrāṇi tebhiste pūrvapūjitāḥ /<br />
            etena kuśalamūlena idaṃ sūtraṃ śṛṇvanti ca // Suv_15.30 //
            </p>
         
         
         <p>
            te sarve devarājendrāḥ sarasvatī tathaiva ca /<br />
            śrīśca vaiśravaṇaścaiva tathā caturmahādhipāḥ // Suv_15.31 //
            </p>
         
         
         <p>
            yakṣaśatasahasrebhirṛddhimadbhirmahābalaiḥ /<br />
            teṣāṃ rakṣāṃ kariṣyanti divārātrāvatandritāḥ // Suv_15.32 //
            </p>
         
         
         <p>
            mahābalaiśca yakṣendrairnārāyaṇamaheśvarau /<br />
            aṣṭāviṃśatiścāpyanye saṃjñeyapramukhāṇi ca // Suv_15.33 //
            </p>
         
         
         <p>
            yakṣaśatasahasrebhirṛddhimadbhirmahābalaiḥ /<br />
            teṣāṃ rakṣāṃ kariṣyanti sarvatrāsabhayeṣu ca // Suv_15.34 //
            </p>
         
         
         <p>
            vajrapāṇiśca yakṣendraḥ pañcayakṣaśatairapi /<br />
            sarvebhi bodhisattvebhisteṣāṃ rakṣāṃ kariṣyati // Suv_15.35 //
            </p>
         
         
         <p>
            maṇibhadraśca yakṣendraḥ pūrṇabhadrastathaiva ca /<br />
            kumbhīro 'ṭāvakaścaiva piṅgalaśca mahābalaḥ // Suv_15.36 //
            </p>
         
         
         <p>
            ekaikaścaiva yakṣendraḥ pañcayakṣaśtairvṛtaḥ /<br />
            teṣāṃ rakṣāṃ kariṣyati yebhiḥ sūtramidaṃ śrutam // Suv_15.37 //
            </p>
         
         
         <p>
            citrasenaśca gandharvo jinarājo jinarṣabhaḥ /<br />
            maṇikaṇṭho nīlakaṇṭhaśca varṣādhipatireva ca // Suv_15.38 //
            </p>
         
         
         <p>
            mahāgrāso mahākālaḥ svarṇakeśī tathaiva ca /<br />
            pāñcikaśchagalapādaśca mahābhāgastathaiva ca // Suv_15.39 //
            </p>
         
         
         <p>
            praṇālī mahāpālaśca markaṭo vālireva ca /<br />
            sūciromaḥ sūryamitro ratnakeśastathaiva ca // Suv_15.40 //
            </p>
         
         
         <p>
            mahāpraṇālī nakulaḥ kāmaśreṣṭhaśca candanaḥ /<br />
            nāgāyano haimavataḥ sātāgiristathaiva ca // Suv_15.41 //
            </p>
         
         <span class="note"><span class="bold">Bagchi 87</span></span>
         
         <p>
            sarve ta ṛddhimantaśca mahābalaparākramāḥ /<br />
            teṣāṃ rakṣāṃ kariṣyanti yeṣāṃ sūtramidaṃ priyam // Suv_15.42 //
            </p>
         
         
         <p>
            anavatapto hi nāgendraḥ sāgaro 'pi tathaiva ca /<br />
            mucilinndairelāpatrau ubhau nandopanandakau // Suv_15.43 //
            </p>
         
         
         <p>
            nāgaśatasahasrebhirṛddhimadbhirmahābalaiḥ /<br />
            teṣāṃ rakṣāṃ kariṣyanti sarvato bhayabhairavāt // Suv_15.44 //
            </p>
         
         
         <p>
            valī rāhurnamuciśca vemacitraśca saṃvaraḥ /<br />
            prahrādaḥ kharaskandhaśca tathānye cāsurādhipāḥ // Suv_15.45 //
            </p>
         
         
         <p>
            asuraśatasahasrebhirṛddhimadbhirmahābalaiḥ /<br />
            teṣāṃ rakṣāṃ kariṣyanti utpātabhayabhairavāt // Suv_15.46 //
            </p>
         
         
         <p>
            hārītī bhūtamātā ca pañcaputraśatairapi /<br />
            teṣāṃ rakṣāṃ kariṣyanti saptamātṛsthitāni ca // Suv_15.47 //
            </p>
         
         
         <p>
            caṇḍā caṇḍālikā caiva yakṣiṇī caṇḍikā tathā /<br />
            dantī ca kūṭadantī ca sarvasattvaujahāriṇī // Suv_15.48 //
            </p>
         
         
         <p>
            ete sarva ṛddhimanto mahābalaparākramāḥ /<br />
            teṣāṃ rakṣāṃ kariṣyanti samantena caturdiśaḥ // Suv_15.49 //
            </p>
         
         
         <p>
            sarasvatī ca pramukhā devatā ca acintiyā /<br />
            tathā śrīpramukhāścaiva sarvāṇi devatāni ca // Suv_15.50 //
            </p>
         
         
         <p>
            pṛthivī devatā caiva phalaśasyādhidevatā /<br />
            ārāmavṛkṣacaityāni vāsinyonadi devatā // Suv_15.51 //
            </p>
         
         
         <p>
            te sarve devatāsaṃghāḥ supraharṣitacetasāḥ /<br />
            teṣāṃ rakṣāṃ kariṣyanti yeṣāṃ sūtramidaṃ priyam // Suv_15.52 //
            </p>
         
         
         <p>
            yojayanti ca te sattvā āyurvarṇabalena ca /<br />
            śrīpuṇyatejalakṣmībhiste nityālaṃkaronti ca // Suv_15.53 //
            </p>
         
         
         <p>
            grahanakṣatrapīḍāśca sarvāste śamayanti ca /<br />
            alakṣmīpāpaduḥsvapnaṃ sarve te nāśayanti ca // Suv_15.54 //
            </p>
         
         <span class="note"><span class="bold">Bagchi 88</span></span>
         
         <p>
            pṛthivīdevatā caiva gambhīrā ca mahābalā /<br />
            suvarṇaprabhāsottamasūtrendrarasatarpitā // Suv_15.55 //
            </p>
         
         
         <p>
            aṣṭaṣaṣṭisahasrāṇi śatāni yojanāni ca /<br />
            yāvadvajratalasthānaṃ varghate pṛthivīrasaiḥ // Suv_15.56 //
            </p>
         
         
         <p>
            pūrṇaṃ ca śatayojanaṃ purastātsaṃnivartati /<br />
            ūrdhvaṃ snehayate mahī itaḥ sūtraśravaṇabalāt // Suv_15.57 //
            </p>
         
         
         <p>
            sarvāśca devatāścāpi daśadikṣu vyavasthitāḥ /<br />
            suvarṇaprabhasottamasūtrendrarasatarpitāḥ // Suv_15.58 //
            </p>
         
         
         <p>
            ojovanto varā bhonti lakṣmīvīryavalānvitāḥ /<br />
            sukhena prīṇitā bhonti nānārasasamarpitāḥ // Suv_15.59 //
            </p>
         
         
         <p>
            sarvatra jambudvīpe 'sminphalaśasyavanadevatāḥ /<br />
            praharṣitā bhaviṣyanti iha sūtre prakāśane // Suv_15.60 //
            </p>
         
         
         <p>
            śasyāni ca tṛṇānyeva vicitrakusumāni ca /<br />
            vicitrāḥ phalavṛkṣāśca rohayanti samantataḥ // Suv_15.61 //
            </p>
         
         
         <p>
            sarvāṇi phalavṛkṣāṇi ārāmāṇi vanāni ca /<br />
            supuṣpitaṃ kariṣyanti nānāgandhapramoditam // Suv_15.62 //
            </p>
         
         
         <p>
            vicitrebhiśca puṣpebhirvicitrebhiḥ phalairapi /<br />
            sarvāstṛṇavanaspatyo rohayanti mahītale // Suv_15.63 //
            </p>
         
         
         <p>
            sarvatra jambudvīpe 'sminnāgakanyā acintiyāḥ /<br />
            prahṛṣṭacetasodbhūtāḥ padminīṣūpasaṃkraman // Suv_15.64 //
            </p>
         
         
         <p>
            rohayanti vicitrāṇi sarvāsu padminīṣu ca /<br />
            padmakumudotpalāni ca puṇḍarīkastathaiva ca // Suv_15.65 //
            </p>
         
         
         <p>
            dhūmātra jālinī muktaṃ bhavate gagaṇaṃ śubham /<br />
            tamorajovinirmuktā diśo bhonti prabhāsvarāḥ // Suv_15.66 //
            </p>
         
         <span class="note"><span class="bold">Bagchi 89</span></span>
         
         <p>
            sūryaḥ sahasrakiraṇai raśmijālena suprabhaḥ /<br />
            gambhīreṇāvabhāsena harṣitaścodayiṣyati // Suv_15.67 //
            </p>
         
         
         <p>
            jambūnadasuvarṇasya vimānāntarasaṃsthitaḥ /<br />
            sūryendradevaputrāśca itaḥ sūtrāt sutarpitāḥ // Suv_15.68 //
            </p>
         
         
         <p>
            upayānti jambudvīpe sūtrendrāḥ saṃpraharṣitāḥ /<br />
            anantaraśmijālena bho bhāsyanti samantataḥ // Suv_15.69 //
            </p>
         
         
         <p>
            sahabodhitamātreṇa raśmijālapracodane /<br />
            nānāpadminīsaṃchannā kamalā bodhayiṣyanti // Suv_15.70 //
            </p>
         
         
         <p>
            sarvatra jambudvīpe 'sminnānāśasya phalauṣadhīḥ /<br />
            paripācayanti samyak taṃ cātapayate mahim // Suv_15.71 //
            </p>
         
         
         <p>
            candrasūryau viśeṣeṇa avabhāsetāṃ tadantaram /<br />
            samyagvahanti nakṣatrā vātavarṣaṃ tathaiva ca // Suv_15.72 //
            </p>
         
         
         <p>
            subhikṣaṃ bhavate sarvaṃ jambudvīpe samantataḥ /<br />
            viśeṣeṇa ca tadrāṣṭraṃ yatra sūtramidaṃ bhavet // Suv_15.73 //
            </p>
         
         
         <p>iti śrīsuvarṇaprabhāsottamasūtrendrarāje yakṣāśrayo nāmarakṣāparivartaḥ pañcadaśamaḥ
            //</p>
         
         
         
         
         <span class="note"><span class="bold">Bagchi 90</span></span>
         
         <p>// Daśadevaputrasahasravyākaraṇaparivartaḥ //</p>
         
         
         <p>evamukte bodhisattvasamuccayā kuladevatā bhagavantametadavocat / kena bhadanta bhagavan
            hetunā kena kāraṇena kīdṛśenottaptavīryeṇa kuśalamūlena yasya kṛtatvādupacitatvādevatāni
            jvalanāntaratejorājapramukhāni daśadevaputrasahasrāṇyetarhi trāyastriśaddevabhavanādāgatāni
            bhagavato 'ntike dharmaśravaṇāyopasaṃkrāmanti /</p>
         
         
         <p>eteṣāṃ trayāṇāṃ satpuruṣāṇāṃ bodhisattvavyākaraṇaṃ śrutvā bodhau cittamutpādayanti
            / yathāyaṃ ruciraketuḥ satpuruṣo 'nāgate 'dhvani gaṇanāsamatikrānteṣvanekeṣvasaṃkhyeyakalpakoṭīniyutaśatasahasreṣvatikrānteṣu
            suvarṇaprabhāsitāyāṃ lokadhātāvanuttarāṃ samyakyaṃbodhimabhisaṃbhotsyate / suvarṇaratnākaracchatrakūṭo
            nāma tathāgato 'rhansamyaksaṃbuddho loka utpatsyate vidyācaraṇasaṃpannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavan / yāvattasya bhagavataḥ
            suvarṇaratnākaracchatrakūṭasya tathāgatasyārhataḥ samyaksaṃbuddhasya parinirvṛtasya
            saddharmāntarhite sarveṇa sarve sarvathā sarvaṃ tasya śāsanasyāntarhitasyāyaṃ rūpyaketurnāma
            dārakaḥ / tasya tathāgatasyānusaṃghau tatra caiva virajadhvajalokadhātau suvarṇajambudhvajakāñcanābho
            nāma tathāgato 'rhansamyaksaṃbuddho loka utpatsyate / yāvattasya suvarṇadhvajakāñcanāvabhāsasya
            tathāgatasyārhataḥ samyaksaṃbuddhasya parinirvṛtasya sarveṇa sarve sarvathā sarvaṃ
            tasya śāsanasyāntarhitasyāyaṃ rūpyaprabho dārakaḥ / tasya tathāgatasyonusaṃghau tatra
            caiva virajadhvajalokadhātāvanuttarāṃ samyaksaṃbodhimabhisaṃbhotsyate / suvarṇaśataraśmiprabhāsagarbho
            nāma tathāgato 'rhanasamyaksaṃbuddho loka utpasyate vidyācaraṇasampannaḥ sugato lokavidanuttaraḥ
            puruṣadamyasārathiḥ śāstā devānāṃ ca manuṣyāṇāṃ ca buddho bhagavān // te sarva etarhi
            bhagavatānuttarāyāṃ samyak saṃbodhau vyākṛtāḥ //</p>
         
         
         <p>na caiteṣāṃ bhadanta bhagavajjvalanāntaratejorājapramukhānāṃ daśānāṃ devaputrasahasrāṇāṃ
            yāvadvistīrṇā bodhisatvacaryā abhūvan / na ṣaṭsu pāramitāsu pūrvaṃ caritavantaḥ śrutapūrvā
            abhūvan / nayanacaraṇottamāṅgapriyaputrabhāryāduhitaraḥ parityaktapūrvā na śrūyante
            / dhanadhānyahiraṇyasuvarṇamaṇimuktāvajravaiḍūryaśaṅkhaśilāpravāḍajātarūparajatamarakataratnāni
            (<span class="bold">Bagchi 91</span>) parityaktapūrvāṇi na śrūyante / nānānnapānavastrayānaśayanāsanabhavanavimānārāmapuṣkariṇītaḍāgāḥ
            parityaktapūrvā na śrūiyante / nānāhastigo 'śvavaḍavādāsīdāsāḥ parityaktapūrvā na
            śrūyante / yathā tānyanekāni bodhisattvakoṭīniyutaśatasahasrāṇi pūrveṣvasaṃkhyeyakalpakoṭīniyutaśatasahasreṣvanekānāmasaṃkhyeyatathāgatakoṭīniyutaśatasahasrāṇāmanekācintyaiḥ
            nānāvicitraiḥ pūjāśatasahasraiḥ sarvopakaraṇaiḥ pūjāṃ kariṣyanti / sarvaratnaparityāgāni
            parityajiṣyanti / karacaraṇanayanottamāṅgapriyaputrabhāryāduhitāparityāgāni kariṣyanti
            / dhanadhānyahiraṇyasuvarṇamaṇimuktāvaiḍūryaśaṅkhaśilāpravāḍarajatajātarūpāṇi parityāgāni
            parityajanti / annapānavastraśayanāsanabhavanavimānārāmodyānapuṣkariṇīhastigavāścavaḍavādāsīdāsaparityāgāni
            parityakṣyanti / anupūrveṇa ṣaṭpāramitāḥ paripūrayiṣyanti / anupūrveṇa ṣaṭpāramitāḥ
            paripūrayitvānekāni sukhaśatasahasrāṇyanubhaviṣyanti / yāvadbuddhebhyo bhagavadbhayaḥ
            tathāgatanāmadheye vyākaraṇaṃ pratilapsyante //</p>
         
         
         <p>tatkena bhadanta bhagavan hetunā kena kāraṇena kīdṛśenoptakuśalamūlena ca tāni jvalanāntarate
            jorājapramukhāni daśadevaputrasahasrāṇīha bhagavato 'ntikaṃ dharmaśravaṇāyopasaṃkrāmanti
            / tānyetarhi bhagavatānuttarāyāṃ samyaksaṃbodhau vyākṛtāni / yadutānāgate 'dhvanyanekeṣvasaṃkhyeyakalpakoṭīniyutaśatasahasreṣvatikrānteṣu
            tatreva śālendradhvajāgravatyāṃ lokadhātāvekakulagotraikanāmadheyenānupūrveṇānuttarāṃ
            samyaksaṃbodhimabhisaṃbhotsyante / prasannavadanotpalagandhakūṭānāmnā daśasu dikṣu
            daśabuddhasahasrāṇi loka utpatsyante vidyācaraṇasaṃpannāḥ sugatā lokavido 'nuttarāḥ
            puruṣadamyasārathayaḥ śāstāro devānāṃ ca manuṣyāṇāṃ ca buddhā bhagavantaḥ //</p>
         
         
         <p>evamukte bhagavāṃstāṃ bodhisattvasamuccayāṃ kuladevatāmetadavocat / asti kuladevate
            saheturasti tatkāraṇam / asti taduptaṃ kuśalamūlaṃ yasya kṛtatvādupacitatvādetāni
            jvalanāntaratejorājapramukhāni (<span class="bold">Bagchi 92</span>) daśadevaputrasahasrāṇyetarhi trāyastriṃśadbhavanādiha dharmaśravaṇāyopasaṃkrāmanti
            / eteṣāṃ trayāṇāṃ satpuruṣāṇāmidaṃ bodhivyākaraṇaṃ śrutvā sahaśravaṇena kuladevate
            'sya suvarṇaprabhāsottamasya sūtrendrarājasyāntike citrīkāraprītiprasādapratilabdhā
            bhavanti / tāvadvimalavaiḍuryasadṛśena pariśuddhacittena samanvāgatā bhavanti / vimalavipulavistīrṇagagaṇakalpasadṛśena
            gambhīreṇa cittaprasādena samanvāgatā bhavanti / aparimitaṃ ca puṇyaskandhaṃ parigṛhītavanto
            bhavanti tāvaccaityadaivate jvalanāntaratejorājapramukhāni daśadevaputrasahasrāṇi
            sahaśravaṇenāsya sūtrendrarājasyāntike citrīkāraprasādapratilabdhā bhavanti / tāvadvimalavaiḍūryasadṛśena
            pariśuddhena cittena samanvāgatā bhavanti yāvadyākaraṇabhūmimanuprāptāḥ / anena kuladevate
            dharmaśravaṇakuśalamūlapracayenāpi pūrvapraṇidhānavaśenaitāni jvalanāntaratejorājapramukhāni
            daśadevaputrasahasrāṇyetarhyanuttarāyāṃ samyaksaṃbodhau vyākṛtāni / katamāni ca kuladevate
            pūrvapraṇidhānānīti /</p>
         
         
         <p>iti śrīsuvarṇaprabhāsottamasūtrendrarāje daśadevaputrasahasravyākaraṇaparivartaḥ ṣoḍaśaḥ
            //</p>
         
         
         
         
         <span class="note"><span class="bold">Bagchi 93</span></span>
         
         <p>// Vyādhipraśamanaparivartaḥ //</p>
         
         
         <p>bhūtapūrvaṃ kuladevate 'tīte 'dhvanyasaṃkhyeyatarairvipulairacintyairaprameyairyadāsīttena
            kālena tena samayena ratnaśikhī nāma tathāgato 'rhansamyaksaṃbuddho loka utpanno vidyācaraṇasaṃpannaḥ
            sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho
            bhagavān / tena khalu punaḥ kuladevate kālena tena samayena tasya bhagavato ratnaśikhinastathāgatasyārhataḥ
            samyaksaṃbuddhasya parinirvṛtasya saddharmasyāntarhitasya saddharmapratirūpake parivartamāne
            sureśvaraprabho nāma rājā babhūva / dhārmiko dharmarājo dharmeṇa rājyaṃ pālayamāno
            nādharmeṇa mātāpitṛkalpaḥ sarvaviṣayavāsināṃ sattvānām //</p>
         
         
         <p>tena khalu punaḥ kuladevate kālena tena samayena tasya rājñaḥ sureśvaraprabhasya viṣaye
            jaṭiṃdharo nāma śreṣṭhī babhūva //</p>
         
         
         <p>vaidyaḥ cikitsakaḥ paramadhātukuśalo 'ṣṭāṅgenāyurvaidyaśāsreṇa samanvāgato babhūva
            /</p>
         
         
         <p>tena khalu kuladevate kālena tena samayena tasya jaṭiṃdharasya śreṣṭhino jalavāhano
            nāmnā śreṣṭhiputra utpanno babhūva / abhirūpaḥ prāsādiko darśanīyaḥ paramayā śubhavarṇapuṣkaratayā
            samanvāgato nānāśāstrakuśalaḥ sarvaśāstragatiṃgato lipisaṃkhyāgaṇanākuśalaḥ sarvaśilpī
            babhūva / tena khalu punaḥ kuladevate kālena tena samayena tasya rājñaḥ sureśvaraprabhasya
            viṣaye 'nekāni sattvaśatasahasrāṇi nānārogaspṛṣṭānyabhūvan / nānāvyādhiparipīḍitāni
            duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti //</p>
         
         
         <p>tena khalu punaḥ kuladevate kālena tena samayena tasya jalavāhanasya śreṣṭhiputrasya
            teṣāmanekeṣāṃ sattvaśatasahasrāṇāṃ nānārogaspṛṣṭānāṃ nānāvyādhiparipiḍitānāmarthāya
            paramakāruṇyaṃ cittamutpanno babhūva / etānyanekāni sattvaśatasahasrāṇi nānārogaspṛṣṭāni
            nānāvyādhiparipīḍitānyetarhi duḥkhāṃ tīvrāṃ kharāṃ kaṭukāmamanāpāṃ vedanāṃ vedayanti
            / ayaṃ ca mama pitā jaṭiṃdharaḥ śreṣṭhī vaidyavicikitsakaḥ paramadhātukuśalo 'ṣṭāṅgāyurvaidyaśāstreṇa
            samanvāgato vṛddho jīrṇo (<span class="bold">Bagchi 94</span>) mahallako 'dhvagato vayo 'nuprāpto jīrṇamavasthāpya pravepamāṇaḥ kāyo yaṣṭimālambya
            yatra yatra sarvatra grāmanagaranigamarāṣṭrarājadhānīṣūpasaṃkrāmati / etānyanekāni
            sattvaśatasahasrāṇi nānārogaspṛṣṭāni nānāvyādhiparipīḍitāni nānāvyādhobhyaḥ parimocayituṃ
            yaṃ nūnamahamimameva pitaraṃ jaṭiṃdharamupasaṃkramitvādhikauśalyaṃ paripṛccheyam /
            yena dhātukauśalyena paripṛṣṭenāhaṃ sarvatra grāmanagaranigamajanapadarāṣṭrarājadhānīṣūpasaṃkramiṣyāmi
            / upasaṃkramya tānyanekāni sattvaśatasahasrāṇi nānārogaspṛṣṭāni nānāvyādhiparipīḍitāni
            nānāvyādhibhyaḥ parimocayiṣyāmi /</p>
         
         
         <p>tena khalu punaḥ kuladevate kālena tena samayena jalavāhanaḥ śreṣṭhiputro yena svapitā
            jaṭiṃdharaḥ śreṣṭhī tenopajagāma / upetya svapiturjaṭiṃdharasya pādau śirasā vanditvā
            kṛtāñjalipuṭo bhūtvaikānte 'sthāt / ekānte sthito jalavāhanaḥ śreṣṭhiputraḥ svapitaraṃ
            jaṭiṃdharaṃ śreṣṭhinamimābhirgāthābhirdhātukauśalyaṃ pṛcchati sma //</p>
         
         
         <p>
            tānīndriyāṇi lakṣante parivartanti dhātavaḥ /<br />
            kena kālena jāyante vyādhayaśca śarīriṇām // Suv_17.1 //
            </p>
         
         
         <p>
            bhojanaṃ ca kathaṃ bhuktvā kāle kāle sukhāvaham /<br />
            yenāntaraśarīrasya kāyo 'gninopahanyate // Suv_17.2 //
            </p>
         
         
         <p>
            kathaṃ cikitsā kartavyā vāte pitte śleṣmike tathā /<br />
            saṃnipāte samutpanne kathaṃ vyādhiśāntaye // Suv_17.3 //
            </p>
         
         
         <p>
            kiṃ kāle kupyate vātaḥ pittaṃ kupyate kadā /<br />
            kiṃ kāle kupyate śleṣmā yena pīḍyanti mānavāḥ // Suv_17.4 //
            </p>
         
         
         <p>atha khalu jaṭiṃdharaḥ śreṣṭhī jalavāhanasya śreṣṭhiputrasyābhirgāthābhirdhātukauśalyaṃ
            viditvā deśayate sma //</p>
         
         
         <p>
            varṣā cātra trayo māsāstrayaśca śāradaṃ smṛtam /<br />
            trayastathaiva hemāntastrayaśca grīṣmikastathā // Suv_17.5 //
            </p>
         
         <span class="note"><span class="bold">Bagchi 95</span></span>
         
         <p>
            ityeva māsakramaḥ ṣaḍṛtūni saṃvatsaradvādaśamāsikaṃ smṛtam /<br />
            annaṃ ca pānaṃ ca tathā ca jīryate vaidyāśca kauśalyasmṛtipradarśitāḥ // Suv_17.6
            //
            </p>
         
         
         <p>
            te cāpi saṃvatsaraparvamantare parivartantīndriyadhātavo 'pi /<br />
            parivartamānāni ca indriyāṇi vicitravyādhirbhavate śarīriṇām // Suv_17.7 //
            </p>
         
         
         <p>
            tatraiva vaidyasya catuḥ prakāraṃ trimāsaparvāntare ṣaḍṛtūni /<br />
            ṣaḍdhātukauśalyaprajānitavyaṃ yathākramaṃ bhojanamauṣadhaṃ ca // Suv_17.8 //
            </p>
         
         
         <p>
            vātādhikārāḥ prabhavanti varṣe pattiprakopaḥ śaradi prasanne /<br />
            hemantakāle tatha saṃnipātaṃ kaphādhikārāśca bhavanti grīṣme // Suv_17.9 //
            </p>
         
         
         <p>
            snigdhoṣṇalavaṇāmlarasāśca varṣe śaratsu snigdhaṃ madhuraṃ ca śītam /<br />
            madhurāmlasnigdhaṃ ca hemantakāle rūkṣoṣṇakaṭukāni ca grīṣmakāle // Suv_17.10 //
            </p>
         
         
         <p>
            kaphādhikaḥ kupyati bhuktamātre pittādhikaṃ kupyati jīryamāṇe /<br />
            vātādhikaḥ kupyati jīrṇamātre ityeva dhātutritayaprakopaḥ // Suv_17.11 //
            </p>
         
         <span class="note"><span class="bold">Bagchi 96</span></span>
         
         <p>
            saṃbṛhaṇaṃ kurvatu nirātmakasya virecanaṃ pittavivardhanaṃ ca /<br />
            triguṇopapannaṃ tatha saṃnipāte praśamaṃ ca kuryātkaphaparvamantare // Suv_17.12 //
            </p>
         
         
         <p>
            vātādhikaṃ paittikasannipāte kaphādhikaṃ parvasu jānitavyam /<br />
            yatkāla yaddhātu yadāśrayaṃ ca tadannapānauṣadhi darśitavyamiti // Suv_17.13 //
            </p>
         
         
         <p>atha khalu jalavāhanaḥ śreṣṭhiputrastenaivaṃrūpeṇa naimittikena dhātukauśalyena paripṛṣṭena
            sarvāṣṭāṅgāyurvaidyamadhigato 'bhūt / tena khalu punaḥ kuladevate kālena tena samayena
            jalavāhanaḥ śreṣṭhiputro rājñaḥ sureśvaraprabhasya viṣaye sarvagrāmanagaranigamajanapadarāṣṭrarājadhānīṣūpasaṃkramitvā
            sarveṣāmanekeṣāṃ sattvaśatasahasrāṇāṃ nānārogaspṛṣṭānāṃ nānāvyādhiparipīḍitānāmevamāśvāsayāmāsa
            / mā bhaiṣurvaidyo 'smi vaidyo 'smītyātmānaṃ pratijñātavānahaṃ yuṣmākaṃ nānāvyādhibhyaḥ
            parimocayiṣyāmi / sahaśravaṇena kuladevate tasya jalavāhanasya śreṣṭhiputrasyedamevaṃrūpaṃ
            vacanaṃ vyāharamāṇasya sarvāṇi tānyanekāni sattvakoṭīniyutaśatasahasrāṇi mahāpraharṣajātāni
            babhūvuḥ / āśvāsaprāptānyacintyaprītisaumanasyena samanvāgatāni babhūvuḥ / tāni tena
            kālena tena samayena tayā praharṣayānekāni sattvakoṭīniyutaśatasahasrāṇi nānārogaspṛṣṭāni
            nānāvyādhiparipīḍitāni nānārogebhyaḥ parimocayitānyarogāṇi ca babhūvurvigatavyādhīni
            ca / yathā paurāṇena sthāmabalavīryeṇa samanvāgatāni babhūvuḥ / tena khalu punaḥ kuladevate
            kālena tena samayena teṣāmanekeṣāṃ ca sattvakoṭīniyutaśatasahasrāṇāṃ nānārogaspṛṣṭānāṃ
            nānāvyādhiparipīḍitānāṃ ye kecidgāḍhatareṇa spṛṣṭā ca babhūvuḥ / te sarve yena jalavāhanaḥ
            śreṣṭhiputrastenopasaṃkrānta upasaṃkramyaiva ye ca kiṃcitteṣāṃ (<span class="bold">Bagchi 97</span>) sattvakoṭīniyutaśatasahasrāṇāṃ nānārogaspṛṣṭānāṃ nānāvyādhiparipīḍitānāmauṣadhividhānānyabhinirdiśanti
            sma / tattāsu rājadhānīṣu sarvāṇi tānyanekāni sattvakoṭīniyutaśatasahasrāṇi nānārogaspṛṣṭāni
            nānāvyādhiparipīḍitāni jalavāhanena śreṣṭhiputreṇa nānāvyādhibhyaḥ parimocitāni babhūvuriti
            //</p>
         
         
         <p>iti śrīsuvarṇaprabhāsottamasūtrendrarāje vyādhipraśamana parivarto nāma saptadaśaḥ
            //</p>
         
         
         
         
         <span class="note"><span class="bold">Bagchi 98</span></span>
         
         <p>// Jalavāhanasya matsyavaineyaparivartaḥ //</p>
         
         
         <p>punaraparaṃ kuladevate rājñaḥ sureśvaraprabhasya viṣaye jalavāhanena śreṣṭhidārakeṇa
            sarvasattvā ārogāḥ kṛtā alpā bādhā yathāpūrveṇotsāhabalakāyena saṃvṛtāḥ sarva utsāhasukhena
            ramanti sma / krīḍanti sma / paricārayanti sma / dānāni ca dadanti sma / puṇyāni ca
            kurvanti sma / jalavāhanaḥ śreṣṭhidārako mahāvaidyadānānāṃ ca sukhānāṃ vyādhivicikitsako
            niyatapratyakṣeṇa bodhisattvena bhavitavyam / sarvenāṣṭāṅgāyurvaidyamadhigato 'bhūt
            / tasya khalu punaḥ jalavāhanasya śreṣṭhidārakasya jalāmbujagarbhā nāma bhāryā 'bhūt
            / tasya khalu punaḥ kuladevate jalāmbujagarbhāyā dvau dārakau putrāvabhūtām / eko
            jalāmbaro nāma dvitīyo jalagarbho nāma //</p>
         
         
         <p>atha khalu punaḥ kuladevate jalavāhanaḥ śreṣṭhiputrasyābhyāṃ dārakābhyāṃ sārdhamanupūrveṇa
            grāmanagaranigamajanapadarāṣṭrarājadhānīṣvanucaṅkramati //</p>
         
         
         <p>atha khalu punaḥ kuladevate 'pareṇa tena kālena tena samayena jalavāhanaḥ śreṣṭhiputro
            'nyataramaṭavīkāntāraprāpto 'dhvani dadarśātrāntare māṃsabhakṣā vṛkaśṛgālakākapakṣiṇastāṃ
            diśaṃ dhāvanti yatrāṭavīkāntāre 'ṭavīsaṃbhavā puṣkariṇī / tadṛṭaṣṭvā tasyaitadabhūt
            / kasyārthamime māṃsabhakṣā vṛkaśṛgālakākapakṣiṇa imāṃ diśaṃ dhāvanti / tasyaitadabhūt
            / yaṃ nūnamahaṃ tāṃ diśamupasaṃkrameyam / yasyāṃ diśīme maṃsabhakṣāśca vṛkaśṛgālakākapakṣiṇo
            dhāvanti //</p>
         
         
         <p>atha khalu punaḥ kuladevate jalavāhanaḥ śreṣṭhiputro 'nupūrveṇānucaṅkramannanuvicaranyatrāṭavīsaṃbhavā
            puṣkariṇī tatra saṃprāptaḥ / tatra mahāpuṣkariṇyāṃ daśamatsyasahasrāṇi prativasanti
            sma / sa tatrāpaśyadbahūni matsyaśatāni jalaviprahīṇāni tatrāsya kāruṇyacittamutpannam
            / tatrādrākṣīdardhakāyāṃ devatāṃ niṣkramantīm / sā ca devatā jalavāhanaṃ śreṣṭhidārakametadavocat
            / sādhu sādhu (<span class="bold">Bagchi 99</span>) kulaputra yastvaṃ jalavāhano nāma matsyānāmudakaṃ prayaccha / dvābhyāṃ kāraṇābhyāṃ
            jalavāhana ityucyate / yaścodakaṃ vāhayati tataḥ svanāmānurūpaṃ kula / jalavāhanaḥ
            prāha / kiyantīmāni devate matsyāni / devatā prāha / paripūrṇāni daśamatsyasahasrāṇi
            //</p>
         
         
         <p>atha khalu kuladevate jalavāhanasya śreṣṭhidārakasya bhūyasyā mātrayā paramakāruṇyacittamutpannam
            / tena khalu punaḥ kuladevate samayenāṭavīsaṃbhavāyāṃ puṣkariṇyā kiṃcinmātramavaśiṣṭamudakamabhūt
            / tāni daśamatsyasahasrāṇi mṛtyumukhapraviṣṭāni jalaviprahīṇāni dhāvanti //</p>
         
         
         <p>atha khalu kuladevate jalavāhanaḥ śreṣṭhidārakaścaturdiśaṃ dhāvati sma / yasyāṃ diśi
            jalavāhanaḥ śreṣṭhidārako 'nucaṅkamati tasyāṃ diśi daśamtsyasahasrāṇi jalavāhanaṃ
            karuṇaṃ prekṣante // atha khalu kuladevate jalavāhanaḥ śreṣṭhidārakaścaturdiśaṃ dhāvati
            sma / udakaṃ preṣayamāṇo na caivātrodakamupalabhyate / caturdiśaṃ prekṣate / so 'drākṣīnnātidūre
            mahāntaṃ vṛkṣasamūhaṃ taṃ vṛkṣamabhiruhya drumaśākhāñchittvā yena sā puṣkariṇī tenopajagāma
            / upagamya teṣāṃ daśānāṃ matsyasahasrāṇāṃ drumaśākhābhiḥ suśītalāñchāyāṃ kṛtavān //</p>
         
         
         <p>atha khalu kuladevate jalavāhanaḥ śreṣṭhidārakastasyāṃ puṣkariṇyāmudakāgamaṃ paryeṣate
            kuta udakasyāgamanaṃ bhavet / caturdiśaṃ dhāvati na codakamupalabhyate / sa śīghraṃ
            śīghraṃ tamudakastrotaṃ samanugacchati / tasyāḥ khalu punaḥ kuladevate aṭavīsaṃbhavāyāḥ
            puṣkariṇyā jalāgamā nāma mahānadī yatastasyāmudakasyāgamanam / tena ca samayena sā
            ndyanyatareṇa pāpasattvena teṣāṃ daśānāṃ matsyasahasrāṇāmarthena sā nadītyadṛṣṭe sthāne
            mahāprapāte pātitā yatteṣāṃ matsyānāṃ na bhūya udakasyāgamanaṃ bhaviṣyati / sa taṃ
            dṛṣṭvā cintayati na śakyata eṣā nadī janasahasreṇāpi tenaiva yathā vāhayituṃ kimaṅga
            punarmayaikena śakyo bāhayituṃ sa pratinivṛttaḥ //</p>
         
         
         <p>atha khalu kuladevate jalavāhanaḥ śreṣṭhiputraḥ śīghraṃ śīghramupasaṃkrānto yena rājā
            (<span class="bold">Bagchi 100</span>) sureśvaprabhastenopajagāma / upagamya rājñaḥ sureśvaraprabhasya pādau śirasā natvaikānte
            niṣaṇṇaḥ / imāṃ prakṛtimārocayāti sma / mayā khalu devasya viṣaye sarvagrāmanagaranigamajanapadarāṣṭrarājadhānīṣu
            sattvānāṃ vyādhayaḥ praśamitāḥ / tatrāmuṣminsthāne 'ṭavīsaṃbhavā nāma puṣkariṇī /
            tatra daśamatsyasahasrāṇi prativasanti jalaprahīṇānyādityaparitāpitāni / taddadātu
            me devo viṃśatigajā yathā teṣāṃ tiryagyonigatānāṃ jīvitaṃ dadāmīti / yathā manuṣyāṇāṃ
            dattamājñaptaṃ khalu rājñā sureśvaraprabheṇāmātyānāṃ dadata mahāvaidyarājasya viṃśatigajān
            / amātyā āhuḥ / upasaṃkrama mahāsattva yena hastiśālā upagṛhṇīṣva viṃśatigajān kuru
            sattvānāṃ sukham //</p>
         
         
         <p>atha khalu kuladevate jalavāhanaḥ sārdhaṃ jalāmbareṇa ca svaputreṇa viṃśatigajān gṛhītvā
            nāgaśauṇḍikānāṃ sakāśācchataśo dṛśīnāṃ pratigṛhya pratinivṛttaḥ / yatra jalāgamā nāma
            mahānadī pravahati / tatropasaṃkramyodakena tā dṛtīḥ pūrayitvā gajapṛṣṭha udakamāropya
            śīghraṃ śīghraṃ yenāṭavīsaṃbhavā puṣkariṇī tenopasaṃkrāntaḥ / upasaṃkramya tadudakaṃ
            hastipṛṣṭhādavatārya tāṃ puṣkariṇīṃ caturdiśamudakena pūrayitvā caturdiśaṃ ca kramati
            / yena yena jalavāhano 'nucaṅkramati tena tena daśamatsyasahasrāṇyanudhāvanti //</p>
         
         
         <p>atha khalu kuladevate jalavāhanasyaitadabhavat / kimarthametāni daśamatsyasahasrāṇi
            yenāhaṃ tena pradhāvanti / tasya punaretadabhavat / nūnamete matsyāḥ kṣudhāgninā paripīḍitā
            mama sakāśādbhojanaṃ parimārgayanti / yannūnamahaṃ bhojanaṃ prayaccheyam //</p>
         
         
         <p>atha khalu kuladevate jalavāhanaḥ svaputraṃ jalāmbarametadavocat / gaccha kulaputra
            svakaṃ niveśanaṃ sarvabalataraṃ hastinamabhirūhya ca śīdhraṃ śīghramupasaṃkramya pitāmahasya
            śreṣṭhina evaṃ vadeha bho tāta jalavāhana evaṃ vadati yatkiṃcidatra gṛhe 'bhisaṃskṛtaṃ
            bhojanaṃ syānmātāpitrorbhrātṛbhaginyordāsīdāsakarmakarasya (<span class="bold">Bagchi 101</span>) kṛtaśaḥ sarvamekatra piṇḍīkṛtvā jalāmbarasya hastipṛṣṭamavaropya jalavāhanāya śīghraṃ
            śīghraṃ visarjaya //</p>
         
         
         <p>atha khalu jalāmbaro dārako hastinamabhiruhya śīghraṃ śīghraṃ dhāvati sma / yena svakaṃ
            niveśanaṃ tenopasaṃkrāmadupasaṃmyaitāṃ prakṛtaṃ pitāmahasyāgra ārocayāmāsa vistareṇa
            yathā pūrvoktam / tatsarvaṃ pitāmahena jalāmbarāya visarjitam //</p>
         
         
         <p>atha khalu jalambaro dārakastadbhojanaṃ hastipṛṣṭhamupanāmya hastinamabhiruhya yenāṭavīsaṃbhavā
            puṣkariṇī tenopasaṃkrāmat //</p>
         
         
         <p>atha khalu jalavāhanaḥ svakaṃ putraṃ jalāmbaramāgataṃ dṛṣṭvā hṛṣṭastuṣṭa udagraḥ putrasyāntikādbhojanaṃ
            pratigṛhya cchittvā tatra puṣkariṇyāṃ prakṣipati sma / tenāhāreṇa tāni daśamatsyasahasrāṇi
            saṃtarpitāni / punastasyaitadabhavat / śrutaṃ me pareṇa kālasamayenāraṇyāyatane bhikṣurmahāyānadhārayamāna
            ityāha / yo ratnaśikhinastathāgatasyārhataḥ samyaksaṃbuddhasya maraṇakālasamaye nāmadheyaṃ
            śṛṇuyāt / sa svargaloka upapatsyatīti / yannūnamahameṣāṃ matsyānāṃ gambhīraṃ pratītyasamutpādaṃ
            dharmaṃ deśayeyam / ratnaśikhinastathāgatasyārhataḥ samyaksaṃbuddhasya nāmadheyaṃ
            śrāvayeyam / tena ca samayena tasmiñjambudvīpe dvighādṛṣṭiḥ sattvānāmabhūt / kecinmahāyānamabhiśraddhayanti
            kecitkleśayanti //</p>
         
         
         <p>atha khalu punarjalavāhanaḥ śreṣṭhiputrastasyāṃ velāyāmubhau pādau jānumātraṃ tatra
            puṣkariṇyāṃ praveśyaivaṃ cidānamudānayāmāsa / namastasya bhagavato ratnaśikhinastathāgatasyārhataḥ
            samyaksaṃbuddhasya purvabodhisattvacaryāṃ caramāṇasya evaṃ praṇidhānamabhūt / ye keciddaśasu
            dikṣu maraṇakālasamaye mama nāmadheyaṃ śṛṇuyuste tataścyutvā devānāṃ trāyastriṃśānāṃ
            sabhāgatāyāmupapadyeyuḥ //</p>
         
         <span class="note"><span class="bold">Bagchi 102</span></span>
         
         <p>atha khalu jalavāhanaḥ śreṣṭhidārakasteṣāṃ tiryagyonigatānāmimaṃ dharmaṃ deśayati
            sma / yadutāsmādidaṃ bhavatyasyotpādādidamutpadyate / yadutāvidyāpratyayā saṃskārā
            / saṃskārapratyayaṃ vijñānam / vijñānapratyayaṃ nāmarūpam / nāmarūpapratyayaṃ ṣaḍāyatanam
            / ṣaḍāyatanapratyaya sparśaḥ / sparśapratyayā vedanā / vedanāpratyayā tṛṣṇā / tṛṣṇāpratyayamupādānam
            / upādānapratyayo bhavaḥ / bhavapratyayā jātiḥ / jātipratyayā jarāmaraṇaśokaparidevaduḥkhadaurmanasyopāyāsā
            bhavatyevamasya kevalasya mahato duḥkhaskandhasya samudayo bhavati yadutāvidyānirodhātsaṃrakāranirodhaḥ
            / saṃskāranirodhādvijñānanirodhaḥ / vijñānanirodhānnāmarūpanirodhaḥ / nāmarūpanirodhātṣaḍāyatananirodhaḥ
            / ṣaḍāyatananirodhātsparśanirodhaḥ / sparśanirodhādvedanānirodhaḥ / vedanānirodhāttṛṣṇānirodhaḥ
            / tṛṣṇānirodhādupādānanirodhaḥ / upādānanirodhādbhavanirodhaḥ / bhavanirodhājjātinirodhaḥ
            / jātinirodhājjarāmaraṇaśokaparidevaduḥkhadaurmanasyopāyāsā nirudhyate / kevalamasya
            mahato duḥkhaskandhasya nirodho bhavati / iti hi kuladevate tena kālena tena samayena
            jalavāhanaḥ śreṣṭhiputrasteṣāṃ tiryagyonigatānāmimāṃ dhārmikakathāṃ kathayati sma
            / sārdhaṃ putrābhyāṃ jalāmbareṇa jalagarbheṇa ca punarapi svagṛhamanuprāptaḥ //</p>
         
         
         <p>athāpareṇa kālena samayena jalavāhanaḥ śreṣṭhiputro mahotsavaṃ paribhujya mahotsavamatto
            śayane śayitaḥ / tena ca kālena tena samayena mahānimittaḥ prādurbhūtaḥ / yattasyā
            rātryāmatyayena tāni daśamatsyasahasrāṇi kālagatāni deveṣu trāyastriṃśatsu sabhāgatāyāmupapannāni
            / sahopapannānāṃ caiṣāmevaṃrūpaścetasaḥ parivitarka utpannaḥ / kena vayaṃ kuśalakarmahetuneha
            deveṣu trāyastriṃśeṣūpapannāḥ / teṣāmetadabhūt / vayamasmiñjambudvīpe daśamatsyasahasrāṇyabhūvan
            / te vayaṃ tiryagyonigatā jalavāhanena śreṣṭhidārakeṇa prabhūtenodakena saṃtarpitā
            bhojanavareṇa ca / gambhīraścāsmākaṃ pratītyasamutpādadharmo deśitaḥ / ratnaśikhinastathāgatasyārhataḥ
            samyaksaṃbuddhasya nāmadheyaṃ śrāvitāḥ / (<span class="bold">Bagchi 103</span>) tena kuśaladharmahetunā tena pratyayeneha vayaṃ deveṣūpapannāḥ / yannūnaṃ vayaṃ
            yena jalavāhanaḥ śreṣṭhidārakastenopasaṃkramemaḥ / upasaṃkramya tasya pūjāṃ kariṣyāmaḥ
            /</p>
         
         
         <p>atha tāni daśadevaputrasahasrāṇi deveṣu trāyastriṃśatsvantarhitāni jalavāhanasya śriṣṭhino
            gṛhe tasthuḥ / tena khalu punaḥ samayena ca jalavāhanaḥ śreṣṭyupaśayane śayitaḥ /
            tasyaitairdevaputrairdaśamuktāhārasahasrāṇi śīrṣānte sthāpitāni / daśamuktāhārasahasrāṇi
            pādatale sthāpitāni / daśamuktāhārasahasrāṇi dakṣiṇapārśve sthāpitāni / daśamuktāhārasahasrāṇi
            vāmapārśve sthāpitāni / gṛhāntare jānumātraṃ māndāravapuṣpavarṣaṃ prāvarṣat / divyāśca
            dundubhayaḥ parāhatāḥ / yena sarve jambudvītāḥ prativibuddhāḥ / atha jalavāhanaḥ śreṣṭhī
            prativibuddhaṃ //</p>
         
         
         <p>atha tāni daśadevaputrasahasrāṇi khagapathenopakrāntāni / te ca devaputrā rājñaḥ sureśvaraprabhasya
            viṣaye sthānasthānāntare māndāravapuṣpavarṣaṃ pravarṣayanto yenāṭavīsaṃbhavā puṣkariṇī
            tenopasaṃkrāntāḥ te tatra puṣkariṇyāṃ māndāravapuṣpaṃ pravarṣayantastata evāntarhitāḥ
            punarapi devālayaṃ gatāḥ / tatra pañcabhiḥ kāmaguṇai ramanti sma / krīḍanti sma /
            paricālayanti sma / mahatīṃ śrīsaubhāgyatāmanubhavanti sma / jambudvīpe ca rātrīprabhātābhūt
            //</p>
         
         
         <p>atha khalu rājā sureśvaraprabho gaṇakamahāmātyānpṛcchati / kimarthamadya rātrāvetāni
            nimittāni prādurbhūtāni / te 'vocan / yatkhalu devo jānīyāt / jalavāhanasya śreṣṭhidārakasya
            catvāriṃśanmuktāhārasahasrāṇi pravarṣitāni divyāni ca māndāravapuṣpāṇi nirgacchanti
            / rājāha / bhavanto jalavāhanaṃ śreṣṭhinaṃ dārakaṃ priyavacanena śabdāpayan //</p>
         
         
         <p>atha te gaṇakamahāmātyā yena jalavāhanasya gṛhaṃ tenopasaṃkrāntāḥ / upasaṃkramya jalavāhanasya
            śreṣṭhina etadavocan / rājā sureśvaraprabhastvāmāmantrayate / atha jalavāhanaḥ śreṣṭhī
            mahāmātyaiḥ sārdhaṃ yena rājā sureśvaraprabhastenopajagāma / upasaṃkramyaikānte niṣaṇṇaḥ
            / rājā (<span class="bold">Bagchi 104</span>) pṛcchati / jalavāhana kiṃ nimittaṃ jānīyā yadadya rātrāvīdṛśāni śubhanimittāni prādurbhūtāni
            / atha jalavāhanaḥ śreṣṭhī sureśvaraprabhasyaitadavocat / jānābhi deva niyataṃ daśamatsyasahasrāṇi
            kālagatāni / rājāha / kathaṃ jānāsi / jalavāhana āha / gacchatu deva jalāmbarastāṃ
            mahāpuṣkariṇīṃ praviśatu / kiṃ tāni daśamtsyasahasrāṇi jīvanti atha kālagatāni / rājāha
            / evamastu //</p>
         
         
         <p>atha jalavāhanaḥ śreṣṭhidārako jalāmbaraṃ dārakametadavocat / gaccha kulaputrāṭavīsaṃbhavāyāṃ
            puṣkariṇyāṃ paśya / kiṃ tāni daśamatsyasahasrāṇi jivanti atha kālagatāni / atha jalāmbaro
            dārakaḥ śīghraṃ śīghraṃ yenāṭavīsaṃbhavā puṣkariṇī tenopajagāma / upasaṃkramya dadarśa
            / tāni daśamtsyasahasrāṇi kālagatāni mahāntaṃ ca māndāravapuṣpavarṣaṃ dṛṣṭvā punarapi
            nivṛttaḥ pituretadavocat / kālagatānīti / atha jalavāhanaḥ śreṣṭhī dārako jalambarasya
            dārakasyāntikādidaṃ vacanaṃ śrutvā yena rājā sureśvaraprabhastenopasaṃkramyaitāṃ prakṛtimārocayati
            sma / yatkhalu devo jānīyāttāni daśamtsyasahasrāṇi sarvāṇi kālagatāni deveṣu trāyastriṃśatsvupapannāni
            / teṣāṃ devaputrāṇāmanubhāvenādya rātrāvidṛśāni śubhanimittāni prādurbhūtāni / yadasmākaṃ
            gṛhe catvāriṃśanmuktāhārasahasrāṇi divyāni ca māndāravapuṣpāṇi pravarṣitāni / atha
            sa rājā hṛṣṭastuṣṭa udagrāttamanā babhūva //</p>
         
         
         <p>atha khalu bhagavānpunastāṃ bodhisattvasamuccayāṃ kuladevatāmetadavocat // syātkhalu
            punaryuṣmākaṃ kuladevate 'nyaḥ sa tena kālena tena samayena sureśvaraprabho nāma rājā
            babhūva / na khalu punarevaṃ draṣṭavyam / tatkasya hetoḥ / daṇḍapāṇiḥ śākyastena kālena
            tena samayena sureśvaraprabho nāma rājā babhūva / syātkhalu punaḥ kuladevate 'nyaḥ
            sa tena kālena tena samayena jaṭiṃdharo nāma śreṣṭhī babhūva / na khalu punarevaṃ
            draṣṭavyam / tatkasya hetoḥ / rājā śuddhodanaḥ sa tena kālena tena samayena jaṭiṃdharo
            nāma śreṣṭhyabhūt //</p>
         
         <span class="note"><span class="bold">Bagchi 105</span></span>
         
         <p>syātkhalu punaste kuladevate 'nyaḥ sa tena kālena tena samayena jalavāhanaḥ śreṣṭhidārako
            'bhūt / na khalu punarevaṃ draṣṭavyam / tatkasya hetoḥ / ahaṃ sa tena kālena tena
            samayena jalavāhanaḥ śreṣṭhidārako 'bhūt // syātkhalu punaste kuladevate 'nyā sā tena
            kālena tena samayena jalavāhanasya jalāmbujagarbhā nāma bhāryābhūt / na khalu punarevaṃ
            draṣṭavyam / tatkasya hetoḥ / gopā nāma śākyakanyā tena kālena samayena jalavāhanasya
            jalāmbujagarbhā nāma bhāryābhūt / rāhulabhadrastena kalena tena samayena jalāmbaro
            nāma dārako 'bhūt / ānandaḥ sa tena kālena tena samayena jalagarbho nāma dārako 'bhūt
            / syātkhalu punaste kuladevate 'nyāni tāni tena kālena tena samayena daśamatsyasahasrāṇi
            babhūvaḥ / na punarevaṃ draṣṭavyam / tatkasya hetoḥ / amūni tāni jvalanāntaratejorājapramukhāni
            daśadevaputrasahasrāṇi tena kālena tena samayena daśamatsyasahasrāṇi babhūvuḥ / yāni
            mayodakena saṃtarpitāni / bhojanavareṇa ca gambhīraśca pratītyasamutpādo dharmo deśitaḥ
            / ratnaśikhinastathāgatasyārhataḥ samyaksaṃbuddhasya nāmadheyaṃ śrāvitaḥ / tena kuśaladharmahetunā
            mamāntika ihāgatāni yenaitarhyanuttarāyāṃ samyaksaṃbodhau vyākṛtāni / atīva prītiprāsādaprāmodyena
            dharmaśrutigauraveṇa sarvavyākaraṇanāmadheyāni pratilabdhānīti //</p>
         
         
         <p>syātkhalu punaste kuladevate 'nyā sā tena kālena tena samayena vṛkṣadevatābhūt / naivaṃ
            draṣṭavyam / tatkasya hetoḥ / tvamabhūḥ kuladevate tena kālena tena samayena vṛkṣadevatā
            / anena kuladevate paryāyeṇaivaṃ veditavyam / yathā mayā saṃsāre saṃsaratā bahavaḥ
            sattvāḥ paripācitā bodhau / ye te sarve vyākaraṇabhūmiṃ pratilapsyante 'nuttarāyāṃ
            samyaksaṃbodhāviti //</p>
         
         
         <p>iti śrīsuvarṇaprabhāsottamasūtrendrarāje jalavāhanasya matsyavaineyaparivarto 'ṣṭādaśaḥ
            /</p>
         
         
         
         
         <span class="note"><span class="bold">Bagchi 106</span></span>
         
         <p>// vyāghrīparivartaḥ //</p>
         
         
         <p>punaraparaṃ kuladevate parahitārthāyātmaparityāgamapi bodhisattvabhūtena bhavitavyam
            / tatkathamidam / divi bhuvi ca visṛtavipulavimalavividhaguṇaśatakiraṇo 'pratihatajñānadarśanabalaparākramo
            bhagavānbhikṣuśatasahasraparivṛtaḥ pañcavidhacakṣuprāptaḥ prañcāleṣu janapadeṣu janapadacārikāṃ
            caramāṇo 'nyatameva vanakhaṇḍamanuprāpto babhūva / sa tatra dadarśa haritamṛdunīlaśādvalatalavividhakusumapratimaṇḍitaṃ
            pṛthivīpradeśaṃ dṛṣṭvā ca bhagavānāyuṣmantamānandamāmantrayati sma / ruciro 'yamānanda
            ! pṛthivīpradeśaḥ / asmiṃścāsmikasthānaniṣṭhā saṃjñāyate / etarhi tathāgatasyāsanaṃ
            prajñāpaya / tatasyena bhagavata ājñayāsanaṃ prajñaptam / prajñapya ca bhagavantametadavocat
            / prajñaptamāsanaṃ bhagavanniṣīda jṣṭheṣṭha śreṣṭha nṛṇāṃ varada variṣṭha mokṣavaha
            paramāmṛtakathāṃ visṛja nṛṇāṃ hitāya bhagavannidhanaviprayuktaṃ / atha bhagavāṃstasminnāsane
            niṣadya bhikṣūnāmantrayate sma / icchatha yūyaṃ bhikṣavo duṣkarakārikāṇāṃ bodhisattvānāṃ
            śarīrāṇi draṣṭum //</p>
         
         
         <p>evamukte bhikṣavo bhagavantametadavocan /</p>
         
         
         <p>
            ayamṛṣivarakālaprāpta sattvārthasāramadvayanīratasya draṣṭum /<br />
            asmābhirasthīṇyaparimita guṇaśritasya tatsādhu ghāṭaya // Suv_19.1 //
            </p>
         
         
         <p>atha bhagavānsahasrāracakracaraṇavilikhitatalena sthūlitanavakamalakomalena pāṇinā
            dharaṇītalaṃ jaghāna vyāhatamātreṇa ṣaḍvikāraṃ pṛthivī cacāla / maṇikena karajātavikṛtaṃ
            ca stūpaṃ tato 'bhyujjagāma / atha bhagavānāyuṣmantamānandamāmantrayate sma / vighāṭayānandemaṃ
            stūpam / athāyuṣmānānando bhagavate pratikṣutya stūpaṃ vighaṭayāmāsa / sa tatra dadarśa
            kanakavisṛtamuktāsaṃchāditaṃ hiraṇyamayaṃ samudrakam / dṛṣṭvā ca bhagavantametadavocat
            / hiraṇyamayaṃ bhagavansamudrakaḥ samuddhṛtaḥ / bhagavānuvāca / saptaite samudrakānsarva
            uddhāṭanīyāḥ / tadoddhāṭayāmāsa / sa tatra dadarśa himakumudasadṛśānyasthīni / dṛṣṭvā
            ca bhagavantametadavocat / bhagavannasthīnyupalakṣyante / bhagavānāha / ānīyatāmānanda
            mahāpuruṣasyāsthīni //</p>
         
         <span class="note"><span class="bold">Bagchi 107</span></span>
         
         <p>athāyuṣmānānandastānyasthīnyādāya bhagavate buddhāyopanāmayāmāsa / bhagavāṃścāsthīni
            gṛhītvā saṃghasya purataḥ saṃsthāpyovāca / imānyasthīni mahāpravaraguṇāmuktasya samantadamadhyānakṣāntipravaradṛḍhotsāhayaśaḥsaṃskṛto
            bhūyaḥ satatasamitaṃ bodhau matimato dṛḍhotsāhino dhṛtimataḥ sadādānaniratasya / tato
            bhagavānbhikṣūnāmantrayāmāsa / vadanta bhikṣavo bodhisattvaśarīrāṇi śīlaguṇavāsitāni
            paramadurlabhadarśanāni puṇyakṣetrabhūtāni / tataste bhikṣavaḥ kṛtakarapuṭā āvarjitamanasastāni
            śarīrāṇi mūrdhnā vandante sma //</p>
         
         
         <p>athāyuṣmānānandaḥ kṛtakarapuṭo bhagavantametadavocat / bhagavānatītānāgatapratyutpannasarvalokābhyudbhataḥ
            sarvasattvairnamaskṛtaḥ tatkathaṃ tathāgata evaitānyasthīni namasyate / atha bhagavānāyuṣmantamānandametadavocat
            / vandanīyānīmānyasthīnyānanda / tatkasya hetoḥ / ebhirānandāsthibhirmayaivaṃ kṣipramanuttarā
            samyaksaṃbodhirabhisaṃbuddheti / bhūtapūrvamānandātīte 'dhvanyanekadhanadhānyavāhanabalopapanno
            'pratihatabalaparākramo mahāratho nāma rājābhūt / tasya devakumārasadṛśāstrayaḥ putrā
            babhūvaḥ / mahāpraṇādo mahādevo mahāsattvāśceti / atha rājā krīḍanārthamudyānamabhiniṣkramate
            sma / te ca kumārāstasyodyānasya guṇānurādhitayā kusumalolayā cetastato 'nuvicaramānā
            mahādvādaśavanagulmaṃ praviviśuḥ / teṣu prasṛteṣu kumāropasthāyakā anyonyaprasṛtā
            babhūvuḥ / rājakumārotsṛṣṭā udyānamahatyāmalakṣitāyāṃ taṃ dvādaśavanagulmaṃ praviviśuḥ
            / atha mahāpraṇādo bhrātṛdvayamuvāca / bhīrme hṛdayamāviśate / āgacchata mā vayaṃ
            śvāpade vināśamāpadyema / mahādeva uvāca / na me bhayamastyapi tviṣṭajanaviyogāddhi
            me hṛdaye pravartate / mahāsattva uvāca //</p>
         
         
         <p>
            na ca mama bhayamihāsti nāpi śoko vanavare munijanasaṃstute vivikte /<br />
            paramasuvipulamahārthatā lābhā hṛdayamidaṃ mama saṃprapuṣpati ca // Suv_19.2 //
            </p>
         
         <span class="note"><span class="bold">Bagchi 108</span></span>
         
         <p>atha te rājakumārāstad dvādaśavanagulmavivaraṃ cañcūryamāṇā ekāṃ vyāghrīṃ dadṛśuḥ
            saptāhaprasutāṃ pañcasutaparivṛtāṃ kṣuttṛṣaparikarṣitāṃ paramadurbalaśarīrāṃ dṛṣṭā
            mahāpraṇādo 'bravīt / bho kaṣṭamiyaṃ tapasvinī ṣaḍahaprasutā vā saptāhaprasutā vā
            bhaviṣyati / idānīṃ bhojanamalabhamānā svasutāni bhakṣayiṣyati jighatsayā vā kālaṃ
            kariṣyati / mahāsattva uvāca / kimasyāstapasvinyā bhojanam / mahāpraṇāda uvāca /</p>
         
         
         <p>
            māṃsoṣṇāni rūdhirāṇi rasasaṃkāśaṃ bhavedyadiha /<br />
            etadbhojanamuktaṃ vyāghratarakṣvṛkṣasiṃhānām // Suv_19.3 //
            </p>
         
         
         <p>mahādeva uvāca / ihaiṣā tapasvīnī kṣuttuṣaparītaśarīrā alaṃ prāṇāvaśeṣā paramadurbalā
            na śakyamanyasthāne bhojanamanveṣṭum / ko 'syāḥ prāṇaparirakṣaṇārthamātmaparityāgaṃ
            kuryāditi / mahāpraṇāda uvāca / bho duṣkara ātmaparityāgaḥ / mahāsattva uvāca /</p>
         
         
         <p>
            asmadvidhān duṣkara śarīra abhiyuktānāṃ eṣa nayaḥ /<br />
            anyeṣāṃ parahitābhiyuktānāṃ satpuruṣāṇa na duṣkaraḥ // Suv_19.4 //
            </p>
         
         
         <p>api ca /</p>
         
         
         <p>
            kṛpākaruṇamamavatāriya sattvo divi ceha labhyate saḥ /<br />
            svadeha śataśa iha kṛtva muditamanāḥ parajīvaśarīre // Suv_19.5 //
            </p>
         
         
         <p>atha te rājakumārāḥ paramasaṃdīptā eṣā vyāghrīti drutamanimiṣimanunirīkṣantaḥ pracaṅkramustato
            mahāsattvasyaitadabhūt / ayamidānīmātmaparityāgasya kālaḥ / kutaḥ -</p>
         
         
         <p>suciramapi ṛto 'yaṃ pūtikāyo mahāhaiḥ śayanavasanānnairbhojanairvāhanaiśca /
            <span class="note"><span class="bold">Bagchi 109</span></span>
            śtanayakṛtadharmābhaidanāntairanantaṃ na vijahati anupūrvaṃ svasvabhāvaṃ kṛtaghnuḥ
            // Suv_19.6 //</p>
         
         
         <p>api ca /</p>
         
         
         <p>
            nāstī tasyopajīvyaṃ sarvatu madhye bhutatvāttaṃ niyojya /<br />
            tasmai jarāmaraṇasya samudra-uttaraṇapotabhūtu bhavissam // Suv_19.7 //
            </p>
         
         
         <p>api ca /</p>
         
         
         <p>
            tyaktvāhaṃ puṇḍrabhūtaṃ bhavaśatabharitaṃ viṣṭāntaḥ pūrṇam /<br />
            niḥsāraphenakalpaṃ kṛmiśatabharitaṃ kāryakṛtyaṃ tanu hi // Suv_19.8 //
            </p>
         
         
         <p>
            niḥśoka nirvikāraṃ nirupadhimamalaṃ dhyānaprajñādiguṇaiḥ /<br />
            saṃpūrṇaṃ dharmakāya guṇaśatabharitaṃ prāpsyeva suśuddham // Suv_19.9 //
            </p>
         
         
         <p>sa khalvevaṃ kṛtavyavasāyaḥ paramakaruṇoparigatahṛdayaḥ tayorvikṣepaṃ cakāra / gacchetāṃ
            tāvadbhavantau svakāryeṇāhaṃ dvādaśavanagulmaṃ pravekṣyāmīti //</p>
         
         
         <p>atha sa mahāsattvo rājakumāraḥ tasmādupavanātpratinivṛtya vyāghryā ālayamupagamya
            vanalatāyāṃ prāvaraṇamṛtsṛjya praṇidhānaṃ cakāra / eṣo 'haṃ jagato hitārthamanuttarāṃ
            bodhiṃ vibudhya śivāṃ kāruṇyātpradadāmi niścalamatirdehaṃ parairdustyajam / tanme
            bodhiranāmayā yā jinasutairabhyarcitā nirjvalā trailikyaṃ bhavasāgarātpratibhayāduttārayeyānmām
            / ityatha vyāghryā abhimukhaṃ mahāsattvaḥ prapatitaḥ / tato vyāghrī maitrīvato bodhisattvasya
            na kiñciccakre / tato bodhisattvo durbalāvarto 'yamathetyutthāya śastraṃ paryeṣate
            sma / kṛpāmatirna kvacicchastramalabhat / so 'tibalāṃ varṣaśatikāṃ vaṃśalatāṃ (<span class="bold">Bagchi 110</span>) gṛhītvā tayā svabālamutkṣepya vyāghrīsamīpe papāta / prapatitamātre ca bodhisattve
            bhūmiriyaṃ pracaravihīneva nauḥ salilamadhye gatā ṣaḍvikāraṃ pracacāla / rāhugrasta
            iva dinakarakiraṇo na babhrāje / divyagandhacūrṇasaṃniśritaṃ ca kusumavarṣaṃ papāta
            / athānyatarā vismayā varjitamanasā devatā bodhisattvaṃ tuṣṭāva //</p>
         
         
         <p>
            yathā kāruṇyaṃ te visṛtamiha sattveṣu sumate<br />
            yathā vai taddehaṃ tyajasi naravīra pramuditaḥ /<br />
            śivaṃ śreṣṭhaṃ sthānaṃ jananamaraṇārthe virahitaṃ<br />
            nirāyāsaṃ śāntaṃ tvamiha na cirātprāpsyasi śubham // Suv_19.10 //
            </p>
         
         
         <p>atha khalu sā vyāghrī rudhiramrakṣitaśarīraṃ bodhisattvamavekṣya muhūrtamātreṇa nirmāṃsarudhiramasthyavaśeṣaṃ
            cakāra //</p>
         
         
         <p>atha mahāpraṇādastaṃ bhūmikampamanuniśamya mahādevametadavocat //</p>
         
         
         <p>
            pracalita sasamudrā sāgarā vasumatidaśadikṣū suptaraśmiśca sūryaḥ /<br />
            patati kusumavarṣaṃ vyākulaṃ vā mano me svatanuriha visṛṣṭaḥ sāṃprataṃ bhrātṛṇā me
            // Suv_19.11//
            </p>
         
         
         <p>mahādeva uvāca /</p>
         
         
         <p>
            yathā ca so karuṇavaco hyavocata samīkṣya tāṃ svatanāyabhakṣaṇodyatāṃ /<br />
            kṣudhānvitāṃ vyaśanaśataiḥ samanvitāṃ sudurbalā matiriha saṃśayā tu me // Suv_19.12
            //
            </p>
         
         
         <p>atha tau rājakumārau paramaśokābhibhūtau vāṣpapariplutākṣau tamenaṃ panthānaṃ pratinivṛtya
            gacchantau vyāghrīsamīpamevābhijagmatuḥ / taṃ dadṛśtuḥ śataṃ vaṃśalatāsamāyuktaṃ prāvaraṇaṃ
            kṛṣṇavikṛṣṇāni (<span class="bold">Bagchi 111</span>) cāsthīni rudhirakardamāni / nānādigvidikṣu keśānvistīrṇāndṛṣṭvā ca samūrcchannau
            bhūmau nipetatuḥ / sacirātsaṃjñāmupalabhyotthāyocceyabāhū ārtasvaraṃ mumucatuḥ /</p>
         
         
         <p>aho priyabhrātṛka pārthivāyaṃ tathā jananī sutavatsalā yā
            pṛcchiṣyate sā jananī tṛtīyaḥ kva vā yuvābhyāṃ kamalāyatekṣṇaḥ // Suv_19.13 //</p>
         
         
         <p>
            aho hi asmākamihaiva śobhitaṃ nanū pradeśe maraṇaṃ na jīvitam /<br />
            kathaṃ mahāsattvavivarjitā vayaṃ dāsyāmahe darśanamambatātayoḥ // Suv_19.14 //
            </p>
         
         
         <p>atha tau rājakumārau bahuvividhakaruṇaṃ vilāpya pracakramatuḥ / tatra kumārasyopasthāyakā
            diśi vidiśi pradhāvantaḥ kumārānveṣaṇāḥ parasparaṃ dṛṣṭvā ca papracchuḥ kva kumāraḥ
            kva kumāra iti / tasmiṃśca samaye devī śayanatalagatā priyaviprayogasūcakaṃ svapnaṃ
            dadarśa / tadyathā stanau chidyamānau dantotpātanaṃ ca kriyamāṇaṃ trayaḥ kapotaśāvakāḥ
            pratilambhamānāste bhītā eva śyenenācchidyamānāḥ / atha devī bhūmikāmpādutrastahṛdayā
            sahasā prativibudhya cintāparā babhūva // kimeṣā bhūtadhātrī jalanidhivasanā kampati
            bhṛśaṃ sūryaḥ śūlī na raśmirmama ca kica bhūbhajaṃ vayati vā /</p>
         
         
         <p>
            duḥkhaṃ kurvati me gātraṃ calati ca nayanaṃ svastanaṃ chidyatī ca /<br />
            svasti me syātsutānāṃ vanavivaramidaṃ krīḍanārthaṃ gatānām // Suv_19.15 //
            </p>
         
         
         <p>athaivaṃ cintayantyāśceṭī ca saṃtrastahṛdayā praviśya devyā nivedayāmāsa / devi kumāraparicārakāḥ
            kumāramanveṣante naṣṭaḥ śrūyate / tatra putrahataśravaṇācca devī saṃkampitāhṛdayā
            vāṣpākulanayanavadanā (<span class="bold">Bagchi 112</span>) rājānamabhigamyovāca / deva naṣṭo me priyasutaḥ śrūyate / rājāpi saṃkampitahṛdayaḥ
            paramasaṃtrāsamāpede / hā kaṣṭaṃ viyukto 'smi priyasutena / atha rājā devīmāśvāsayāmāsa
            / mā bhīrdevi putrārthaṃ vayaṃ kumārānveṣaṇopalabhantaḥ / tatra pravṛtte kumārānveṣaṇābhidrute
            janakāya athācirādeva rājā dadarśa dūrata evāgacchantau rājakumārau / dṛṣṭvā rājābravīt
            / etāvālabhantau kumārau na tu sarve / hā kaṣṭaṃ sutaviyogo nāma /</p>
         
         
         <p>
            na bhavati nirupalambhe na prītirevaṃ narāṇāṃ bhavati sutaviyogādyādṛśaṃ daurmanasyam
            /<br />
            nanu varasukhinaste yena puṃsābhiyogā maraṇamupagatā vā ye na jīvanti putrāḥ // Suv_19.16
            //
            </p>
         
         
         <p>atha devī paramaśokābhibhūtā marmahanteva kalabhī ārtasvaramuvāca //</p>
         
         
         <p>
            yadi tanayāstrayasya bhṛtyavargā vanavare kusumākule praviṣṭāḥ /<br />
            kva sa hṛdayasamo samastṛtīyaḥ sutamanayāpadavaiti kanīyasametat // Suv_19.17 //
            </p>
         
         
         <p>tayorāgatayo rājā putrāvetatparyapṛcchatotsukaḥ kumārau paripṛcchati sma / kva dārakaḥ
            kanīyasa iti / tataḥ śokārtāvaśrudrutanayanau pariśuṣkatālvoṣṭhadaśanavadanau na kiñcidūcatuḥ
            // devyuvāca //</p>
         
         
         <p>
            kathayatāṃ laghu vimuhyati smṛtiśca paramabhṛśaṃ paripīḍyate ca dehaḥ /<br />
            kva sa mama putrastṛtīya hṛdayaṃ idaṃ sphuṭitaṃ tu saṃmūrcchati vā // Suv_19.18 //
            </p>
         
         
         <p>atha tau kumārau vistareṇa taṃ vṛttāntaṃ nivedayāmāsa / sahaśravaṇena rājā devī parijanāśca
            mohamupagatāḥ / mohapratyāgatāśca karuṇārtasvaraṃ rodamānāstaṃ deśamabhijagmuḥ / atha
            rājā devī ca taṇyasthīnyapagatarudhiramāṃsāni vāyunā diśo vidiśaśca keśavikīrṇā dṛṣṭvā
            (<span class="bold">Bagchi 113</span>) cāhata iva drumo bhūmau nipatitau / tataḥ purohitaḥ suciraṃ tāmavasthāṃ dṛṣṭvā salilamalayacandanapaṅkai
            rājño devyāśca śarīraṃ prahlādayāmāsa / atha sucirātsaṃjñāmupalabhya rājotthāya karuṇakaruṇaṃ
            vilalāpa //</p>
         
         
         <p>
            hā kaṣṭaṃ putra kva manorasa darśanīya mṛtyorvaśaṃ śīghramupagatāsi /<br />
            mṛtyoḥ praśmameva hi cāgato vinā te paraṃ mama bhaviṣyati duḥkhamanyat // Suv_19.19
            //
            </p>
         
         
         <p>devī ca mohātyāgatā prakīrṇakeśī bāhubhyāmurastāḍayantī sthānyāṃ pluta iva matsyā
            dharaṇyāstale parivartamānā mahiṣīva naṣṭavatsā kalabhīva naṣṭaśāvakā karuṇakaruṇaṃ
            roditi //</p>
         
         
         <p>
            hā kānta priyasuta kena vrajase bhagno 'yaṃ padmo dharaṇītale hi vikīrṇaḥ /<br />
            śatruṇā mama bhuvi kena nāśaṃ gato 'dya putro me nayanamanoharacandraḥ<br />
            hā kiṃ śarīramiha adya na yāti bhagnaṃ paśyāmi haṃ sutavaraṃ nihataṃ pṛthivyām //
            Suv_19.20 //
            </p>
         
         
         <p>
            saṃvyaktaṃ hṛdayamayo mamaitaṃ dhigvyasanaṃ avekṣya no cedbhedayate /<br />
            hā caitatpāpakaṃ svapnaphalaṃ yacchinnāvimāvadya kenacidasinā /<br />
            svapnāntare dvau stanau daṃṣṭrotpāṭya me priyasuto nāśaṃ gataḥ śīghramataḥ // Suv_19.21
            //
            </p>
         
         
         <p>
            sa śyenenāpahṛto yathaiva iha me labdhaiḥ kapotaistribhiḥ /<br />
            so me 'dya tribhirātmajaiḥ parivṛta eko hato mṛtyunā // Suv_19.22 //
            </p>
         
         <span class="note"><span class="bold">Bagchi 114</span></span>
         
         <p>atha rājā devī ca bahuvidhaṃ karuṇakaruṇaṃ paridevatastayoḥ sarvabharaṇānyavamucya
            mahatā janakāyena sārdhaṃ putrasya śarīrapūjāṃ kṛtvā tasminpṛthivīpradeśe suvarṇamayacaityeṣu
            nyastāni tāni śarīrāṇi //</p>
         
         
         <p>syātte khalu punarānandānyaḥ sa tena kālena tena samayena mahāsattvo nāma rājakumāro
            'bhūt / naivaṃ draṣṭavyam / tatkasya hetoḥ / ahaṃ sa tena kālena tena samayena mahāsattvo
            nāma rājakumāro 'bhūt / tadāpi mayānanda rājadveṣamohāparimuktena narakādibhyaśca
            duḥkhebhyaḥ kṛpayā jagadanugṛhītam / kiṃ khalu punaridānīṃ sarvadoṣāpagatena samyaksaṃbuddheneti
            / evaṃ hyekaikasya sattvasyārthe kalpaṃ samudeyaṃ narakeṣu jātiṃ saṃsārādvimocayeyam
            / khalu sattvasāraiśca jagatparigṛhītaṃ duṣkaramanekavidhavicitramiti //</p>
         
         
         <p>atha bhagavāṃstasyāṃ velāyāmimā gāthā abhāṣata //</p>
         
         
         <p>
            bahūni kalpāni mayātmā tyaktaḥ paryeṣayetā imamagrabodhim /<br />
            yathāsi rājā yatha rājaputram tathaiva tyaktā maya ātmabhāvāḥ // Suv_19.23 //
            </p>
         
         
         <p>
            anusmarami purimāsu jātiṣu mahāratho nāma babhūva rājā /<br />
            tasyāpi putrau mahātyāgavanto nāmnā mahāsattva varo babhūva // Suv_19.24 //
            </p>
         
         
         <p>
            dvau tasya āsīdatha bhrātarau ca nāmnā mahādeva mahāpraṇādaḥ /<br />
            vanakhaṇḍa gatvā va samānagotraistairdṛṣṭa vyāghrī kṣudhayābhibhūtā // Suv_19.25 //
            </p>
         
         
         <p>tasyāgrasattvasya kṛpābhijātā yannūna haṃ ātma tyajeya māṃsam /
            <span class="note"><span class="bold">Bagchi 115</span></span>
            eṣā hi vyāghrī kṣudhatarṣapīḍitā khādīya etāni svakātmajāni // Suv_19.26 //</p>
         
         
         <p>
            patitaścāsīttadā sa mahārathasuto mahāsattvaḥ /<br />
            dṛṣṭvā ca vyāghrīṃ kṣudhārtāṃ vyāghrasutamokṣārtham // Suv_19.27 //
            </p>
         
         
         <p>
            karuṇāmaye patite 'tra kampita saśaila dharaṇī vidruta pakṣisaṃgha vividhāni /<br />
            saṃtrasto mṛgasaṃghastadākulasaṃsthito 'bhūlloko 'yam // Suv_19.28 //
            </p>
         
         
         <p>
            dvau tasya bhrātarau ca mahāpraṇādastathā mahādevaḥ /<br />
            na labhete mahāsattvaṃ dṛṣṭvā tatra mahāvanakhaṇḍe 'smin // Suv_19.29 //
            </p>
         
         
         <p>
            atiśokaśalyahṛdayā vicaranti vanāntare visaṃjñāśca /<br />
            paryeṣanti bhrātaramaścumukhāni vicaranti vanamadhye // Suv_19.30 //
            </p>
         
         
         <p>
            ubhau tau rājakumārau mahāpraṇādastathā mahādevaḥ /<br />
            tatropasaṃkramitva yatra vyāghrī sudurbalā śayitā vyāghrīsutā // Suv_19.31 //
            </p>
         
         
         <p>
            dṛṣṭvā rudhiraliptāṅgāni keśāsthicarmamātraṃ dharaṇyām /<br />
            avakīrṇa patitāni yatkiñcinmātraṃ tasya patitaṃ dharaṇīyaṃ paśyanti // Suv_19.32 //
            </p>
         
         <span class="note"><span class="bold">Bagchi 116</span></span>
         
         <p>
            ubhau tau nṛpasutau saṃmūrcchitau hi tatra patanti dharaṇīyam /<br />
            naṣṭamanāḥ sarvapāṇḍu rajoliptagātrāḥ smṛtīndriyavihīnamūḍhacittāśca // Suv_19.33
            //
            </p>
         
         
         <p>
            teṣāṃ co pārṣadyāḥ karuṇasvararodamānaśokārttāḥ /<br />
            siñcanti te jalenotthitordhvabahavaśca kradantaḥ // Suv_19.34 //
            </p>
         
         
         <p>
            tasminpatitamātreṇa sāntarjane vipriyāgramahiṣī ca /<br />
            paśyati pañcastrīśatebhī rājakulāntargatā sukhapraviṣṭakāyā // Suv_19.35 //
            </p>
         
         
         <p>
            tābhyāṃ stanābhyāṃ kṣīrapramuktaṃ prastravantya vegaiḥ /<br />
            sarvāṅgamasyā hi sūcībhiriva bhidyamānāpi // Suv_19.36 //
            </p>
         
         
         <p>
            atiśokaghūrṇahṛdayā putraviyogārttaśokaśaraviddhā /<br />
            upasaṃkramitva nṛpatiṃ sudīnamanasā atiśokasaṃtaptā /<br />
            karuṇasvaraṃ rodamāna rājño 'tha mahārathasyaivāvocat // Suv_19.37 //
            </p>
         
         
         <p>
            śṛṇu mama nṛpate narendra śokāgninā mama dahyate śarīram /<br />
            ubhābhyāṃ stanamukhābhyāṃ kṣīrapramuktamacireṇa // Suv_19.38 //
            </p>
         
         
         <p>sūcībhirivāṅgamaṅgaṃ pīḍyanti sma tāni mama hṛdayaṃ ca /
            <span class="note"><span class="bold">Bagchi 117</span></span>
            yathā nimittaṃ yādṛśa na bhūya paśyāmi darśanaṃ priyasutāna // Suv_19.39 //</p>
         
         
         <p>
            putrāṇāṃ me vijāna dadāhi mama jīvitaṃ kṣemaṃ kuruṣva /<br />
            svapno mayā dṛṣṭastrayo mama kapotasutāni yo 'sya tṛtīyamahaṃ kapotasutaṃ priyamanā
            // Suv_19.40 //
            </p>
         
         
         <p>
            śyenastatra praviṣṭaḥ śyenenāpahṛtaṃ kapotakaṃ ca svapnāntare ca /<br />
            mama īdṛśa śokaṃ praviṣṭiṃ hṛdaye 'smin // Suv_19.41 //
            </p>
         
         
         <p>
            atidāhaśokacintā maraṇaṃ mama bhaviṣyati na cireṇa /<br />
            putrāṇa me vijāna dadasva mama jīvitaṃ bhavānsvakāruṇyam // Suv_19.42 //
            </p>
         
         
         <p>
            evamuktvāgramahiṣī saṃmūrcchati patati tatra dharaṇīye<br />
            smṛtīya parihīnā vinaṣṭacittā visaṃjñamanā /<br />
            sarvāntaḥpuraṇāśca karuṇasvaraṃ rodamānāḥ krandantaḥ // Suv_19.43 //
            </p>
         
         
         <p>
            dṛṣṭvā tāmagramahiṣīṃ saṃmūrcchitapatitāṃ ca tatra dharaṇīye /<br />
            samanantaraśokārttaḥ putraviyogaḥ sāmātyo rājendraḥ /<br />
            amātyāśca prayuktā jijñāsārthaṃ gatāḥ kumārāṇām // Suv_19.44 //
            </p>
         
         <span class="note"><span class="bold">Bagchi 118</span></span>
         
         <p>
            sarvanagarāntarjanā nānāśastragṛhītotthitāḥ /<br />
            tathā āgatāścāśrumukhā rodamānāḥ pṛcchinti patheṣu taṃ mahāsattvam // Suv_19.45 //
            </p>
         
         
         <p>
            kiṃ jīvito vāṃ kva gataḥ sāṃprataṃ mahāsattvaḥ kiṃ drakṣyāmyahamadya /<br />
            manāpaṃ sattvadarśana priyamanāpaṃ na cireṇa vinaṣṭaśramam // Suv_19.46 //
            </p>
         
         
         <p>
            saśokavadanaḥ prayāti viṣaye 'smindāruṇanirdanākaraḥ /<br />
            anantāyāsasaṃkaṭāni ghoṣaḥ rājā mahārathotthāya rodamānaḥ // Suv_19.47 //
            </p>
         
         
         <p>
            śokārttaḥ siñcati saliladhāraiḥ agramahiṣīṃ ca dharaṇīye patantīṃ /<br />
            siñcati udakena yāvatsmṛtiṃ labhyate utthāya pṛcchiraṃ dīnamānasā // Suv_19.48 //
            </p>
         
         
         <p>
            kiṃ mama putrā hi mṛtā jīvanti rājā mahārathaścāgramahiṣīṃ ca /<br />
            evamevāvoca diśi vidiśāsu amātyā pārṣadyā jijñāsārthaṃ gatāḥ // Suv_19.49 //
            </p>
         
         
         <p>
            kumārāṇāṃ mā tvamatidīnamānasā bhavā hīnāyāsa śokahṛdayā /<br />
            evaṃ mahārathaśca kṣamāpayitvā tadāgramahiṣīṃ ca kampo niṣkrame // Suv_19.50 //
            </p>
         
         
         <p>
            rājakulato 'thāśrumukho rodamānaḥ śokārttaḥ amātyagaṇaparivṛttaḥ /<br />
            sudīnamanasātha dīnacakṣuśca niṣkramya nagarapurato jijñāsārthāya // Suv_19.51 //
            </p>
         
         <span class="note"><span class="bold">Bagchi 119</span></span>
         
         <p>
            rājā putrāṇāṃ bahuprāṇinaḥ aśrumukho rodamāno dhāvati /<br />
            nirgataṃ dṛṣṭvā rājānaṃ pṛṣṭhataḥ samanubuddho 'tha samanantaraniṣkrāntaḥ // Suv_19.52
            //
            </p>
         
         
         <p>
            rājā sa mahārathaḥ samanantarātpriyaputradarśanārthaṃ prekṣati /<br />
            diśatāṃ sugaulanayano dṛṣṭvānyataraṃ puruṣaṃ muṇḍitaśīrṣaṃ ca // Suv_19.53 //
            </p>
         
         
         <p>
            rudhirāliptāṅga pāṃśulaśarīraṃ aśrumukhaṃ rodamānaṃ gacchantam /<br />
            dāruṇaśokārttaḥ mahārathasya hṛdayastho 'śrumukho rodamānaḥ // Suv_19.54 //
            </p>
         
         
         <p>
            sthita ūrdhvabāhuśca krandantaḥ athānyatamo 'mātyastvarāgatya /<br />
            śīghrabhārādupasaṃkramya nṛpate rājño mahārathasya āvaciṃsu // Suv_19.55 //
            </p>
         
         
         <p>
            mā śokacittastvaṃ bhava nṛpate tiṣṭhanti te putrāḥ priyamanāpāḥ /<br />
            na cireṇāgamya iha tavāntike drakṣyasi tvaṃ putravaraṃ manāpam // Suv_19.56 //
            </p>
         
         
         <p>
            muhūrtamātramabhigamya - - rājño dvitīyo 'mātya āgatastataḥ /<br />
            rajo 'vakīrṇo malavastraprāvṛtaḥ sāśrumukho rājānamidamabravīd // Suv_19.57 //
            </p>
         
         
         <p>
            dvai ca te putrai mahānṛpendra tiṣṭhataḥ śokānalasaṃpradīptau /<br />
            ekastavo putravaro na dṛśyeta nṛpa grasto mahāsattva anityatayā // Suv_19.58 //
            </p>
         
         <span class="note"><span class="bold">Bagchi 120</span></span>
         
         <p>
            dṛṣṭvā ca vyāghrīmaciraprasutāṃ svīyāñca putrānupabhoktukāmām /<br />
            teṣāṃ mahāsattva varakumāro mahānta kāruṇya balaṃ janetvā // Suv_19.59 //
            </p>
         
         
         <p>
            bodhau ca kṛtvā praṇidhimudārāṃ sarvāṃśca sattvāniha bodhayiṣye /<br />
            taṃ bodhiṃ gambhīramudāramiṣṭvā anāgate 'dhvani ahaṃ spṛśeyam // Suv_19.60 //
            </p>
         
         
         <p>
            patito mahāsattvo giri taṭatu so 'gre sthito vyāghryaḥ kṣudhābhibhūtāyāḥ /<br />
            muhūrta nirmāsakṛtaḥ sa aṅgaṃ ca asthāvaśeṣaṃ kṛtaḥ rājaputraḥ // Suv_19.61 //
            </p>
         
         
         <p>
            evaṃ ca śrutvā sa vacaḥ sudhāreṃ saṃmūrcchito rāja mahārathaśca /<br />
            patitaśca dharaṇīya vinaṣṭacittaḥ śokāgninā prajvalitaḥ sudāruṇā // Suv_19.62 //
            </p>
         
         
         <p>
            āmātyapārṣadya karuṇāsvararodamānā śokārta siñcantite jalena /<br />
            sarve sthitā ūrdhvabāhuśca sa kandamānāḥ tṛtīyo 'mātyo nṛpamabravīt // Suv_19.63 //
            </p>
         
         
         <p>
            dṛṣṭau mayādya ubhau kumārau samucchatau tatra mahāvane 'smin /<br />
            patitau dharaṇyāṃ ca vinaṣṭacittau asmābhirudakena ca siñcitāni // Suv_19.64 //
            </p>
         
         
         <p>
            yāvatsmṛtiṃ labhyate punaḥ sthitau hi ādīpta paśyanti diśaścatastraḥ /<br />
            muhūrta tiṣṭhanti patanti bhūmau kāruṇasvareṇa paridevayanti // Suv_19.65 //
            </p>
         
         <span class="note"><span class="bold">Bagchi 121</span></span>
         
         <p>tā ūrdhvabāhu satataṃ sthihanti varṇamudīrantayorbhrātarasya
            sa caiva rājā hṛdi dīnacittaḥ putraviyogātsuvikṣiptacittaḥ // Suv_19.66 //</p>
         
         
         <p>
            śokapraviddhaḥ paridevayitvā evaṃ hi rājā paridevayanti /<br />
            ekaśca me putra priyamanāpaḥ grasta kaniṣṭho vanarākṣasena // Suv_19.67 //
            </p>
         
         
         <p>
            mā me imau anya ca dvau hi putra śokāgninā jīvitasaṃkṣayaṃ vrajet /<br />
            yannūna haṃ śīghra vrajeya tatra paśyeya putrau priyadarśanau tau // Suv_19.68 //
            </p>
         
         
         <p>
            śīghreṇa yānena ca rājadhānīṃ praveśayedrājakulānta śīghram /<br />
            mā eṣā māturhi janetu kāmaṃ śokāgninā taddhṛdaya sphaṭe tat // Suv_19.69 //
            </p>
         
         
         <p>
            putrau ca dṛṣṭvā labhate praśāntiṃ na jīvitenālabhate viyogam /<br />
            rājāpi cāmātyagaṇena sārdhaṃ dvipābhirūḍho gata tatra darśitu // Suv_19.70 //
            </p>
         
         
         <p>
            dṛṣṭvā ca putrau bhrātṛnāmāhvānau karuṇāsvaraṃ krandatau āttamānā /<br />
            rājā hi tatputradvayaṃ gṛhītvā prarodamānopi puraṃ vrajitvā /<br />
            sā śīghraśīghraṃ tvaramāna svaputrāṃ devīṃ adarśetsutaputrakāmām // Suv_19.71 //
            </p>
         
         <span class="note"><span class="bold">Bagchi 122</span></span>
         
         <p>ahaṃ ca sa śākyamunistathāgataḥ pūrvaṃ mahāsattvavaro babhūva //</p>
         
         
         <p>putraśca rājño hi mahārathasya yenaiva vyāghrī sukhitā kṛtāsīt // Suv_19.72 //</p>
         
         
         <p>
            śuddhodano hi varapārthivendro mahāratho nāma babhūva rājā /<br />
            mahiṣī ca āsīdvaramāyadevī mahāpraṇādastatha maitriyo 'bhūt // Suv_19.73 //
            </p>
         
         
         <p>
            mahādevī āsīdatha rājaputro mañjuśrīrabhūdvīrakumārabhūtaḥ /<br />
            vyāghrī abhūttatra mahāprajāpatī vyāghrīsutā pañcaka amī hi bhikṣavaḥ // Suv_19.74
            //
            </p>
         
         
         <p>atha mahārā ā mahādevī va bahuvidhakaruṇāparidevanaṃ kṛtvā bharaṇānyevamucya mahato
            anakāyena sārdhaṃ putrasya śarīrapū āṃ kṛtvāsminpradeśe tasya mahāsattvasyeme śarīrā
            pratiṣṭhāpitā ayaṃ saptaratnayamastūpaḥ / tatra devena mahāsattvenāsyai vyāghryā ātmabhāvaṃ
            parityaktam / evaṃ rūpaṃ ca praṇidhānaṃ karuṇayā kṛtam / imaṃ mayā śarīrasya parideśanā
            'nāgate 'dhvani gaṇanāsamatikrāntaiḥ kalpaiḥ sarvasattvānāṃ buddhakāyaṃ ca kāritā
            / asmindeśane nirdiśyamāna aprameyāṇāṃ sattvānāṃ sadevamānuṣikāyāḥ pra āyāḥ anuttarāyāṃ
            samyaksaṃbodhau cittamutpāditam / ayaṃ ca heturayaṃ ca pratyayaḥ / asya stūpasyeha
            nidarśanatāyāḥ / sa ca stūpo buddhādhiṣṭhānena tatraivāntardhānamanuprāpta iti //</p>
         
         
         <p>iti śrīsuvarṇaprabhāsottamasūtrendrarāje vyāghrīparivarto nāmonaviṃśatitamaḥ //</p>
         
         
         
         
         <span class="note"><span class="bold">Bagchi 123</span></span>
         
         <p>// Sarvatathāgatastavaparivartaḥ //</p>
         
         
         <p>atha khalu tānyanekāni bodhisattvaśatasahasrāṇi yena suvarṇaratnākaracchatrakūṭastathāgatastenopasaṃkrāntāḥ
            / upasaṃkramya tasya suvarṇaratnākaracchatrakūṭasya tathāgarasya pādau śirasā banditvaikānte
            sthitāni kṛtāñ alibhūtāni taṃ suvarṇaratnākaracchatrakūṭaṃ tathāgatamabhiṣṭavitsuḥ
            //</p>
         
         
         <p>
            suvarṇavarṇo inatyaktakāya suvarṇavarṇo vyavabhāsitāṅga /<br />
            suvarṇavarṇo girivā munīndra suvarṇavarṇo munipuṇḍarīka // Suv_20.1 //
            </p>
         
         
         <p>
            sulakṣaṇairlakṣaṇa bhuṣitāṅgaṃ suvicitravyañ anavicitritāṅga /<br />
            suvirā itaṃ kāñcanasuprabhāsaṃ sunirmalaṃ saumyamivācalendrama // Suv_20.2 //
            </p>
         
         
         <p>
            brahmeśvaraṃ susvarabrahmaghoṣaṃ siṃheśvaraṃ gar itameghaghoṣam /<br />
            ṣaṣṭayaṅgavaccātasvaranirmaleśvaraṃ mayūrakalaviṅkarutasvarā itam // Suv_20.3 //
            </p>
         
         
         <p>
            sunirmalaṃ suvimalate asuprabhaṃ puṇyaṃ śatalakṣaṇasamalaṃkṛtaṃ inam /<br />
            suvimalasunirmalasāgaraṃ inaṃ sumerusarvasugaṇācitaṃ inam // Suv_20.4 //
            </p>
         
         
         <p>
            paramasattvahitānukampanaṃ paramaṃ lokeṣu sukhasya dāyakam /<br />
            paramārthasya sudeśakaṃ inaṃ parinirvāṇasukhapradeśakam // Suv_20.5 //
            </p>
         
         
         <p>amṛtasya sukhasya dāyakaṃ maitrībalavīrya upāyavantam /
            <span class="note"><span class="bold">Bagchi 124</span></span>
            na śakyaṃ sataguravasamudrasāgarabahukalpasahasrakoṭibhirekaikaṃ tava prakāśitum //
            Suv_20.6 //</p>
         
         
         <p>
            etatsaṃkṣiptaṃ mayā prakāśitaṃ kiṃ cidguṇabinduguṇārṇavodbhavam /<br />
            yacca samupacitapuṇyasaṃcayaṃ tena sattvaḥ prāpnyatu bodhimuttamām // Suv_20.7 //
            </p>
         
         
         <p>atha khalu ruciraketubodhisattva utthāyāsanādekāṃsamuttarāsaṅgaṃ prāvaritvā dakṣiṃṇa
            ānu maṇḍalaṃ pṛthivyāṃ pratiṣṭhāpya yena bhagavāṃstenāñ aliṃ praṇamayitvā tasyāṃ velāyāmimābhirgāthābhiramyastāvīt
            /</p>
         
         
         <p>
            sa tvaṃ munīndra śatapuṇyalakṣaṇa sahasraśrīcāruguṇairalaṃkṛtam /<br />
            udāravarṇavarasaumyadarśana sahasraraśmiriva prasūyate // Suv_20.8 //
            </p>
         
         
         <p>
            anekaraśmi valanākulaprabhaṃ vicitraratnākularatnasaṃnibha /<br />
            nīlāvadātāpyavakāñcanābhaṃ vaiḍūryatāmrāraṇasphaṭikābham // Suv_20.9 //
            </p>
         
         
         <p>
            na bhāsate va ramivendraparvatān prabhāvilāsābhiranantakoṭibhiḥ /<br />
            prasīda me sendrapracaṇḍabhānunā pratapyase sattvasukhācarairiti // Suv_20.10 //
            </p>
         
         
         <p>
            prasannavarṇendriyacārudarśana ātaptarūpa anakāntarūpa /<br />
            apūrvavarṇo vira o virā ase yathaiva muktaṃ bhramarākulaprabham // Suv_20.11 //
            </p>
         
         
         <p>viśuddhakāruṇyaguṇairalaṃkṛtaṃ samānamaitrībalapuṇyasaṃcitam /
            <span class="note"><span class="bold">Bagchi 125</span></span>
            vicitrapūrṇairanuvyañ anārcitaṃ samādhibodhyaṅgaguṇairalaṃkṛtam // Suv_20.12 //</p>
         
         
         <p>
            tvayā hi prahlādakarī sukhaṃkarī śubhākaraṃ sarvasukhākarāgamam /<br />
            vicitragambhīraguṇairalaṃkṛtaṃ virocase kṣetrasahasrakoṭiṣu // Suv_20.13 //
            </p>
         
         
         <p>
            virā ase tvaṃ dyumaṇīrivāṃśubhiḥ yatho valaṃ tvaṃ gagaṇe 'rkamaṇḍalam /<br />
            meruryathā sarvaguṇairupetaḥ saṃdṛśyase sarvatrilokadhātuṣu // Suv_20.14 //
            </p>
         
         
         <p>gokṣīraśaṅkhakumudendusaṃnibhaḥ tuṣārapadmābhasupāṇḍura prabhaḥ
            dantāvaliste mukhato virā ate sadrā ahaṃsairiva cāntarīkṣam // Suv_20.15 //</p>
         
         
         <p>
            tvatsaumyavakrendumukhāntare sthitaṃ pradakṣiṇāvarta sukuṇḍalīnam /<br />
            vaiḍūryavarṇaimaṇitorṇaraśmibhirvirocate sūrya ivāntarīkṣe // Suv_20.16 //
            </p>
         
         
         <p>iti śrīsuvarṇaprabhāsottamasūtrendrarā e sarvatathāgatastavaparivarto nāma viṃśatitamaḥ
            //</p>
         
         
         
         
         <span class="note"><span class="bold">Bagchi 126</span></span>
         
         <p>// Nigamanaparivartaḥ //</p>
         
         
         <p>atha khalu bodhisattvasaṃmuccayā nāma kuladevatā hṛṣṭatuṣṭā tasyaṃ velāyāmimābhirgāthābhirbhagavantaṃ
            tuṣṭāva //</p>
         
         
         <p>
            namo 'stu buddhāya suviśuddhabodhaye viśuddhadharmā pratibhāmubuddhaye /<br />
            saddharmapuṇyopagatānubuddhaye bhavāgraśūnyāya viśuddhabuddhaye // Suv_21.1 //
            </p>
         
         
         <p>
            aho aho buddhamanakṣate asaṃ aho aho sāgaramerutulyam /<br />
            aho aho buddhamanantagocaraṃ audumbaraṃ puṣpamivātidurlabham // Suv_21.2 //
            </p>
         
         
         <p>
            aho aho kāruṇikastathāgataḥ śākyakulaketunarendrasūryaḥ /<br />
            yena dṛśaṃ bhāṣita sūtramuttamaṃ sarveṣu sattvāmanugrahārtham // Suv_21.3 //
            </p>
         
         
         <p>
            śānteśvaraḥ śākyamunistathāgataḥ sattvottamaḥ śāntapure praviṣṭaḥ /<br />
            gambhīraśāstā vira ā samādhiḥ yadanupraviṣṭo inabuddhagocare // Suv_21.4 //
            </p>
         
         
         <p>
            śūnyāśca kāyāstatha śrāvakāṇāṃ vihāraśūnyā dvipadottamānām /<br />
            te sarvadharmāḥ prakṛtyā ca śūnyāḥ sattvāpi śūnyātma na ātu vidyate // Suv_21.5 //
            </p>
         
         <span class="note"><span class="bold">Bagchi 127</span></span>
         
         <p>
            nityaṃ ca nityaṃ ca ina smarāmi nityaṃ ca śocāmi inasya darśanam /<br />
            satataṃ ca nityaṃ praṇidhiṃ karomi saṃbuddha sūryasya ca darśanārtham // Suv_21.6
            //
            </p>
         
         
         <p>
            sthāpyeha nityaṃ dharaṇīṣu ānu atiśokatapto 'smi inasya darśane /<br />
            rodimi kāruṇyavināyakatvaṃ abhisaṃtṛṣṇāsmi sugatasya darśane // Suv_21.7 //
            </p>
         
         
         <p>
            śokāgninā pra valito 'smi samanta nityaṃ dadāhi me darśanatoya śītalam /<br />
            sattvāḥ satṛṣṇāstava rūpadarśane prahlādayenmāṃ karuṇodakena // Suv_21.8 //
            </p>
         
         
         <p>
            kāruṇyabhāvaṃ kuru mahya nāyaka dadāhi me darśana saumyarūpaṃ /<br />
            tvayā hi trātā agadeva deśitaḥ śūnyāśca kāyastatha śrāvakāṇām // Suv_21.9 //
            </p>
         
         
         <p>
            ākāśatulyā gagaṇasvabhāvā māyāmarīcyudakacandrakalpā /<br />
            sarve ca sattvāḥ supina svabhāvā mahāntaśūnyāḥ svaya nāyakasya // Suv_21.10 //
            </p>
         
         
         <p>atha bhagavānāsanādutthāya brahmasvareṇāvocat / sādhu sādhu te kuladevate śāstā dadāti
            sādhu te kuladevate punaśca sādhviti //</p>
         
         <span class="note"><span class="bold">Bagchi 128</span></span>
         
         
         <p>idamavocadbhagavānāttamanāste bodhisattvā bodhisattvasamuccayākuladevatāsarasvatīmahādevīpramukhā
            sā ca sarvāvatī parṣatsadevamānuṣāsuragaruḍakiṃnaramahoragādipramukhā bhagavato bhāṣitamabhyanandanniti
            //</p>
         
         
         <p>iti śrīsuvarṇaprabhāsottamasūtrendrarā e nigamanaparivarto nāmaikaviṃśatitamaḥ //</p>
         
         
         <p>ityāryaśrīsuvarṇaprabhāsottamasūtrendrarājaḥ parisamāptaḥ //</p>
         
         
         </div>
   </body>
</html>