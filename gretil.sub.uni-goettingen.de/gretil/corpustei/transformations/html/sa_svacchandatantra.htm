<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Svacchandatantra [or Svacchandabhairavatantra] (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Svacchandatantra [or Svacchandabhairavatantra]</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_svacchandatantra.xml">sa_svacchandatantra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Saiva reading group at the EFEO in Pondicherry</p>
      <p class="noindent"><b>Contribution: </b>members of the Saiva reading group at the EFEO in Pondicherry</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Chapter 1 typed in from Dwivedi's edition by Dominic Goodall; Chapter 2 typed in from
            KSTS edition by Mei Yang; Chapter 3 typed in from Dwivedi's edition by Dominic Goodall;
            Chapter 4 typed in from the KSTS edition by S.A.S. Sarma Chapters 5-6 typed in from
            Dwivedi's edition by Dominic Goodall; Chapter 7 typed in from KSTS edition by Mei
            Yang; Chapters 8-9 typed in from KSTS edition by Nibedita Rout; Chapter 10 typed in
            from KSTS edition by R. Sathyanarayanan (1-673) and by Nibedita Rout (674-1280); Chapter
            11 typed in from Dwivedi's edition by Dominic Goodall; Chapter 12 typed in from KSTS
            edition by Nibedita Rout; Chapters 13, 14 and 15 typed in from Dwivedi's edition by
            Dominic Goodall.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/saiva/svact_au.htm">svact_au.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Svacchandatantra [or Svacchandabhairavatantra]
            <br />(Mula text only)
            <br />
            <br />Input by members of the Saiva reading group at the EFEO in Pondicherry 2004
            <br />(Dominic Goodall, Mei Yang, Nibedita Rout, R. Sathyanarayanan, S.A.S. Sarma).
            <br />
            <br />TEXT WITH PADA MARKERS
            <br />
            <br />Chapter 1 typed in from Dwivedi's edition by Dominic Goodall;
            <br />Chapter 2 typed in from KSTS edition by Mei Yang;
            <br />Chapter 3 typed in from Dwivedi's edition by Dominic Goodall;
            <br />Chapter 4 typed in from the KSTS edition by S.A.S. Sarma
            <br />Chapters 5-6 typed in from Dwivedi's edition by Dominic Goodall;
            <br />Chapter 7 typed in from KSTS edition by Mei Yang;
            <br />Chapters 8-9 typed in from KSTS edition by Nibedita Rout;
            <br />Chapter 10 typed in from KSTS edition by R. Sathyanarayanan (1-673) and by Nibedita
            Rout (674-1280);
            <br />Chapter 11 typed in from Dwivedi's edition by Dominic Goodall;
            <br />Chapter 12 typed in from KSTS edition by Nibedita Rout;
            <br />Chapters 13, 14 and 15 typed in from Dwivedi's edition by Dominic Goodall.
            <br />
            <br />(...) = lacuna
            <br />[HardReturn]+%% = note
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e605">
            
            <p id="SvaT_1.1">
               kailāsaśikharāsīnaṃ bhairavaṃ vigatāmayam <br />
               caṇḍanandimahākālagaṇeśavṛṣabhṛṅgibhiḥ //
                <span class="ref">SvaT_1.1</span></p>
            
            
            <p id="SvaT_1.2">
               kumārendrayamādityabrahmaviṣṇupuraḥsaraiḥ <br />
               stūyamānaṃ maheśānaṃ gaṇamātṛniṣevitam //
                <span class="ref">SvaT_1.2</span></p>
            
            
            <p id="SvaT_1.3">
               sṛṣṭisaṃhārakartāraṃ vilayasthitakārakam <br />
               anugrahakaraṃ devaṃ praṇatārtivināśanam //
                <span class="ref">SvaT_1.3</span></p>
            
            
            <p id="SvaT_1.4">
               muditaṃ bhairavaṃ dṛṣṭvā devī vacanamabravīt <br />
               śrīdevyuvāca
               yattvayā kathitaṃ mahyaṃ svacchandaṃ parameśvara //
                <span class="ref">SvaT_1.4</span></p>
            
            
            <p id="SvaT_1.5">
               śatakoṭipravistīrṇaṃ bhedānantyavisarpitam <br />
               catuṣpīṭhaṃ mahātantra catuṣṭayaphalodayam //
                <span class="ref">SvaT_1.5</span></p>
            
            
            <p id="SvaT_1.6">
               na śaknuvanti manujā alpavīryaparākramāḥ <br />
               alpāyuṣo 'lpavittāśca alpasattvāśca śaṃkara //
                <span class="ref">SvaT_1.6</span></p>
            
            
            <p id="SvaT_1.7">
               tadarthaṃ saṃgrahaṃ tasya svalpaśāstrārthavistaram <br />
               bhuktimuktipradātāraṃ kathayasva prasādataḥ //
                <span class="ref">SvaT_1.7</span></p>
            
            
            <p id="SvaT_1.8">
               kīdṛśaṃ vai guruṃ vidyāt sādhakaṃ ca maheśvara <br />
               bhayābhayapradātāraṃ śiṣyaṃ bhūmiṃ ca kīdṛśīm //
                <span class="ref">SvaT_1.8</span></p>
            
            
            <p id="SvaT_1.9">
               mantrāṃścaiva samāsena kālaṃ caiva samāsataḥ <br />
               yajanaṃ havanaṃ caiva adhivāsaṃ rajāṃsi ca //
                <span class="ref">SvaT_1.9</span></p>
            
            
            <p id="SvaT_1.10">
               pañcagavyaṃ caruṃ caiva dantakāṣṭhaṃ ca maṇḍalam <br />
               dīkṣā cādhvābhiṣekau ca samayānsādhanāni ca //
                <span class="ref">SvaT_1.10</span></p>
            
            
            <p id="SvaT_1.11">
               kalimāsādya sidhyanti tathā brūhi maheśvara <br />
               śrībhairava uvāca
               sādhu sādhu mahābhāge yattvayā paricoditam //
                <span class="ref">SvaT_1.11</span></p>
            
            
            <p id="SvaT_1.12">
               anugrahāya martyānāṃ sāmprataṃ kathayāmi te <br />
               ādau tāvatparīkṣeta ācāryaṃ śubhalakṣaṇam //
                <span class="ref">SvaT_1.12</span></p>
            
            
            <p id="SvaT_1.13">
               āryadeśasamutpannaṃ sarvāvayavabhūṣitam <br />
               śivaśāstravidhānajñaṃ jñānajñeyaviśāradam //
                <span class="ref">SvaT_1.13</span></p>
            
            
            <p id="SvaT_1.14">
               devakarmarataṃ śāntaṃ satyavādidṛḍhavratam <br />
               sattvavadvīryasampannaṃ dayādākṣiṇyasaṃyutam //
                <span class="ref">SvaT_1.14</span></p>
            
            
            <p id="SvaT_1.15">
               tyāginaṃ dambhanirmuktaṃ śivaśāstreṣu bhāvitam <br />
               īdṛśaṃ tu guruṃ prāpya siddhimuktī na dūrataḥ //
                <span class="ref">SvaT_1.15</span></p>
            
            
            <p id="SvaT_1.16">
               krodhanaścapalaḥ kṣudro dayādākṣiṇyavarjitaḥ <br />
               kekaro danturaḥ kāṇaḥ pāpiṣṭhaḥ śāstravarjitaḥ //
                <span class="ref">SvaT_1.16</span></p>
            
            
            <p id="SvaT_1.17">
               atidīrghastathā hrasvaḥ kṛśaḥ sthūlaḥ kṣayānvitaḥ <br />
               tārkiko dambhasaṃyuktaḥ satyaśaucavivarjitaḥ //
                <span class="ref">SvaT_1.17</span></p>
            
            
            <p id="SvaT_1.18">
               anyaśāstrarato yastu nāsau muktiphalapradaḥ <br />
               śiṣyo dayānvito dhīro dambhamāyāvivarjitaḥ //
                <span class="ref">SvaT_1.18</span></p>
            
            
            <p id="SvaT_1.19">
               devāgnigurubhaktaśca śāstrabhakto dṛḍhavrataḥ <br />
               guruśuśrūṣaṇaparaḥ suśāntendriyasaṃyutaḥ //
                <span class="ref">SvaT_1.19</span></p>
            
            
            <p id="SvaT_1.20">
               īdṛśo vai bhavecchiṣ.yaḥ so 'trānugrahabhājanam <br />
               māyānvitaḥ śaṭhaḥ krūro niḥsatyaḥ kalahapriyaḥ //
                <span class="ref">SvaT_1.20</span></p>
            
            
            <p id="SvaT_1.21">
               kāmī ca lobhasampannaḥ śivabhaktivivarjitaḥ <br />
               dūṣako guruśāstrāṇāṃ dīkṣito 'pi na muktibhāk //
                <span class="ref">SvaT_1.21</span></p>
            
            
            <p id="SvaT_1.22">
               santāpaṃ krodhane vindyāc capale capalāḥ śriyaḥ <br />
               mantrasiddhiṃ haret kṣudra ācāryastu varānane //
                <span class="ref">SvaT_1.22</span></p>
            
            
            <p id="SvaT_1.23">
               dayāhīnena daurbhāgyam adakṣe dasyupīḍanam <br />
               kekareṇa bhavedvyādhir danturaḥ kalikārakaḥ //
                <span class="ref">SvaT_1.23</span></p>
            
            
            <p id="SvaT_1.24">
               kāṇo vidveṣajananaḥ khalvāṭaścārthanāśanaḥ <br />
               śāstrahīne na siddhiḥ syād dīkṣādau vīravandite //
                <span class="ref">SvaT_1.24</span></p>
            
            
            <p id="SvaT_1.25">
               dīrghe rājabhayaṃ jñeyaṃ hrasvaḥ putravināśanaḥ <br />
               kṛśaḥ kṣayakaro jñeyaḥ sthūla utpātakārakaḥ //
                <span class="ref">SvaT_1.25</span></p>
            
            
            <p id="SvaT_1.26">
               kṣayānvitena mṛtyuḥ syāt tārkike vadhabandhanam <br />
               dāmbhikaḥ pāpajanako veditavyo varānane //
                <span class="ref">SvaT_1.26</span></p>
            
            
            <p id="SvaT_1.27">
               mantāstasya na siddhyanti yaḥ satyādivivarjitaḥ <br />
               sarve te na śubhā devi iha loke paratra ca //
                <span class="ref">SvaT_1.27</span></p>
            
            
            <p id="SvaT_1.28">
               sitaraktapītakṛṣṇāṃ bhūmiṃ plavaviśodhitām <br />
               viśalyāṃ lakṣaṇairyuktāṃ sarvakāmārthasādhikām //
                <span class="ref">SvaT_1.28</span></p>
            
            
            <p id="SvaT_1.29">
               sugandhigandhasaṃyuktāṃ puṣpaprakaralālitām <br />
               sudhūpāmodabahalāṃ vitānopariśobhitam //
                <span class="ref">SvaT_1.29</span></p>
            
            
            <p id="SvaT_1.30">
               ācāryastu śucirbhūtvā candanāgurucarcitaḥ <br />
               sudhūpitaḥ prasannātmā khaṭikākarasaṃyutaḥ //
                <span class="ref">SvaT_1.30</span></p>
            
            
            <p id="SvaT_1.31">
               prāṅmukhodaṅmukho vāpi ekacittaḥ samāhitaḥ <br />
               mātṛkāṃ prastarettatra ādikṣāntāmanukramāt //
                <span class="ref">SvaT_1.31</span></p>
            
            
            <p id="SvaT_1.32">
               ādiḥ ṣoḍaśabhedena sākṣādvai bhairavaḥ smṛtaḥ <br />
               kavargaścaṭavargau ca tapayāḥ śastathaiva ca //
                <span class="ref">SvaT_1.32</span></p>
            
            
            <p id="SvaT_1.33">
               saṃhāreṇa samopetau yonirvai bhairavī smṛtā <br />
               mātṛkābhairavaṃ devam avargeṇa prapūjayet //
                <span class="ref">SvaT_1.33</span></p>
            
            
            <p id="SvaT_1.34">
               bhairavī kādinā pūjyā mātṛvargaiḥ prapūjayet <br />
               avarge tu mahālakṣmīḥ kavarge kamalodbhavā //
                <span class="ref">SvaT_1.34</span></p>
            
            
            <p id="SvaT_1.35">
               cavarge tu maheśānī ṭavarge tu kumārikā <br />
               nārāyaṇī tavarge tu vārāhī tu pavargikā //
                <span class="ref">SvaT_1.35</span></p>
            
            
            <p id="SvaT_1.36">
               aindrī caiva yavargasthā cāmuṇḍā tu śavargikā <br />
               etāḥ sapta mahāmātṛḥ saptalokavyavasthitāḥ //
                <span class="ref">SvaT_1.36</span></p>
            
            
            <p id="SvaT_1.37">
               sarvān kāmānavāpnoti devyevaṃ bhairavo 'bravīt <br />
               ante 'sya uddharenmantrān yathākramaniyogataḥ //
                <span class="ref">SvaT_1.37</span></p>
            
            
            <p id="SvaT_1.38">
               trayodaśaṃ binduyutam anantāsanamuttamam <br />
               anena yojayetsarvaṃ somasūryāgnimadhyagam //
                <span class="ref">SvaT_1.38</span></p>
            
            
            <p id="SvaT_1.39">
               brahmaviṣṇumaheśānaṃ śavāntaṃ parikalpayet <br />
               mūrtiṃ haṃsākṣareṇaiva bindubhinnena kalpayet //
                <span class="ref">SvaT_1.39</span></p>
            
            
            <p id="SvaT_1.40">
               ardhacandrakṛtāṭopāṃ svasvanāṃ tuhinaprabhām <br />
               tadūrdhve sakalaṃ devaṃ svacchandaṃ parikalpayet //
                <span class="ref">SvaT_1.40</span></p>
            
            
            <p id="SvaT_1.41">
               oṃkāramuccaretpūrvam aghorebhyo anantaram <br />
               tha ghorebhyo samālikhya tato 'nyattu samālikhet //
                <span class="ref">SvaT_1.41</span></p>
            
            
            <p id="SvaT_1.42">
               ghoraghoratarebhyaśca sarvataḥ śarva uccaret <br />
               sarvebhyaḥ padamanyacca namaste rudra eva ca //
                <span class="ref">SvaT_1.42</span></p>
            
            
            <p id="SvaT_1.43">
               rūpebhyaśca samālikhya namaskārāvasānakam <br />
               mantrarājaḥ samākhyātaḥ aghoraḥ surapūjitaḥ //
                <span class="ref">SvaT_1.43</span></p>
            
            
            <p id="SvaT_1.44">
               sakṛduccārito devi nāśayet sarvakilbiṣam <br />
               janmakoṭīsahasraistu bhramadbhiḥ samupārjitam //
                <span class="ref">SvaT_1.44</span></p>
            
            
            <p id="SvaT_1.45">
               smaraṇānnāśayeddevi tamaḥ sūryodaye yathā <br />
               yakārādivakārāntāḥ saṃhāreṇa samāyutāḥ //
                <span class="ref">SvaT_1.45</span></p>
            
            
            <p id="SvaT_1.46">
               bindumastakasambhinnā bhairavasya mukhāni ca <br />
               brahmabhaṅgyā niyojyāni mūrdhādicaraṇāvadhi //
                <span class="ref">SvaT_1.46</span></p>
            
            
            <p id="SvaT_1.47">
               punaścordhvaṃ mukhaṃ kalpyaṃ prāgdakṣiṇamathottaram <br />
               aparaṃ kalpayitvā tu kalābhedena vinyaset //
                <span class="ref">SvaT_1.47</span></p>
            
            
            <p id="SvaT_1.48">
               pūrvaṃ ca dakṣiṇaṃ caiva uttaraṃ paścimaṃ tathā <br />
               ūrdhvamūrdhnā tu saṃyuktaṃ kṣakāraṃ tvīśarūpiṇam //
                <span class="ref">SvaT_1.48</span></p>
            
            
            <p id="SvaT_1.49">
               evaṃ vaktraṃ caturdhā tu vaktreṣveva niyojayet <br />
               pañcamaṃ yadbhavedvaktraṃ kṣakāreṇaiva nirdiśet //
                <span class="ref">SvaT_1.49</span></p>
            
            
            <p id="SvaT_1.50">
               hṛdi grīvāṃsapṛṣṭhe tu nābhau ca jaṭhare tathā <br />
               pṛṣṭhe corasi vinyased aghoreṇa yathākramam //
                <span class="ref">SvaT_1.50</span></p>
            
            
            <p id="SvaT_1.51">
               guhye tathā gude caiva tathorvorjānunorapi <br />
               jaṅghayośca sphijoḥ kaṭyāṃ pārśvayorubhayorapi //
                <span class="ref">SvaT_1.51</span></p>
            
            
            <p id="SvaT_1.52">
               vinyaseccaiva vāmena śarīre tu yathākramam <br />
               pādau hastau tathā nāsāṃ śiraścaiva bhujāvatha //
                <span class="ref">SvaT_1.52</span></p>
            
            
            <p id="SvaT_1.53">
               sadyena kalpayeddevi sarvametadyathākramam <br />
               tāsāṃ nāmāni vakṣyāmi yathāvadanupūrvaśaḥ //
                <span class="ref">SvaT_1.53</span></p>
            
            
            <p id="SvaT_1.54">
               tārā sutārā taraṇī tārayantī sutāraṇī <br />
               īśānasya kalā pañca nirañjanapadānugā //
                <span class="ref">SvaT_1.54</span></p>
            
            
            <p id="SvaT_1.55">
               nivṛttiśca pratiṣṭhā ca vidyā śāntistathaiva ca <br />
               puruṣasya kalā hyetāś catasraḥ parikīrtitāḥ //
                <span class="ref">SvaT_1.55</span></p>
            
            
            <p id="SvaT_1.56">
               tamā mohā kṣudhā nidrā mṛtyurmāyā bhayā jarā <br />
               aghorasya kalā hyetā aṣṭau vai varavarṇini //
                <span class="ref">SvaT_1.56</span></p>
            
            
            <p id="SvaT_1.57">
               rajā rakṣā ratiḥ pālyā kāmyā tṛṣṇā matiḥ kriyā <br />
               ṛddhirmāyā ca rātriśca bhrāmiṇī mohanī tathā //
                <span class="ref">SvaT_1.57</span></p>
            
            
            <p id="SvaT_1.58">
               manonmanī kalā hyetā vāmadeve trayodaśa <br />
               siddhirṛddhirdyutirlakṣmīr medhā kāntiḥ sudhā sthitiḥ //
                <span class="ref">SvaT_1.58</span></p>
            
            
            <p id="SvaT_1.59">
               sadyojātakalāstvevam aṣṭau samparikīrtitāḥ <br />
               punaśca sādhako devi sarvāṅgeṣu yathākramam //
                <span class="ref">SvaT_1.59</span></p>
            
            
            <p id="SvaT_1.60">
               navatattvaṃ tritattvaṃ ca dhruveṇa parikalpayet <br />
               vidyāṅgāni punarnyasya teṣāṃ mantrān śṛṇu priye //
                <span class="ref">SvaT_1.60</span></p>
            
            
            <p id="SvaT_1.61">
               aghorebhyo samālikhya tha ghorebhyo dvitīyakam <br />
               ghoraghoratarebhyaśca tṛtīyaṃ parikalpayet //
                <span class="ref">SvaT_1.61</span></p>
            
            
            <p id="SvaT_1.62">
               sarvataḥ śarva sarvebhyo caturthaṃ parikalpayet <br />
               namaste rudrarūpebhyaḥ pañcamaṃ ca vidhānataḥ //
                <span class="ref">SvaT_1.62</span></p>
            
            
            <p id="SvaT_1.63">
               oṃkāramuccaretpūrvaṃ juṃ saśca tadanantaram <br />
               netratrayaṃ prakalpeta vidyādehasya bhāmini //
                <span class="ref">SvaT_1.63</span></p>
            
            
            <p id="SvaT_1.64">
               vidyāṅgāni vijānīyāt nāmāni ca nibodha me <br />
               sarvātmā tu brahmaśiro jvālinī piṅgalaṃ tathā //
                <span class="ref">SvaT_1.64</span></p>
            
            
            <p id="SvaT_1.65">
               durbhedyaṃ pāśupatyaṃ ca jyotīrūpaṃ tathaiva ca <br />
               kriyā jñānaṃ tathaivecchā tāsāṃ mantrānnibodha me //
                <span class="ref">SvaT_1.65</span></p>
            
            
            <p id="SvaT_1.66">
               caturthasvarasaṃyuktaṃ hāntaṃ binduvibhūṣitam <br />
               kriyāśaktiḥ samākhyātā sarvasṛṣṭiprakāśikā //
                <span class="ref">SvaT_1.66</span></p>
            
            
            <p id="SvaT_1.67">
               śakārasya tṛtīyaṃ tu ṣaṣṭhayuktaṃ sabindukam <br />
               jñānaśaktiḥ smṛtā hyeṣā prabodhajananī śubhā //
                <span class="ref">SvaT_1.67</span></p>
            
            
            <p id="SvaT_1.68">
               kṣādiṃ dvisvarasambhinnaṃ tripañcena tu mūrchitam <br />
               icchāśaktiḥ samākhyātā bhairavasyāmitātmikā //
                <span class="ref">SvaT_1.68</span></p>
            
            
            <p id="SvaT_1.69">
               haṃsākhyo bindusaṃyuktaḥ ṣaṣṭhasvaravibheditaḥ <br />
               bālendunādaśaktyantaḥ svacchando niṣkalaḥ smṛtaḥ //
                <span class="ref">SvaT_1.69</span></p>
            
            
            <p id="SvaT_1.70">
               asyoccaraṇamātreṇa ye yuktāḥ sarvapātakaiḥ <br />
               śuddhasphaṭikasaṃkāśāḥ padaṃ gacchantyanāmayam //
                <span class="ref">SvaT_1.70</span></p>
            
            
            <p id="SvaT_1.71">
               sāntaṃ dīrghasvaraiḥ ṣaḍbhir bhinnajātivibheditam <br />
               hṛcchiraśca śikhā varma locanāstraṃ prakalpayet //
                <span class="ref">SvaT_1.71</span></p>
            
            
            <p id="SvaT_1.72">
               oṃkāro dīpanasteṣām ante jātiṃ prakalpayet <br />
               namaḥ svāhā tathā vauṣaṭ huṃ vaṣaṭ phaṭ krameṇa tu //
                <span class="ref">SvaT_1.72</span></p>
            
            
            <p id="SvaT_1.73">
               eṣa bhairavarājastu sarvakāmārthasādhakaḥ <br />
               hara īma akāraśca ṅādirosvarasaṃyutaḥ //
                <span class="ref">SvaT_1.73</span></p>
            
            
            <p id="SvaT_1.74">
               yānta ekārasaṃyuktaḥ ṣādirlāntavibheditaḥ <br />
               lādistrisvarasambhinno haṃso bindusamāyuktaḥ //
                <span class="ref">SvaT_1.74</span></p>
            
            
            <p id="SvaT_1.75">
               ṣaṣṭhasvarasamopetaḥ phaṭkārāntavikalpitaḥ <br />
               aghoreśvarīti vikhyātā svacchandotsaṅgagāminī //
                <span class="ref">SvaT_1.75</span></p>
            
            
            <p id="SvaT_1.76">
               bhairavāṅgasamopetā vaktrapañcakasaṃyutā <br />
               hānto yādiryakārānto rādiḥ ṣaṣṭhakalānvitaḥ //
                <span class="ref">SvaT_1.76</span></p>
            
            
            <p id="SvaT_1.77">
               bindunādasamāyogāt kapāleśaḥ prakīrtitaḥ <br />
               sānto binduradho hyagniḥ ṣaṣṭhayuktastu kīrtitaḥ //
                <span class="ref">SvaT_1.77</span></p>
            
            
            <p id="SvaT_1.78">
               śikhivāhanasaṃjñastu jñātavyo 'sau varānane <br />
               saṃhāraḥ ṣaṣṭhasaṃyuktaḥ ṣaḍantena samanvitaḥ //
                <span class="ref">SvaT_1.78</span></p>
            
            
            <p id="SvaT_1.79">
               krodharājaḥ samākhyātaḥ - - - - - - - - <br />
               - - - - - - - tathānyaṃ kathayāmi te <br />
               ñādiḥ ṣaṣṭhasvaropetas tripadena samāyutaḥ //
                <span class="ref">SvaT_1.79</span></p>
            
            
            <p id="SvaT_1.80">
               bindumastakasambhinno vikarālo varānane <br />
               sāntaḥ śādyena saṃyuktaḥ ṣaṣṭhasvarayuto 'pyadhaḥ //
                <span class="ref">SvaT_1.80</span></p>
            
            
            <p id="SvaT_1.81">
               caturdaśasvarākrānto bindunādāntabhūṣitaḥ <br />
               manmathaḥ kathito hyeṣa surasiddhanamaskṛtaḥ //
                <span class="ref">SvaT_1.81</span></p>
            
            
            <p id="SvaT_1.82">
               yenedaṃ tu nijaṃ sarvaṃ jagatsthāvarajaṅgamam <br />
               hararādisamāyuktaḥ ūkārādhaḥ sabindukaḥ //
                <span class="ref">SvaT_1.82</span></p>
            
            
            <p id="SvaT_1.83">
               meghanādeśvaro hyeṣa bhairavaḥ samprakīrtitaḥ <br />
               kṣasāntarbindusaṃyuktaḥ pañcamena vibheditaḥ //
                <span class="ref">SvaT_1.83</span></p>
            
            
            <p id="SvaT_1.84">
               someśvaraḥ samākhyāto janmamṛtyuvināśanaḥ <br />
               kṣādiryāntasamopeto hāntenādhoniyojitaḥ //
                <span class="ref">SvaT_1.84</span></p>
            
            
            <p id="SvaT_1.85">
               bhānto vādirlakārānto rādyo 'dho rudrayojitaḥ <br />
               bindvardhendusamāyukto nādaśaktisamanvitaḥ //
                <span class="ref">SvaT_1.85</span></p>
            
            
            <p id="SvaT_1.86">
               vidyārājaḥ samākhyāto mahāpātakanāśanaḥ <br />
               bhairavāṣṭakametaddhi parivāraḥ prakīrtitaḥ //
                <span class="ref">SvaT_1.86</span></p>
            
            
            <p id="SvaT_1.87">
               lokapālāṃstathoddhṛtya svanāmapraṇavādikān <br />
               namaskārāvamānāṃśca sāstrānsamparikalpayet //
                <span class="ref">SvaT_1.87</span></p>
            
            
            <p>iti svacchandatantre mantroddhāraprakāśanaṃ nāma prathamaḥ paṭalaḥ</p>
            
            
            
            </div>
         
         <div id="d1e2286">
            
            <h3>dvitīyaḥ paṭalaḥ</h3>
            
            <p id="SvaT_2.1">
               athārcanaṃ pravakṣyāmi yathāvadanupūrvaśaḥ <br />
               śaucaṃ kṛtvā tataḥ snānaṃ kartavyaṃ tu mṛdambhasā //
                <span class="ref">SvaT_2.1</span></p>
            
            
            <p id="SvaT_2.2">
               śucisthānānmṛdaṃ pūrvaṃ gṛhītvāstreṇa śodhitām <br />
               prakṣālya jalatīraṃ tu sthāpayettāṃ varānane //
                <span class="ref">SvaT_2.2</span></p>
            
            
            <p id="SvaT_2.3">
               bhāgadvayaṃ tato 'streṇa kartavyaṃ tu kṛśodari <br />
               bhāgārdhena kaṭiṃ corū jaṅghe pādau tathaiva ca //
                <span class="ref">SvaT_2.3</span></p>
            
            
            <p id="SvaT_2.4">
               kṣālayeta yathānyāyaṃ trirantaritayogataḥ <br />
               avaśiṣṭaṃ tu bhāgārdhaṃ gṛhītvāstrābhimantritam //
                <span class="ref">SvaT_2.4</span></p>
            
            
            <p id="SvaT_2.5">
               saptavārānvarārohe arkadīptaṃ tu kārayet <br />
               śiraḥprabhṛti pādāntam āguṣṭhya snānamācaret //
                <span class="ref">SvaT_2.5</span></p>
            
            
            <p id="SvaT_2.6">
               uttīryodakamadhyāttu upaspṛśya yathākramam <br />
               saṃdhyāyā vandanaṃ kuryāc chāstradṛṣṭena karmaṇā //
                <span class="ref">SvaT_2.6</span></p>
            
            
            <p id="SvaT_2.7">
               malasnānaṃ bhavedevaṃ vidhisnānaṃ pracakṣmahe <br />
               bhāgārdhaṃ yatsthitaṃ pūrvaṃ tato bhāgatrayaṃ kuru //
                <span class="ref">SvaT_2.7</span></p>
            
            
            <p id="SvaT_2.8">
               vāmahastasya pūrve ca dakṣiṇe cottare kramāt <br />
               pūrvabhāgaṃ tato 'streṇa saptavārāṃstu mantrayet //
                <span class="ref">SvaT_2.8</span></p>
            
            
            <p id="SvaT_2.9">
               dakṣiṇasthaṃ tathā vaktrair abhimantrya varānane <br />
               uttaraṃ cābhimantryaivaṃ devenāṅgayutena ca //
                <span class="ref">SvaT_2.9</span></p>
            
            
            <p id="SvaT_2.10">
               pūrvabhāgaṃ gṛhītvā tu daśadikṣu vinikṣipet <br />
               uttareṇa tu bhāgena jalaṃ caivābhimantrayet //
                <span class="ref">SvaT_2.10</span></p>
            
            
            <p id="SvaT_2.11">
               bāhumātrapramāṇena bhairaveśamanusmaran <br />
               ātmānaṃ guṇṭhayitvā tu dakṣabhāgena suvrate //
                <span class="ref">SvaT_2.11</span></p>
            
            
            <p id="SvaT_2.12">
               snāyādrājopacāreṇa sugandhāmalakādibhiḥ <br />
               prāṇāyāmābhiṣekau tu kartavyau bhairaveṇa ca //
                <span class="ref">SvaT_2.12</span></p>
            
            
            <p id="SvaT_2.13">
               uttīryodakamadhyāttu tadvāsaḥ parivartayet <br />
               upaspṛśya kṛtanyāso mūlamantramanusmaran //
                <span class="ref">SvaT_2.13</span></p>
            
            
            <p id="SvaT_2.14">
               tīrthaṃ saṃgṛhya deveśi ātmano 'gre nidhāpayet <br />
               tatrastho vandayetsaṃdhyāṃ mārjanādiranukramāt //
                <span class="ref">SvaT_2.14</span></p>
            
            
            <p id="SvaT_2.15">
               aghamarṣaḥ prakartavya upasthānaṃ divākare <br />
               japaṃ kṛtvā nivedyaivaṃ praṇamya ca varānane //
                <span class="ref">SvaT_2.15</span></p>
            
            
            <p id="SvaT_2.16">
               mantrāṇāṃ tarpaṇaṃ kṛtvā devānāmṛṣibhiḥ saha <br />
               sarveṣāṃ bhūtasaṃghānāṃ tatastīrthaṃ tu saṃharet //
                <span class="ref">SvaT_2.16</span></p>
            
            
            <p id="SvaT_2.17">
               mūlamantramanusmṛtya bhasmasnānamataḥ param <br />
               malasnānaṃ prakartavyaṃ bhāvitenāntarātmanā //
                <span class="ref">SvaT_2.17</span></p>
            
            
            <p id="SvaT_2.18">
               parivṛttya tato vāsaḥ saṃdhyāṃ prāgiva vandayet <br />
               vidhisnānaṃ tataḥ kuryād bhairaveśamanusmaran //
                <span class="ref">SvaT_2.18</span></p>
            
            
            <p id="SvaT_2.19">
               śiro vaktraṃ ca hṛdguhyaṃ pādāntaṃ ca vibhāgaśaḥ <br />
               bhairaveṇāṅgayuktena samuddhūlyaṃ yathākramam //
                <span class="ref">SvaT_2.19</span></p>
            
            
            <p id="SvaT_2.20">
               abhiṣekaṃ prakurvīta paraṃ tattvamanusmaran <br />
               saṃdhyāyā vandanaṃ kuryād yathāpūrvaṃ varānane //
                <span class="ref">SvaT_2.20</span></p>
            
            
            <p id="SvaT_2.21">
               tato yāgagṛhaṃ gatvā hastau pādau ca kṣālayet <br />
               śikhāṃ baddhvā śikhāṃ smṛtvā upaspṛśya vidhānataḥ //
                <span class="ref">SvaT_2.21</span></p>
            
            
            <p id="SvaT_2.22">
               sakalīkṛtadehastu puṣpamādāya suvrate <br />
               diṅmātṛbhyo namaskṛtya dvāraṃ saṃprokṣya yatnataḥ //
                <span class="ref">SvaT_2.22</span></p>
            
            
            <p id="SvaT_2.23">
               śivāmbhasāstramantreṇa vighnaproccāṭanaṃ bhavet <br />
               dvāraśākhordhvato devaṃ gaṇeśaṃ ca śriyaṃ tathā //
                <span class="ref">SvaT_2.23</span></p>
            
            
            <p id="SvaT_2.24">
               saṃpūjya gandhapuṣpādyair dhūpādibhiranukramāt <br />
               arghyapādyopahāraiśca tato dvārasya cottare //
                <span class="ref">SvaT_2.24</span></p>
            
            
            <p id="SvaT_2.25">
               nandigaṅge samabhyarcya mahākālaṃ ca dakṣiṇe <br />
               kālindīṃ caiva saṃpūjya yathānukramayogataḥ //
                <span class="ref">SvaT_2.25</span></p>
            
            
            <p id="SvaT_2.26">
               bhairavāstraṃ samuccārya puṣpaṃ saṃgṛhya bhāvitaḥ <br />
               saptābhimantritaṃ kṛtvā jvaladagniśikhākulam //
                <span class="ref">SvaT_2.26</span></p>
            
            
            <p id="SvaT_2.27">
               nārācāstraprayogeṇa praviśedgṛhamadhyataḥ <br />
               nivāritaṃ tena sarvaṃ vighnajālamanantakam //
                <span class="ref">SvaT_2.27</span></p>
            
            
            <p id="SvaT_2.28">
               tato rakṣārthamantraṃ ca daśadikṣu vinikṣipet <br />
               madhye sampūjya brahmāṇaṃ gandhaiḥ puṣpairanukramāt //
                <span class="ref">SvaT_2.28</span></p>
            
            
            <p id="SvaT_2.29">
               dakṣiṇāyāṃ tato mūrtau praṇavāsanasaṃsthitaḥ <br />
               upaviśyāsanaṃ baddhvā svabhyastaṃ vai puraḥsthitam //
                <span class="ref">SvaT_2.29</span></p>
            
            
            <p id="SvaT_2.30">
               gandhadigdhau karau kṛtvā astreṇa pariśodhayet <br />
               kavacenāvaguṇṭhyaitau plāvayedamṛtena tu //
                <span class="ref">SvaT_2.30</span></p>
            
            
            <p id="SvaT_2.31">
               parāṃ śaktiṃ tu saṃkṣobhya tato 'nantaṃ prakalpayet <br />
               mūrtiṃ nyasyānuvaktrāṇi svacchandaṃ parikalpayet //
                <span class="ref">SvaT_2.31</span></p>
            
            
            <p id="SvaT_2.32">
               aṅguṣṭhādikaniṣṭhāntaṃ vinyasedaṅgapañcakam <br />
               bhairavānapi saṃkalpya paraṃ tattvamanusmaret //
                <span class="ref">SvaT_2.32</span></p>
            
            
            <p id="SvaT_2.33">
               prāṇāyāmatrayaṃ kāryaṃ dehasaṃśuddhikāraṇam <br />
               aśuddhaḥ svamarudrecyaḥ śuddhenāpūrayettanum //
                <span class="ref">SvaT_2.33</span></p>
            
            
            <p id="SvaT_2.34">
               kumbhakaṃ recakaṃ kṛtvā vyomnyātmānaṃ nidhāpayet <br />
               khadyotakanibhaṃ sūkṣmaṃ karaṇaistu vivarjitam //
                <span class="ref">SvaT_2.34</span></p>
            
            
            <p id="SvaT_2.35">
               kāryeṇaiva vihīnaṃ ca māyāpradhvastagocaram <br />
               śivīkāryastathātmaiva yathā bhavati tacchṛṇu //
                <span class="ref">SvaT_2.35</span></p>
            
            
            <p id="SvaT_2.36">
               paraṃ bhāvaṃ tu saṃgṛhya tataḥ śoṣyā tanuḥ priye <br />
               saṃhāreṇa yabhinnena rudrabījayutena ca //
                <span class="ref">SvaT_2.36</span></p>
            
            
            <p id="SvaT_2.37">
               tenaiva dahanaṃ kāryam ūrdhvādho 'gniyutena ca <br />
               adho viṣṇusamāyukto vāyuvarṇaḥ sabindukaḥ //
                <span class="ref">SvaT_2.37</span></p>
            
            
            <p id="SvaT_2.38">
               utpūyanakaro hyeṣa plāvane vāruṇaḥ smṛtaḥ <br />
               bindumastakasaṃbhinnaḥ śaktinyāsastato bhavet //
                <span class="ref">SvaT_2.38</span></p>
            
            
            <p id="SvaT_2.39">
               ānayettaṃ yathānītaṃ plāvayedamṛtena tu <br />
               malapradhvastacaitanyaṃ kalāvidyāsamāśritam //
                <span class="ref">SvaT_2.39</span></p>
            
            
            <p id="SvaT_2.40">
               rāgeṇa rañjitātmāna kālena kalitaṃ tathā <br />
               niyatyā yamitaṃ bhūyaḥ puṃbhāvenopabṛṃhitam //
                <span class="ref">SvaT_2.40</span></p>
            
            
            <p id="SvaT_2.41">
               pradhānāśayasaṃpannaṃ guṇatrayasamanvitam <br />
               buddhitattvasamāsīnam ahaṅkārasamāvṛtam //
                <span class="ref">SvaT_2.41</span></p>
            
            
            <p id="SvaT_2.42">
               manasā buddhikarmākṣais tanmātraiḥ sthūlabhūtakaiḥ <br />
               praṇavena tu sarvaṃ tac charīrotpattikāraṇam //
                <span class="ref">SvaT_2.42</span></p>
            
            
            <p id="SvaT_2.43">
               nyasetkrameṇa deveśi triṃśadekaṃ ca saṃkhyayā <br />
               ṣaṭtattvī tvātmasaṃbaddhā jñātavyātra varānane //
                <span class="ref">SvaT_2.43</span></p>
            
            
            <p id="SvaT_2.44">
               pradhānāvaniparyantaṃ śarīraṃ ca vinirmitam <br />
               caturviṃśatitattvāni caitanyarahitāni tu //
                <span class="ref">SvaT_2.44</span></p>
            
            
            <p id="SvaT_2.45">
               draṣṭavyāni varārohe puruṣādhiṣṭhitāni tu <br />
               sacetanāni sarvāṇi jñātavyāni sadaiva hi //
                <span class="ref">SvaT_2.45</span></p>
            
            
            <p id="SvaT_2.46">
               pañcaviṃśakametacca prākṛtaṃ samudāhṛtam <br />
               tato mūrtiṃ nyaseddevi mūlamantrasulakṣitam //
                <span class="ref">SvaT_2.46</span></p>
            
            
            <p id="SvaT_2.47">
               sakalaṃ bhairavaṃ nyasya dvātriṃśārṇaṃ sulocane <br />
               mukhāni kalpayetpaścān mūrdhādicaraṇāvadhi //
                <span class="ref">SvaT_2.47</span></p>
            
            
            <p id="SvaT_2.48">
               vaktrāṇi kalpayetpaścād ūrdhvaṃ pūrvaṃ ca dakṣiṇam <br />
               uttaraṃ paścimaṃ caiva yathāvatpravibhāgaśaḥ //
                <span class="ref">SvaT_2.48</span></p>
            
            
            <p id="SvaT_2.49">
               kalābhedaṃ yathāpūrvaṃ śodhyādhvānaṃ prakalpayet <br />
               navatattvaṃ tritattvaṃ ca vidyāṅgā locanatrayam //
                <span class="ref">SvaT_2.49</span></p>
            
            
            <p id="SvaT_2.50">
               vargātītena kṣurikām ūrdhvādho 'gnipradīpitām <br />
               ṣoḍaśāntarhatā sā tu rakṣi"kā vighnanāśikā //
                <span class="ref">SvaT_2.50</span></p>
            
            
            <p id="SvaT_2.51">
               navakaṃ kalpayetpūrvaṃ mūrdhni vaktre ca kaṇṭhake <br />
               hṛdaye nābhideśe ca guhya ūrvośca jānutaḥ //
                <span class="ref">SvaT_2.51</span></p>
            
            
            <p id="SvaT_2.52">
               pādāntaṃ caiva vinyasya svadhyānaguṇasaṃyutam <br />
               kriyājñāne tathecchā ca dakṣe vāme ca madhyataḥ //
                <span class="ref">SvaT_2.52</span></p>
            
            
            <p id="SvaT_2.53">
               vidyārājaḥ smṛto hyeṣa bhairavo mantranāyakaḥ <br />
               niṣkalaṃ tu tathāvāhya aṅgānyevaṃ yathākramam //
                <span class="ref">SvaT_2.53</span></p>
            
            
            <p id="SvaT_2.54">
               gandhairdhūpaistathā puṣpair vividhairbhakṣyabhojanaiḥ <br />
               pūjayeddevadeveśaṃ manasaiva prakalpitaiḥ //
                <span class="ref">SvaT_2.54</span></p>
            
            
            <p id="SvaT_2.55">
               ātmānaṃ bhairavaṃ dhyātvā tato hṛdyāgamācaret <br />
               nābhau kandaṃ samāropya nālaṃ tu dvādaśāṅgulam //
                <span class="ref">SvaT_2.55</span></p>
            
            
            <p id="SvaT_2.56">
               hṛdantaṃ kalpayedyāvat tatra padmaṃ vicintayet <br />
               aṣṭapatraṃ mahādīptaṃ kesarālaṃ sakarṇikam //
                <span class="ref">SvaT_2.56</span></p>
            
            
            <p id="SvaT_2.57">
               kandaṃ śaktimayaṃ tatra nāle vai kaṇṭakāstu ye <br />
               bhuvanāni ca tānyeva rudrāṇāṃ varavarṇini //
                <span class="ref">SvaT_2.57</span></p>
            
            
            <p id="SvaT_2.58">
               māyātmako bhavedgranthir aśuddhādhvavyavasthitaḥ <br />
               vidyāpadmaṃ mahādīptaṃ karṇikābījarājitam //
                <span class="ref">SvaT_2.58</span></p>
            
            
            <p id="SvaT_2.59">
               puṣkarāṇi ca deveśi tatra vidyeśvarāḥ smṛtāḥ <br />
               evaṃ dhyātvā mahāpadmaṃ sarvadevamayaṃ śubham //
                <span class="ref">SvaT_2.59</span></p>
            
            
            <p id="SvaT_2.60">
               śaktinyāso bhavetpūrvaṃ kandaṃ tu tadanantaram <br />
               aṅkuraṃ nālavinyāsam anantaṃ parikalpayet //
                <span class="ref">SvaT_2.60</span></p>
            
            
            <p id="SvaT_2.61">
               tejomayaṃ mahāśubhraṃ sphuratkiraṇabhāsvaram <br />
               dharmaṃ jñānaṃ ca vairāgyam aiśvaryaṃ ca kramānnyaset //
                <span class="ref">SvaT_2.61</span></p>
            
            
            <p id="SvaT_2.62">
               sitaraktapītakṛṣṇā āgneyyādīśadiggatāḥ <br />
               pādakāḥ siṃharūpāste trinetrā bhīmavikramāḥ //
                <span class="ref">SvaT_2.62</span></p>
            
            
            <p id="SvaT_2.63">
               śivaśaktimayā mantrā nyastavyā vīravindate <br />
               adharmājñānāvairāgyam anaiśvaryaṃ ca prāgdiśaḥ //
                <span class="ref">SvaT_2.63</span></p>
            
            
            <p id="SvaT_2.64">
               uttarāntaṃ niveśyaṃ tu gātrakāḥ sitavarṇakāḥ <br />
               saṃdhānakīlakāścaiva atasīpuṣpasaṃnibhāḥ //
                <span class="ref">SvaT_2.64</span></p>
            
            
            <p id="SvaT_2.65">
               vedā yugāśca te caiva jñātavyāḥ kramaśaḥ priye <br />
               adhaśchādanamūrdhvaṃ ca raktaṃ śuklaṃ vicintayet //
                <span class="ref">SvaT_2.65</span></p>
            
            
            <p id="SvaT_2.66">
               madhye tamo vijānīyād guṇāstvete vyavasthitāḥ <br />
               sitaṃ padmaṃ vijānīyāt kesarāṇi vicintayet //
                <span class="ref">SvaT_2.66</span></p>
            
            
            <p id="SvaT_2.67">
               sitaraktaprapītāni mūlamadhyāgradeśataḥ <br />
               karṇikā hemasaṃkāśā bījāni haritāni tu //
                <span class="ref">SvaT_2.67</span></p>
            
            
            <p id="SvaT_2.68">
               vāmāṃ pūrvadale nyasya jyeṣṭhāṃ vahnidalāśritām <br />
               raudrīṃ dakṣiṇapatre tu kālīṃ nairṛtagocare //
                <span class="ref">SvaT_2.68</span></p>
            
            
            <p id="SvaT_2.69">
               kalavikaraṇīṃ devīṃ vinyasyedvāruṇe dale <br />
               balavikaraṇīṃ devīṃ vāyavyadalamāśritām //
                <span class="ref">SvaT_2.69</span></p>
            
            
            <p id="SvaT_2.70">
               balapramathanīṃ devīm uttare viniyojayet <br />
               sarvabhūtadamanīṃ ca aiśānyāṃ viniyojayet //
                <span class="ref">SvaT_2.70</span></p>
            
            
            <p id="SvaT_2.71">
               madhye manonmanīṃ devīṃ karṇikāyāṃ niveśayet <br />
               śakracāpanibhaṃ devi dhyātavyaṃ śaktimaṇḍalam //
                <span class="ref">SvaT_2.71</span></p>
            
            
            <p id="SvaT_2.72">
               madhye sūryasahasrābhāṃ cintayettu manonmanīm <br />
               sūryādhvamaṇḍalaṃ patre somaṃ saṃyojya kesare //
                <span class="ref">SvaT_2.72</span></p>
            
            
            <p id="SvaT_2.73">
               vahnimaṇḍalakaṃ devi karṇikāyāṃ niveśayet <br />
               brahmā viṣṇurharaścaiva maṇḍaleṣvadhipāḥ smṛtāḥ //
                <span class="ref">SvaT_2.73</span></p>
            
            
            <p id="SvaT_2.74">
               brahmā caturmukho raktaś caturbāhuvibhūṣitaḥ <br />
               kṛṣṇājinottarīyaśca rājīvāsanasaṃsthitaḥ //
                <span class="ref">SvaT_2.74</span></p>
            
            
            <p id="SvaT_2.75">
               kamaṇḍaludharo devi daṇḍahastastathaiva ca <br />
               akṣamālādharo devaḥ padmahastaḥ sulocanaḥ //
                <span class="ref">SvaT_2.75</span></p>
            
            
            <p id="SvaT_2.76">
               dhyātvā patreṣu taṃ nyasyet sarvakilviṣanāśanam <br />
               atasīpuṣpasaṃkāśaṃ śaṅkhacakragadādharam //
                <span class="ref">SvaT_2.76</span></p>
            
            
            <p id="SvaT_2.77">
               pītāmbaradharaṃ devaṃ vanamālāvibhūṣitam <br />
               sphuranmukuṭamāṇikyaṃ kiṅkiṇījālamaṇḍitam //
                <span class="ref">SvaT_2.77</span></p>
            
            
            <p id="SvaT_2.78">
               divyakuṇḍaladhartāraṃ garuḍāsanasaṃsthitam <br />
               dhyātvā viṣṇuṃ mahātmānaṃ kesareṣu niveśayet //
                <span class="ref">SvaT_2.78</span></p>
            
            
            <p id="SvaT_2.79">
               śaṅkhakundendudhavalaṃ śūlahastaṃ trilocanam <br />
               daśabāhuṃ viśālākṣaṃ nāgayajñopavītinam //
                <span class="ref">SvaT_2.79</span></p>
            
            
            <p id="SvaT_2.80">
               siṃhacarmaparīdhānaṃ śaśāṅkakṛtabhūṣaṇam <br />
               nīlakaṇṭhaṃ vṛṣārūḍhaṃ rudraṃ dhyātvā varānane //
                <span class="ref">SvaT_2.80</span></p>
            
            
            <p id="SvaT_2.81">
               niveśayetkarṇikāyāṃ mahāpātakanāśanam <br />
               mahāpretaṃ nyasetpaścāt prahasantaṃ sacetanam //
                <span class="ref">SvaT_2.81</span></p>
            
            
            <p id="SvaT_2.82">
               raktavarṇaṃ sutejaskaṃ netratrayavibhūṣitam <br />
               praṇavena nyasetsarvam āsanaṃ bhairavasya tu //
                <span class="ref">SvaT_2.82</span></p>
            
            
            <p id="SvaT_2.83">
               gandhaiḥ puṣpaiḥ samabhyarcya tato mūrtiṃ prakalpayet <br />
               kadambakusumākārāṃ tuṣārakiraṇatviṣam //
                <span class="ref">SvaT_2.83</span></p>
            
            
            <p id="SvaT_2.84">
               mūrtyūrdhve bhairavaṃ devaṃ sakalaṃ parikalpayet <br />
               dvātriṃśadvarṇakacitaṃ sphurattaḍidivojjvalam //
                <span class="ref">SvaT_2.84</span></p>
            
            
            <p id="SvaT_2.85">
               vaktrāṇi kalpayeddevi svadhyānena maheśvari <br />
               mūrdhādicaraṇaṃ yāvat praṇavādinamontataḥ //
                <span class="ref">SvaT_2.85</span></p>
            
            
            <p id="SvaT_2.86">
               aṣṭātriṃśatkalābhedaṃ śodhyādhvānaṃ prakalpayet <br />
               navatattvaṃ tritattvaṃ ca navakaṃ bhairavābhidham //
                <span class="ref">SvaT_2.86</span></p>
            
            
            <p id="SvaT_2.87">
               vidyāṅgā locanaṃ caiva kṣurikāṃ ca prakalpayet <br />
               śaktitrayaṃ tato nyasyed dakṣadigvāmagocare //
                <span class="ref">SvaT_2.87</span></p>
            
            
            <p id="SvaT_2.88">
               madhyapradeśe deveśi tato rūpamanusmaret <br />
               tripañcanayanaṃ devaṃ jaṭāmukuṭamaṇḍitam //
                <span class="ref">SvaT_2.88</span></p>
            
            
            <p id="SvaT_2.89">
               candrakoṭipratīkāśāṃ candrārdhakṛtaśekharam <br />
               pañcavaktraṃ viśālākṣaṃ sarpagonāsamaṇḍitam //
                <span class="ref">SvaT_2.89</span></p>
            
            
            <p id="SvaT_2.90">
               vṛścikairagnivarṇābhair hāreṇa tu virājitam <br />
               kapālamālābharaṇaṃ khaḍgakheṭakadhāriṇam //
                <span class="ref">SvaT_2.90</span></p>
            
            
            <p id="SvaT_2.91">
               pāśāṅkuśadharaṃ devaṃ śarahastaṃ pinākinam <br />
               varadābhayahastaṃ ca muṇḍakhaṭvāṅgadhāriṇam //
                <span class="ref">SvaT_2.91</span></p>
            
            
            <p id="SvaT_2.92">
               vīṇāḍamaruhastaṃ ca ghaṇṭāhastaṃ triśūlinam <br />
               vajradaṇḍakṛtāṭopaṃ paraśvāyudhahastakam //
                <span class="ref">SvaT_2.92</span></p>
            
            
            <p id="SvaT_2.93">
               mudgareṇa vicitreṇa vartulena virājitam <br />
               siṃhacarmaparīdhānaṃ gajacarmottarīyakam //
                <span class="ref">SvaT_2.93</span></p>
            
            
            <p id="SvaT_2.94">
               aṣṭādaśabhujaṃ devaṃ nīlakaṇṭhaṃ sutejasam <br />
               ūrdhvavaktraṃ maheśāni sphaṭikābhaṃ vicintayet //
                <span class="ref">SvaT_2.94</span></p>
            
            
            <p id="SvaT_2.95">
               āpītaṃ pūrvavaktraṃ tu nīlotpaladalaprabham <br />
               dakṣiṇaṃ tu vijānīyād vāmaṃ caiva vicintayet //
                <span class="ref">SvaT_2.95</span></p>
            
            
            <p id="SvaT_2.96">
               dāḍimīkusumaprakhyaṃ kuṅkumodakasaṃnibham <br />
               candrārbudapratīkāśaṃ paścimaṃ tu vicintayet //
                <span class="ref">SvaT_2.96</span></p>
            
            
            <p id="SvaT_2.97">
               svacchandabhairavaṃ devaṃ sarvakāmaphalapradam <br />
               dhyāyate yastu yuktātmā kṣipraṃ sidhyati mānavaḥ //
                <span class="ref">SvaT_2.97</span></p>
            
            
            <p id="SvaT_2.98">
               tataḥ paramabījena paraṃ paramakāraṇam <br />
               suśāntaṃ niṣkalaṃ devaṃ sarvavyāpinirañjanam //
                <span class="ref">SvaT_2.98</span></p>
            
            
            <p id="SvaT_2.99">
               āvāhayetsuhṛṣṭātmā tava devi vadāmyaham <br />
               hṛtkaṇṭhatālubhrūmadhyanādāntāntasamāśritam //
                <span class="ref">SvaT_2.99</span></p>
            
            
            <p id="SvaT_2.100">
               niṣkampaṃ kāraṇātītam āvāhya parameśvaram <br />
               saṃsthāpya vidhivaddevam aṅgaṣaṭkaṃ tato nyaset //
                <span class="ref">SvaT_2.100</span></p>
            
            
            <p id="SvaT_2.101">
               pādyamācamanaṃ cārghaṃ svāgataṃ tadanantaram <br />
               saṃnidhānaṃ ca deveśi niṣṭhurayā nirodhayet //
                <span class="ref">SvaT_2.101</span></p>
            
            
            <p id="SvaT_2.102">
               gandhaiḥ puṣpaistathā dhūpair dhūpayitvā tamarcayet <br />
               mudrāṃ pradarśayetpaścāt tridhā traikālyakarmaṇi //
                <span class="ref">SvaT_2.102</span></p>
            
            
            <p id="SvaT_2.103">
               tataḥ snānādikaṃ karma kṛtvā caiva varānane <br />
               paridhāpya suvastrāṇi netrapaṭṭodbhavāni ca //
                <span class="ref">SvaT_2.103</span></p>
            
            
            <p id="SvaT_2.104">
               vilipyāgurukarpūrair mukuṭādyairvibhūṣayet <br />
               puṣpairnānāvidhaiḥ śubhrair arcayedbhūṣayetpunaḥ //
                <span class="ref">SvaT_2.104</span></p>
            
            
            <p id="SvaT_2.105">
               arghaṃ dattvā maheśāni punarmudrāṃ pradarśayet <br />
               praṇamya bhairavaṃ devaṃ svacchandaṃ viśvanāyakam //
                <span class="ref">SvaT_2.105</span></p>
            
            
            <p id="SvaT_2.106">
               tato hyābharaṇaṃ bāhye viniveśyaṃ varānane <br />
               aiśānyāṃ pūrvato yāmyāṃ uttarāpyāvasānakam //
                <span class="ref">SvaT_2.106</span></p>
            
            
            <p id="SvaT_2.107">
               vinyasetpañca vaktrāṇi pañcavaktrayutāni ca <br />
               bāhubhirdaśabhiścaiva śaśāṅkamukuṭaiḥ saha //
                <span class="ref">SvaT_2.107</span></p>
            
            
            <p id="SvaT_2.108">
               dhyātavyāni svarūpāṇi varābhayakarāṇi tu <br />
               agnīśarakṣovāyavyacaturdikṣu ca taṃ nyaset //
                <span class="ref">SvaT_2.108</span></p>
            
            
            <p id="SvaT_2.109">
               hṛcchiraśca śikhā varma astraṃ ca pravibhāgaśaḥ <br />
               hṛdayaṃ raktavarṇābhaṃ śiro gorocanaprabham //
                <span class="ref">SvaT_2.109</span></p>
            
            
            <p id="SvaT_2.110">
               taḍidvalayasaṃkāśāṃ śikhāṃ devīṃ vicintayet <br />
               ādhūmraṃ kavacaṃ vidyāt kapiśaṃ cāstrameva ca //
                <span class="ref">SvaT_2.110</span></p>
            
            
            <p id="SvaT_2.111">
               jyotīrūpapratīkāśaṃ netraṃ madhye ca saṃsthitam <br />
               pañcavaktrāḥ smṛtāḥ sarve daśabāhvindubhūṣitāḥ //
                <span class="ref">SvaT_2.111</span></p>
            
            
            <p id="SvaT_2.112">
               nānābharaṇasaṃyuktā nānāsraggandhalepanāḥ <br />
               nānāvastraparīdhānā mukuṭairujjvalaiḥ śubhaiḥ //
                <span class="ref">SvaT_2.112</span></p>
            
            
            <p id="SvaT_2.113">
               ratnamālāvanaddhāśca hārakeyūrabhūṣitāḥ <br />
               dviraṣṭavarṣakākārāḥ surūpāḥ sthirayauvanāḥ //
                <span class="ref">SvaT_2.113</span></p>
            
            
            <p id="SvaT_2.114">
               bhairavādyāḥ smṛtā mantrāḥ pīṭheśāḥ pīṭhamardakāḥ <br />
               yā sā pūrvaṃ mayā khyātā aghorī śaktiruttamā //
                <span class="ref">SvaT_2.114</span></p>
            
            
            <p id="SvaT_2.115">
               bhairavaṃ pūjayitvā tu tasyotsaṅge tu tāṃ nyaset <br />
               yādṛśaṃ bhairavaṃ rūpaṃ bhairavyāstādṛgeva hi //
                <span class="ref">SvaT_2.115</span></p>
            
            
            <p id="SvaT_2.116">
               īṣatkarālavadanāṃ gambhīravipulasvanām <br />
               prasannāsyāṃ sadā dhyāyed bhairavīṃ vismitekṣaṇām //
                <span class="ref">SvaT_2.116</span></p>
            
            
            <p id="SvaT_2.117">
               dvitīyāvaraṇe devi vinyasedbhairavāṣṭakam <br />
               kapālīśaṃ tu pūrvāyām āgneyyāṃ śikhivāhanam //
                <span class="ref">SvaT_2.117</span></p>
            
            
            <p id="SvaT_2.118">
               dakṣiṇe krodharājaṃ tu vikarālaṃ tu nairṛte <br />
               manmathaṃ paścime bhāge meghanādeśvaraṃ tathā //
                <span class="ref">SvaT_2.118</span></p>
            
            
            <p id="SvaT_2.119">
               vāyavye devi vinyasya somarājaṃ tathottare <br />
               vidyārājaṃ tathaiśānyāṃ vinyasettu subhāvitaḥ //
                <span class="ref">SvaT_2.119</span></p>
            
            
            <p id="SvaT_2.120">
               pañcavaktrāstrinetrāśca daśabāhvinduśekharāḥ <br />
               kapālamālābharaṇāḥ sphuranmāṇikyamaṇḍitāḥ //
                <span class="ref">SvaT_2.120</span></p>
            
            
            <p id="SvaT_2.121">
               pūrvaṃ pītaṃ smṛtaṃ devi raktamāgreyagocare <br />
               dakṣiṇe nīlameghābhaṃ nairṛtyāṃ jvalanaprabham //
                <span class="ref">SvaT_2.121</span></p>
            
            
            <p id="SvaT_2.122">
               śyāmaṃ cāparadigbhāge dhūmraṃ vāyavyagocare <br />
               candrabimbaprabhaṃ saumye īśāne sphaṭikaprabham //
                <span class="ref">SvaT_2.122</span></p>
            
            
            <p id="SvaT_2.123">
               tṛtīye caiva lokeśān sāstrānsaṃparikalpayet <br />
               nāmāni teṣāṃ vakṣyāmi yathāvadanupūrvaśaḥ //
                <span class="ref">SvaT_2.123</span></p>
            
            
            <p id="SvaT_2.124">
               indrāgniyamanirṛtivaruṇāśca samīraṇaḥ <br />
               somarājaḥ kuberaśca īśānaḥ parameśvaraḥ //
                <span class="ref">SvaT_2.124</span></p>
            
            
            <p id="SvaT_2.125">
               bhairavāṣṭakarūpeṇa dhyātavyāstu varānane <br />
               vajraṃ śaktistathā daṇḍaḥ khaḍgaḥ pāśastathaiva ca //
                <span class="ref">SvaT_2.125</span></p>
            
            
            <p id="SvaT_2.126">
               dhvajo gadā triśūlaṃ ca lokapālayudhāni vai <br />
               vajraṃ cānekavarṇāḍhyaṃ śaktiṃ hemasamaprabhām //
                <span class="ref">SvaT_2.126</span></p>
            
            
            <p id="SvaT_2.127">
               daṇḍaṃ bhinnāñjanābhaṃ ca khaḍgaṃ nīlotpalaprabham <br />
               kiṃśukābhaṃ tathā pāśaṃ dhvajaṃ śuklaṃ vicintayet //
                <span class="ref">SvaT_2.127</span></p>
            
            
            <p id="SvaT_2.128">
               gadāṃ tu vidrumābhāṃ vai śūlaṃ vidyutsamaprabham <br />
               saṃpūjyāvaraṇaṃ sarvaṃ saṃdhānaṃ mantranāyake //
                <span class="ref">SvaT_2.128</span></p>
            
            
            <p id="SvaT_2.129">
               astrāṇi lokapālāśca bhairavāṣṭakameva ca <br />
               pañca brahmānyathāṅgāni etānyāvaraṇāni tu //
                <span class="ref">SvaT_2.129</span></p>
            
            
            <p id="SvaT_2.130">
               krameṇoccārayetsarvaṃ yāvattadgarbhamaiśvaram <br />
               mūlamantreṇa kartavyaṃ nāḍīsaṃdhānameva ca //
                <span class="ref">SvaT_2.130</span></p>
            
            
            <p id="SvaT_2.131">
               parāntaṃ yāvadābhāvya naivedyāni nivedayet <br />
               ghārikā vaṭakāṃścaiva śaṣkulīrmodakāṃstathā //
                <span class="ref">SvaT_2.131</span></p>
            
            
            <p id="SvaT_2.132">
               khaṇḍalaḍḍuśarāvāṇi bhakṣyāṇi vividhāni ca <br />
               śālyodanaṃ mudgasūpam ājyāktaṃ saṃprakalpayet //
                <span class="ref">SvaT_2.132</span></p>
            
            
            <p id="SvaT_2.133">
               kauśalyāṃ maṇḍakāpūpāṃs tathā kṣaudraśirāṃsi ca <br />
               ghṛtāktāṃścillakāṃścaiva lavaṇānparikalpayet //
                <span class="ref">SvaT_2.133</span></p>
            
            
            <p id="SvaT_2.134">
               avadaṃśānyanekāni kaṭūni madhurāṇi ca <br />
               rasālāṃ ca dadhi kṣīram āsavaṃ vividhaṃ tathā //
                <span class="ref">SvaT_2.134</span></p>
            
            
            <p id="SvaT_2.135">
               matsyamāṃsānyanekāni lehyapeyāni yāni ca <br />
               agramāpūrayecchaṃbhor vittaśāṭhyavivarjitaḥ //
                <span class="ref">SvaT_2.135</span></p>
            
            
            <p id="SvaT_2.136">
               paścādarghaḥ pradātavyaḥ surayā susugandhayā <br />
               mudrāṃ pradarśayetpaścāt tridhā traikālyakarmaṇi //
                <span class="ref">SvaT_2.136</span></p>
            
            
            <p id="SvaT_2.137">
               praṇipātaṃ tataḥ kṛtvā japaṃ paścātsamācaret <br />
               akṣamālāṃ tu saṃgṛhya gandhaiḥ puṣpaiḥ samarcitām //
                <span class="ref">SvaT_2.137</span></p>
            
            
            <p id="SvaT_2.138">
               vāṅnirudvaḥ sucittātmā rājīvāsanasaṃsthitaḥ <br />
               mūlamantraṃ samuccārya nāde līnaṃ vicintayet //
                <span class="ref">SvaT_2.138</span></p>
            
            
            <p id="SvaT_2.139">
               unmīlyākṣāṇi saṃcintya tatastu japamārabhet <br />
               akṣarākṣarasantānaṃ na drutaṃ na vilambitam //
                <span class="ref">SvaT_2.139</span></p>
            
            
            <p id="SvaT_2.140">
               japaḥ prāṇasamaḥ kāryaḥ dinastho muktikāṅkṣibhiḥ <br />
               saṃhāraḥ sa tu vijñeyaḥ śivadhāmaphalapradaḥ //
                <span class="ref">SvaT_2.140</span></p>
            
            
            <p id="SvaT_2.141">
               vyomni prāpto yadā nādaḥ punareva nivartate <br />
               śarvarī sā tu vijñeyā hṛdabjaṃ yāvadāgataḥ //
                <span class="ref">SvaT_2.141</span></p>
            
            
            <p id="SvaT_2.142">
               sṛṣṭireṣā samākhyātā sarvasiddhiphalodayā <br />
               ātmano bhairavaṃ rūpaṃ sadā bhāvyaṃ varānane //
                <span class="ref">SvaT_2.142</span></p>
            
            
            <p id="SvaT_2.143">
               tasya vighnā vinaśyanti japaśca saphalo bhavet <br />
               japtvā nivedayeddevi bhairavāya varānane //
                <span class="ref">SvaT_2.143</span></p>
            
            
            <p id="SvaT_2.144">
               pūrakeṇa prayogeṇa tristhaṃ ca tritayānvitam <br />
               trisiddhisiddhidaṃ devi sarahasyamudāhṛtam //
                <span class="ref">SvaT_2.144</span></p>
            
            
            <p id="SvaT_2.145">
               śāntike mānaso japya upāṃśuḥ pauṣṭike smṛtaḥ <br />
               saśabdaścābhicāre 'sau prāgudagdakṣiṇāmukhaḥ //
                <span class="ref">SvaT_2.145</span></p>
            
            
            <p id="SvaT_2.146">
               ātmā na śṛṇute yaṃ tu mānaso 'sau prakīrtitaḥ <br />
               ātmanā śrūyate yastu tamupāṃśuṃ vijānate //
                <span class="ref">SvaT_2.146</span></p>
            
            
            <p id="SvaT_2.147">
               pare śṛṇvanti yaṃ devi saśabdaḥ sa udāhṛtaḥ <br />
               aṣṭottaraśatenaiva akṣamālā samerukā //
                <span class="ref">SvaT_2.147</span></p>
            
            
            <p id="SvaT_2.148">
               rudrākṣaśaṅkhapadmākṣaputrajīvakamauktikaiḥ <br />
               sphāṭikī maṇiratnotthā sauvarṇī vaidrumī tathā //
                <span class="ref">SvaT_2.148</span></p>
            
            
            <p id="SvaT_2.149">
               daśākṣamālā deveśi gṛhasthānāṃ prakīrtitāḥ <br />
               sūtraṃ dhyātvā parāṃ śaktim adhvabhāgāṃstato maṇīn //
                <span class="ref">SvaT_2.149</span></p>
            
            
            <p id="SvaT_2.150">
               vyaktisthānaṃ śivasyādhvā tatastaddharmiṇīṃ smaret <br />
               saptaviṃśatibhiḥ kuryād dviguṇairvā caturguṇaiḥ //
                <span class="ref">SvaT_2.150</span></p>
            
            
            <p id="SvaT_2.151">
               samaistu saṃhatairekaṃ śivatattvātmakaṃ mukhe <br />
               na taṃ vilaṅghayedvidvān sṛṣṭisaṃhārakāraṇam //
                <span class="ref">SvaT_2.151</span></p>
            
            
            <p id="SvaT_2.152">
               vīrasthānaratānāṃ hi vīrāṇāṃ varavarṇini <br />
               mahāśaṅkhākṣasūtraṃ tu sarvakāmaphalapradam //
                <span class="ref">SvaT_2.152</span></p>
            
            
            <p id="SvaT_2.153">
               gṛhasthena na kartavyam udvegajananaṃ param <br />
               tasmāttu sphāṭikī mālā japtavyā sādhakottamaiḥ //
                <span class="ref">SvaT_2.153</span></p>
            
            
            <p id="SvaT_2.154">
               sādhayedvividhānkāmān adhamānmadhyamottamān <br />
               evaṃ hṛdambujāvastho yaṣṭavyo bhairavo vibhuḥ //
                <span class="ref">SvaT_2.154</span></p>
            
            
            <p id="SvaT_2.155">
               sabāhyābhyantaraṃ kṛtvā paścādyajanamārabhet <br />
               tatrārghapātramādau vai sauvarṇaṃ rājataṃ tathā //
                <span class="ref">SvaT_2.155</span></p>
            
            
            <p id="SvaT_2.156">
               śāṅkhaṃ śāmbūkaṃ śauktaṃ vā tāmraṃ mṛṇmayameva vā <br />
               padmapatrapalāśotthaṃ gṛhītvā kṣālya vāriṇā //
                <span class="ref">SvaT_2.156</span></p>
            
            
            <p id="SvaT_2.157">
               astrajaptena deveśi pralipyāgurucandanaiḥ <br />
               mṛṣṭadhūpena saṃdhūpya vāriṇāpūrayettataḥ //
                <span class="ref">SvaT_2.157</span></p>
            
            
            <p id="SvaT_2.158">
               vastrapūtena śuddhena tāḍayedastramuccaran <br />
               varmāvaguṇṭhitaṃ kṛtvā yāgaṃ tatraiva vinyaset //
                <span class="ref">SvaT_2.158</span></p>
            
            
            <p id="SvaT_2.159">
               pūrvoktena vidhānena prokṣyastena samāsataḥ <br />
               yāgārtho dravyasaṃghātaḥ tato yajanamārabhet //
                <span class="ref">SvaT_2.159</span></p>
            
            
            <p id="SvaT_2.160">
               śaktiṃ nyasya tataścādau vyomākārāṃ sujājvalām <br />
               sakalavyāpikāṃ sūkṣmāṃ śivādhārāṃ tu sarvagām //
                <span class="ref">SvaT_2.160</span></p>
            
            
            <p id="SvaT_2.161">
               oṃkāradīpitāṃ devīṃ namaskārāvasānikām <br />
               anantaṃ caiva vinyasya dharmaṃ jñānaṃ tathaiva ca //
                <span class="ref">SvaT_2.161</span></p>
            
            
            <p id="SvaT_2.162">
               vairāgyaṃ ca tathaiśvaryam āgneyyādikrameṇa tu <br />
               adharmaṃ ca tathājñānam avairāgyamanaiśvaram //
                <span class="ref">SvaT_2.162</span></p>
            
            
            <p id="SvaT_2.163">
               saṃdhānakīlakāṃścaiva adhaśchādanamūrdhvagam <br />
               padmaṃ sakesaraṃ devi karṇikāṃ puṣkarāṇi ca //
                <span class="ref">SvaT_2.163</span></p>
            
            
            <p id="SvaT_2.164">
               maṇḍalatritayaṃ devāñ śaktīścāpi śivāntakam <br />
               mūrtiṃ brahmakalājālaṃ navatattvaṃ tritattvakam //
                <span class="ref">SvaT_2.164</span></p>
            
            
            <p id="SvaT_2.165">
               bhairavāṣṭakavidyāṅgalocanaṃ kṣurikāṃ tathā <br />
               śaktitrayaṃ paraṃ devam aṅgaṣaṭkasamanvitam //
                <span class="ref">SvaT_2.165</span></p>
            
            
            <p id="SvaT_2.166">
               vinyasya bhāvayeddevi satataṃ vidhipūrvakam <br />
               nirvartya tu yathānyāyaṃ prahṛṣṭenāntarātmanā //
                <span class="ref">SvaT_2.166</span></p>
            
            
            <p id="SvaT_2.167">
               svāgataṃ cārdhyapādyaṃ ca sannidhānaṃ tathaiva ca <br />
               rodhaṃ niṣṭhurayā kuryān mūlamantramanusmaran //
                <span class="ref">SvaT_2.167</span></p>
            
            
            <p id="SvaT_2.168">
               pūjā suvipulā kāryā gandhadhūpasragādibhiḥ <br />
               mudrāṃ pradarśayetpaścāt tridhā traikālyakarmaṇi //
                <span class="ref">SvaT_2.168</span></p>
            
            
            <p id="SvaT_2.169">
               tata āvaraṇaṃ bāhye viniveśyaṃ varānane <br />
               īśapūrvayāmyasaumyavaruṇāntaṃ prakalpayet //
                <span class="ref">SvaT_2.169</span></p>
            
            
            <p id="SvaT_2.170">
               vaktrāṇāṃ pañcakaṃ devi svadhyānaguṇasaṃyutam <br />
               āgneyaiśānarakṣaḥsu sāmīraindradiśorapi //
                <span class="ref">SvaT_2.170</span></p>
            
            
            <p id="SvaT_2.171">
               uttarāntaṃ niveśyaṃ tu aṅgānāṃ pañcakaṃ tathā <br />
               netraṃ tu karṇikāyāṃ vai pūrvasyāṃ diśi saṃsthitam //
                <span class="ref">SvaT_2.171</span></p>
            
            
            <p id="SvaT_2.172">
               svamantreṇa tu sarveṣām ardhyaṃ pādyaṃ samāhitaḥ <br />
               mantrasaṃkarapuṣpāṇi na kuryātsādhakaḥ sadā //
                <span class="ref">SvaT_2.172</span></p>
            
            
            <p id="SvaT_2.173">
               na bāhuṃ pṛṣṭhato vāpi mantrāṇāṃ parikalpayet <br />
               paripāṭyā tu dātavyaṃ na mantrāṃllaṅghayetkvacit //
                <span class="ref">SvaT_2.173</span></p>
            
            
            <p id="SvaT_2.174">
               svamudrāmantrasaṃyuktān yugapatparikalpayet <br />
               ardhyaṃ pādyaṃ ca dhūpaṃ ca nityaṃ tāvatsamācaret //
                <span class="ref">SvaT_2.174</span></p>
            
            
            <p id="SvaT_2.175">
               sarveṣāmeva mantrāṇāṃ vidhireṣa prakīrtitaḥ <br />
               bhairavāṣṭakalokeśān sāstrānsaṃparikalpayet //
                <span class="ref">SvaT_2.175</span></p>
            
            
            <p id="SvaT_2.176">
               bāhye śmaśānavinyāsaṃ praṇavādinamontagam <br />
               pūrvādīśānaparyantaṃ kalpayeta vidhānataḥ //
                <span class="ref">SvaT_2.176</span></p>
            
            
            <p id="SvaT_2.177">
               āmardakaṃ ca pūrvaṃ vai śmaśānādhipatiṃ vibhum <br />
               śmaśānaiḥ sakabandhaiśca saśūlodbandhabhīṣaṇaiḥ //
                <span class="ref">SvaT_2.177</span></p>
            
            
            <p id="SvaT_2.178">
               citibhiḥ prajvalantībhiḥ śivārāvaiḥ subhīṣaṇaiḥ <br />
               agnikaṃ dakṣiṇe bhāge kālākhyaṃ paścime tathā //
                <span class="ref">SvaT_2.178</span></p>
            
            
            <p id="SvaT_2.179">
               ekapādaṃ tathā saumye āgneyyāṃ tripurāntakam <br />
               nairṛtyāmagnijihvaṃ tu vāyavyāṃ tu karālinam //
                <span class="ref">SvaT_2.179</span></p>
            
            
            <p id="SvaT_2.180">
               aiśānyāṃ bhīmavaktraṃ tu śmaśāneśāḥ prakīrtitāḥ <br />
               tarpayenmatsyamāṃsādyair āsavairvividhaistathā //
                <span class="ref">SvaT_2.180</span></p>
            
            
            <p id="SvaT_2.181">
               gandhaṃ puṣpaṃ tathā dhūpaṃ sarveṣāṃ tu pradāpayet <br />
               praṇipātaṃ tataḥ kṛtvā japtvā mantraṃ subhāvitaḥ //
                <span class="ref">SvaT_2.181</span></p>
            
            
            <p id="SvaT_2.182">
               recakena prayogena nivedya vidhipūrvakam <br />
               huḍḍuṅkāranamaskārān kṛtvā caiva tato vrajet //
                <span class="ref">SvaT_2.182</span></p>
            
            
            <p id="SvaT_2.183">
               agnikuṇḍasamīpaṃ tu arghahastaḥ subhāvitaḥ <br />
               kuṇḍaṃ tu lakṣaṇopetaṃ prokṣayedastravāriṇā //
                <span class="ref">SvaT_2.183</span></p>
            
            
            <p id="SvaT_2.184">
               kavacenāvaguṇṭhyaitad astradarbheṇa collikhet <br />
               uddhṛtya prokṣayetpaścād astramantreṇa bhāmini //
                <span class="ref">SvaT_2.184</span></p>
            
            
            <p id="SvaT_2.185">
               pūraṇaṃ tena kartavyaṃ samīkaraṇameva ca <br />
               secanaṃ kuṭṭanaṃ caiva lepanaṃ tena kārayet //
                <span class="ref">SvaT_2.185</span></p>
            
            
            <p id="SvaT_2.186">
               prokṣaṇaṃ śoṣaṇaṃ caiva tathāstreṇaiva kārayet <br />
               pūjanaṃ gandhapuṣpādyaiḥ asinā cābhimantraṇam //
                <span class="ref">SvaT_2.186</span></p>
            
            
            <p id="SvaT_2.187">
               vajrīkaraṇamastreṇa rekhāḥ pūrvāparāstrayaḥ <br />
               yāmyasaumyamukhī caikā vajrametatprakīrtitam //
                <span class="ref">SvaT_2.187</span></p>
            
            <span class="note">Quoted, with attribution to the Svatantra, ad \Mrg\KP\ 6:2--4 in the form:</span>
            
            <p id="SvaT_2.187*">
               vajrīkaraṇamastreṇa rekhāstisrastu pūrvagāḥ <br />
               yāmyasaumyamukhā tvekā vajrametatprakīrtitam //
                <span class="ref">SvaT_2.187*</span></p>
            
            
            <p id="SvaT_2.188">
               asinaivāgnikuṇḍaṃ tad darbhaiḥ pūrvāgrasaṃstaraiḥ <br />
               sabāhyābhyantaraṃ chādyaṃ gṛhahetvarthamīśvari //
                <span class="ref">SvaT_2.188</span></p>
            
            
            <p id="SvaT_2.189">
               kuṇḍasya dakṣiṇe bhāge śuṣkagomayamāsanam <br />
               darbheṇa viṣṭaraṃ puṣpaṃ praṇavena prakalpayet //
                <span class="ref">SvaT_2.189</span></p>
            
            
            <p id="SvaT_2.190">
               svanāmapadasaṃyuktaṃ svadhyānena namontagam <br />
               āmantraṇapadenaiva brahmāṇaṃ sthāpya pūjayet //
                <span class="ref">SvaT_2.190</span></p>
            
            
            <p id="SvaT_2.191">
               puṣpādibhiḥ sudhūpādyair dhruveṇa tu yathākramam <br />
               catuṣpathaṃ kuṇḍamadhye darbhābhyāṃ praṇavena tu //
                <span class="ref">SvaT_2.191</span></p>
            
            
            <p id="SvaT_2.192">
               pūrvasaubhyāgrabhāgābhyāṃ viṣṭaraṃ tasya copari <br />
               puṣpaṃ tasyopariṣṭāttu hṛdayenaiva pūjayet //
                <span class="ref">SvaT_2.192</span></p>
            
            
            <p id="SvaT_2.193">
               vāgīśīṃ ca samāhūya praṇavādinamontagām <br />
               nīlotpaladalaśyāmām ṛtumaccārulocanām //
                <span class="ref">SvaT_2.193</span></p>
            
            
            <p id="SvaT_2.194">
               sarvalakṣaṇasaṃpūrṇāṃ sarvāvayavabhūṣitām <br />
               dhyātvā caivaṃvidhāṃ devīṃ sthāpayetkuṇḍamadhyataḥ //
                <span class="ref">SvaT_2.194</span></p>
            
            
            <p id="SvaT_2.195">
               ṛtukāla ivottānāṃ śirasaiśānasaṃsthitām <br />
               pūjayedgaṃdhapuṣpādyair bhavamantramanusmaran //
                <span class="ref">SvaT_2.195</span></p>
            
            
            <p id="SvaT_2.196">
               tato mudrāṃ darśayeta saṃnidhānāya mantravit <br />
               tato 'gnipātramādāya śivāmbho 'streṇa prokṣayet //
                <span class="ref">SvaT_2.196</span></p>
            
            
            <p id="SvaT_2.197">
               kavacenāvaguṇṭhyāpi praṇavenaiva pūjayet <br />
               araṇyādisamudbhūtaṃ lokāgnyantaṃ vidhānataḥ //
                <span class="ref">SvaT_2.197</span></p>
            
            
            <p id="SvaT_2.198">
               agniṃ tu śukravaddhyātvā caitanyaṃ praṇavena tu <br />
               ṣaḍaṅgenaiva saṃpūjya amṛtatvaṃ dhruveṇa tu //
                <span class="ref">SvaT_2.198</span></p>
            
            
            <p id="SvaT_2.199">
               ātmānaṃ bhairavaṃ dhyātvā agniṃ dhyātvā tu bījavat <br />
               dhruveṇa kuṇḍabāhye tu tridhābhrāmyāvatārayet //
                <span class="ref">SvaT_2.199</span></p>
            
            
            <p id="SvaT_2.200">
               yonau tu bījavatkṣiptvā bhairaveṇa śivāmbhasā <br />
               astramuccārya saṃprokṣya yoniṃ pracchādayedbudhaḥ //
                <span class="ref">SvaT_2.200</span></p>
            
            
            <p id="SvaT_2.201">
               darbheṇa dhruvamantreṇa akṣavāṭaṃ tato nyaset <br />
               astreṇaiva caturdikṣu darbhaireva prakalpayet //
                <span class="ref">SvaT_2.201</span></p>
            
            
            <p id="SvaT_2.202">
               saptavārāstramantreṇa darbheṇaiva tu kaṅkaṇam <br />
               dakṣahaste tu badhnīyād astramantramanusmaran //
                <span class="ref">SvaT_2.202</span></p>
            
            
            <p id="SvaT_2.203">
               rakṣārthamagnigarbhasya garbhādhānamato bhavet <br />
               <span class="note">QUOTED in the \MrgV\ ad \KP\ 6:9ab thus:</span>
               <span class="note">yaduktaṃ śrīmatsvatantre---</span>
               <span class="note">saptavārāstrajaptena darbeṇaivāstrakaṅkaṇam |</span>
               <span class="note">badhnīyāddakṣiṇe haste mantramastramanusmaran |</span>
               <span class="note">rakṣārthamastragarbhasya iti</span>
               aparāsyatrirāhutyā pūjanaṃ hṛdayena tu //
                <span class="ref">SvaT_2.203</span></p>
            
            
            <p id="SvaT_2.204">
               hṛdā trirāhutiṃ dattvā garbhādhānaṃ kṛtaṃ bhavet <br />
               hṛdā vai jalabinduṃ tu darbhāgreṇātra pātayet //
                <span class="ref">SvaT_2.204</span></p>
            
            
            <p id="SvaT_2.205">
               gandhapuṣpādibhiḥ pūjāṃ śikhayā kārayet tataḥ <br />
               trirāhutiṃ cottareṇa śikhayā ca trirāhutim //
                <span class="ref">SvaT_2.205</span></p>
            
            
            <p id="SvaT_2.206">
               puṃsaḥ kalpanamevaṃ hi na strī garbhe tu janyate <br />
               sīmantaṃ dakṣiṇāsyena darbhāgreṇa prakalpayet //
                <span class="ref">SvaT_2.206</span></p>
            
            
            <p id="SvaT_2.207">
               grīvāmaṃsau kaṭiṃ caiva bāhū jaṅghe prakalpayet <br />
               pratyaṅgāni ca saṃkalpya sīmantonnayanaṃ bhavet //
                <span class="ref">SvaT_2.207</span></p>
            
            
            <p id="SvaT_2.208">
               gandhapuṣpādibhiḥ pūjā śirasā cāhutitrayāt <br />
               pūrvamadhyāparānvahnau trīnbhāgānparikalpayet //
                <span class="ref">SvaT_2.208</span></p>
            
            
            <p id="SvaT_2.209">
               mukhahṛtpādadeśāṃstu homāttacca tritattvakam <br />
               <span class="note">QUOTED in the \MrgV\ ad \KP\ 6:11c--12b thus:</span>
               <span class="note">yathoktaṃ śrīmatsvatantre---</span>
               <span class="note">pūrvamadhyāpare vahnes trīnbhāgānsamprakalpayet |</span>
               <span class="note">mukhahṛtpādadeśe tu tritattvāhutibhiḥ kramāt |</span>
               śirāṃsi pañcāhutyaiva ūrdhvāsyena tribhistribhiḥ //
                <span class="ref">SvaT_2.209</span></p>
            
            
            <p id="SvaT_2.210">
               pañcavaktraṃ tu saṃkalpya madhyaprāgyāmyasaumyakam <br />
               aparaṃ cāpyāhutibhiḥ pūrvāsyena trisaṃkhyayā //
                <span class="ref">SvaT_2.210</span></p>
            
            
            <p id="SvaT_2.211">
               vaktrāṇāṃ niṣkṛtiṃ tadvad āhutīnāṃ trisaṃkhyayā <br />
               netraṃ netreṇa saṃkalpya mukheṣvevaṃ trayaṃ trayam //
                <span class="ref">SvaT_2.211</span></p>
            
            
            <p id="SvaT_2.212">
               āhutitritayenaiva tilaiḥ sarvaṃ tu kārayet <br />
               tataḥ kalāsamūhaṃ ca pañca cātha catuṣṭayam //
                <span class="ref">SvaT_2.212</span></p>
            
            
            <p id="SvaT_2.213">
               aṣṭāṅgāni tathā trīṇi daśa cāṣṭāvanukramāt <br />
               śeṣāsyaiḥ saṃprakalpyaivaṃ kalāmūrtistato bhavet //
                <span class="ref">SvaT_2.213</span></p>
            
            
            <p id="SvaT_2.214">
               aṅgāni vinyasetpaścāt hṛdādyāni yathākramam <br />
               trirāhutiṃ dakṣiṇena śirasā cāhutitrayam //
                <span class="ref">SvaT_2.214</span></p>
            
            
            <p id="SvaT_2.215">
               sīmantonnayanaṃ hyevaṃ jātakarma tvathocyate <br />
               astreṇa vījayedagnim astreṇaiva tu pūjayet //
                <span class="ref">SvaT_2.215</span></p>
            
            
            <p id="SvaT_2.216">
               trirāhutiṃ tu pūrveṇa astreṇaivāhutitrayam <br />
               evaṃ mantradvayenaiva jātakarma kṛtaṃ bhavet //
                <span class="ref">SvaT_2.216</span></p>
            
            <span class="note">QUOTED in the \MrgV\ ad \KP\ 6:12c--13b thus:</span>
            <span class="note">yaduktaṃ tatraiva---</span>
            <span class="note">astreṇa vījayedvahnim astreṇaiva tu pūjayet |</span>
            <span class="note">trirāhutiprayogeṇa jātakarma kṛtaṃ bhavet |</span>
            
            <p id="SvaT_2.217">
               astreṇa prokṣayetkuṇḍaṃ sadyaḥ sūtakaśuddhaye <br />
               vaktrāṇyuddhāṭayetpaścād vaktreṇaivāhutitrayāt <br />
               vaktrāṇi śodhyānyasinā āhutitrayayogataḥ //
                <span class="ref">SvaT_2.217</span></p>
            
            
            <p id="SvaT_2.218">
               vaktrābhighāro vaktraistu vaktre vaktre trayaṃ trayam <br />
               prokṣayetkuṇḍapārśvāni sāstreṇaiva śivāmbhasā //
                <span class="ref">SvaT_2.218</span></p>
            
            
            <p id="SvaT_2.219">
               darbhānāstīrya pūrvāgrān dakṣiṇottarasaṃsthitān <br />
               saumyāgrānpūrvavāruṇyoḥ paridhīnviṣṭarāṃstathā //
                <span class="ref">SvaT_2.219</span></p>
            
            
            <p id="SvaT_2.220">
               astramantreṇa te sarve brahmāṇaṃ pūrvaviṣṭare <br />
               rudra ca dakṣiṇe sthāpya viṣṇuṃ paścimaviṣṭare //
                <span class="ref">SvaT_2.220</span></p>
            
            
            <p id="SvaT_2.221">
               sadāśivaṃ cottare 'tha svanāmapadacihnitam <br />
               ādau dhruvaṃ smareddevi namaścānte prakalpayet //
                <span class="ref">SvaT_2.221</span></p>
            
            
            <p id="SvaT_2.222">
               gandhapuṣpādibhiḥ pūjyāḥ svarūpaṃ teṣvanusmaret <br />
               mekhalopari lokeśān pūjayetpraṇavena tu //
                <span class="ref">SvaT_2.222</span></p>
            
            
            <p id="SvaT_2.223">
               rakṣārthaṃ jātabālasya brahmādyāḥ pūjitāstu ye <br />
               tataḥ kaṅkaṇakaṃ muktvā dakṣahastavyavasthitam //
                <span class="ref">SvaT_2.223</span></p>
            
            
            <p id="SvaT_2.224">
               puṣpaṃ saṃgṛhya devena śivāgnernāma kalpayet <br />
               kavacenopacāraṃ tu gandhapuṣpādidhūpakaiḥ //
                <span class="ref">SvaT_2.224</span></p>
            
            
            <p id="SvaT_2.225">
               ūrdhvāsyenāhutīstisraḥ kavacena trayaṃ punaḥ <br />
               śivanāmāṅkitaṃ vahniṃ janayitvā surāṃstataḥ //
                <span class="ref">SvaT_2.225</span></p>
            
            
            <p id="SvaT_2.226">
               visarjayettu svasthānaṃ sāvitrīṃ praṇavena tu <br />
               puṣpādibhiḥ samabhyarcya homaireva tribhistribhiḥ //
                <span class="ref">SvaT_2.226</span></p>
            
            
            <p id="SvaT_2.227">
               dhāmnaivedhmāstu hotavyā hastamātrapramāṇataḥ <br />
               caturviṃśatisaṃkhyātāḥ śivāgnestarpaṇāya tu //
                <span class="ref">SvaT_2.227</span></p>
            
            
            <p id="SvaT_2.228">
               srukstruvau saṃpratāpyāgnau śivāmbho 'streṇa prokṣayet <br />
               kavacenāvaguṇṭhyaitau śivāgnau bhrāmayettridhā //
                <span class="ref">SvaT_2.228</span></p>
            
            
            <p id="SvaT_2.229">
               astreṇa mārjayedadbhir darbhāgreṇātha saṃspṛśet <br />
               punaragnau paribhrāmya prokṣayettau śivāmbhasā //
                <span class="ref">SvaT_2.229</span></p>
            
            
            <p id="SvaT_2.230">
               darbhamadhyena saṃspṛśya bhūyo 'gnau bhrāmya tāpayet <br />
               śivāmbhasā mārjayitvā darbhamūlena saṃspṛśet //
                <span class="ref">SvaT_2.230</span></p>
            
            
            <p id="SvaT_2.231">
               sruksruvābhyāṃ tato mūlaṃ sthāpayettāvadhomukhau <br />
               darbhāṇāṃ pṛṣṭhataḥ pūjyau dakṣiṇe 'gneḥ sadā budhaiḥ //
                <span class="ref">SvaT_2.231</span></p>
            
            
            <p id="SvaT_2.232">
               ājyasaṃskaraṇaṃ kuryād ājyādhiśrayaṇādikam <br />
               ājyaṃ saṃprokṣya cāstreṇa kavacenāvaguṇṭhayet //
                <span class="ref">SvaT_2.232</span></p>
            
            
            <p id="SvaT_2.233">
               śivāgnau tāpyamastreṇa udvāsyaṃ kavacena tu <br />
               kuṇḍasya parito devi tridhā bhrāmya tu sthāpayet //
                <span class="ref">SvaT_2.233</span></p>
            
            
            <p id="SvaT_2.234">
               yonisaṃsthaṃ cājyapātraṃ udplavaṃ saṃplavaṃ tataḥ <br />
               darbhāgradvayamādāya prādeśaṃ madhyagranthitam //
                <span class="ref">SvaT_2.234</span></p>
            
            
            <p id="SvaT_2.235">
               pavaitrametadvihitam utplavaṃ tena saṃplavam <br />
               aṅguṣṭhānāmikābhyāṃ tu gṛhītvaitatpavitrakam //
                <span class="ref">SvaT_2.235</span></p>
            
            
            <p id="SvaT_2.236">
               parāṅmukhaṃ tu trīnvārān saṃmukhaṃ trīṃstathaiva ca <br />
               astreṇaiva tu mantreṇa avadyotaḥ śivāgninā //
                <span class="ref">SvaT_2.236</span></p>
            
            
            <p id="SvaT_2.237">
               darbholmukaṃ tu saṃgṛhya ājyapātraṃ nirīkṣayet <br />
               nīrājanaṃ tataḥ kuryāt paryagnikaraṇaṃ tataḥ //
                <span class="ref">SvaT_2.237</span></p>
            
            
            <p id="SvaT_2.238">
               dhāmnāstramantramuccārya tamagnāvulmukaṃ kṣipet <br />
               dhāmnaiva vidhinā mantrī prokṣayedastravāriṇā //
                <span class="ref">SvaT_2.238</span></p>
            
            
            <p id="SvaT_2.239">
               abhimantrya ṣaḍaṅgena amṛtatvaṃ śivena tu <br />
               sakṛduccārayogena pūjayedbhairaveṇa tu //
                <span class="ref">SvaT_2.239</span></p>
            
            
            <p id="SvaT_2.240">
               vaktrasaṃdhānakaṃ vaktrair āhutitritayena tu <br />
               aparāsyena tadvaktrasaṃdhānaṃ tu samācaret //
                <span class="ref">SvaT_2.240</span></p>
            
            
            <p id="SvaT_2.241">
               evaṃ saumyasya vaktrasya saṃdhānaṃ tu kṛtaṃ bhavet <br />
               trirāhutiprayogeṇa dakṣiṇasyāpyayaṃ vidhiḥ //
                <span class="ref">SvaT_2.241</span></p>
            
            
            <p id="SvaT_2.242">
               pūrvavaktre 'pyathaivaṃ syād ūrdhvavaktraṃ śivānvitam <br />
               trirāhutiprayogeṇa vaktrasaṃdhiḥ prakīrtitaḥ //
                <span class="ref">SvaT_2.242</span></p>
            
            
            <p id="SvaT_2.243">
               mukhyamūrdhvaṃ smṛtaṃ vaktraṃ guṇatvamitareṣu tu <br />
               muktikāmasya dīkṣāyām ūrdhvavaktrasya mukhyatā //
                <span class="ref">SvaT_2.243</span></p>
            
            
            <p id="SvaT_2.244">
               pādalepāñjanādyā vai siddhīstu vividhāśca yāḥ <br />
               sadāśivāntagāḥ sarvāḥ pūrvavaktre tu homayet //
                <span class="ref">SvaT_2.244</span></p>
            
            
            <p id="SvaT_2.245">
               māraṇoccāṭanādau tu vidveṣe stambhane tathā <br />
               dakṣiṇe caiva vaktre tu homātsiddhiḥ parā bhavet //
                <span class="ref">SvaT_2.245</span></p>
            
            
            <p id="SvaT_2.246">
               śāntikaṃ pauṣṭikaṃ caiva saubhāgyākarṣaṇāni ca <br />
               saubhāgyārohasiddhiṃ tu uttare homayetsadā //
                <span class="ref">SvaT_2.246</span></p>
            
            
            <p id="SvaT_2.247">
               paścime nityakarmāṇi viniyogaḥ prakīrtitaḥ <br />
               ājyabhāgo hi hotavya ūrdhvavaktre tu paścime //
                <span class="ref">SvaT_2.247</span></p>
            
            
            <p id="SvaT_2.248">
               ājyapātrasya madhye tu darbho vai bhairaveṇa tu <br />
               nyasitavyo varārohe tato vai vartmakalpanā //
                <span class="ref">SvaT_2.248</span></p>
            
            
            <p id="SvaT_2.249">
               uccārya bhairavaṃ pātre saṃpātaṃ pātya vartmanā <br />
               nāḍītrayeṇa yugapat pātre bhāgatrayaṃ nyaset //
                <span class="ref">SvaT_2.249</span></p>
            
            
            <p id="SvaT_2.250">
               suṣumnāṃ madhyamārgasthāṃ dakṣe piṅgāṃ prakalpayet <br />
               iḍābhāge tu yattejo vāme saumyaṃ prakalpayet //
                <span class="ref">SvaT_2.250</span></p>
            
            
            <p id="SvaT_2.251">
               evaṃ tribhāgaṃ saṃkalpya sruvamāpūrya homayet <br />
               bhairaveṇaiva mantreṇāgnaye svāhāntameva ca //
                <span class="ref">SvaT_2.251</span></p>
            
            
            <p id="SvaT_2.252">
               agnibhāgāttu saṃgṛhya sruveṇājyāhutiṃ kṣipet <br />
               somabhāgastu somāya svāhetyante samuccaran //
                <span class="ref">SvaT_2.252</span></p>
            
            
            <p id="SvaT_2.253">
               dhāmādipraṇavādyaṃ ca sruveṇājyāhutiṃ kṣipet <br />
               agnīṣometi saṃjñe dve svāhānte dhāma cāditaḥ //
                <span class="ref">SvaT_2.253</span></p>
            
            
            <p id="SvaT_2.254">
               praṇavādyājyamadhyāttu sruvamāpūrya homayet <br />
               śuklapakṣe vidhirhyeṣa kṛṣṇapakṣe 'nyathā bhavet //
                <span class="ref">SvaT_2.254</span></p>
            
            
            <p id="SvaT_2.255">
               somabhāge bhavetsūryo hy agnisaṃjñā tu pūrvavat <br />
               agneḥ sūryasya madhyādvai āhutiṃ pratipādayet //
                <span class="ref">SvaT_2.255</span></p>
            
            
            <p id="SvaT_2.256">
               yataḥ sūryasya madhye vai amāvasyāṃ viśecchaśī <br />
               prāśanārthamato homo vaktrāṇāṃ bhairaveṇa tu //
                <span class="ref">SvaT_2.256</span></p>
            
            
            <p id="SvaT_2.257">
               cūḍādyā ye tu saṃskārā agnerbālāntasaṃsthitāḥ <br />
               prāpaṇārthāya sarveṣāṃ pūrṇāmekāṃ pradāpayet //
                <span class="ref">SvaT_2.257</span></p>
            
            
            <p id="SvaT_2.258">
               bhairavaṃ tu samuccārya śivāgniḥ sarvasiddhidaḥ <br />
               agniṃ tu proddharetpaścāt pātre saṃsthāpya rakṣayet //
                <span class="ref">SvaT_2.258</span></p>
            
            
            <p id="SvaT_2.259">
               kuṇḍasya cottare bhāge viṣṭarasya ca bāhyataḥ <br />
               praṇītaṃ kalpayettatra camasaṃ vāripūritam //
                <span class="ref">SvaT_2.259</span></p>
            
            
            <p id="SvaT_2.260">
               puṣpākṣatatilairyuktaṃ pavitraṃ tatra vinyaset <br />
               praṇavādi samāvāhya viṣṇunāma tato namaḥ //
                <span class="ref">SvaT_2.260</span></p>
            
            
            <p id="SvaT_2.261">
               āmantraṇapadenaiva viṣṇuṃ saṃsthāpya pūjayet <br />
               svāgatāsanapādyārghaiḥ tato vijñāpayettu tam //
                <span class="ref">SvaT_2.261</span></p>
            
            
            <p id="SvaT_2.262">
               paśvarthaṃ yajña ārabdha ātmārthaṃ vātha sādhakaiḥ <br />
               bhagavaṃstvatprasādena yāge niśchidratāstu naḥ //
                <span class="ref">SvaT_2.262</span></p>
            
            
            <p id="SvaT_2.263">
               tato 'gnau yajanaṃ kṛtvā bhairavaṃ tu prapūjayet <br />
               sthaṇḍiloktavidhānena anantādīnprakalpayet //
                <span class="ref">SvaT_2.263</span></p>
            
            
            <p id="SvaT_2.264">
               dhyātvā vaktrāṇi pañcādau yena yatkarma vāñchitam <br />
               tanmukhyavaktraṃ saṃkalpya mukhaṃ kuṇḍapramāṇataḥ //
                <span class="ref">SvaT_2.264</span></p>
            
            
            <p id="SvaT_2.265">
               bhāvayennava jihvāsatu vaktrevaktre pratiṣṭhitāḥ <br />
               prāgādyaṣṭau madhya ekā kāmyārthe diggatāstu yāḥ //
                <span class="ref">SvaT_2.265</span></p>
            
            
            <p id="SvaT_2.266">
               rājyārthā dāhajananī mṛtyudā śatrukārikā <br />
               vaśīkartryuccāṭanī syād arthadā muktidāyikā //
                <span class="ref">SvaT_2.266</span></p>
            
            
            <p id="SvaT_2.267">
               sarvasiddhipradā madhye tasmānmadhye tu homayet <br />
               pūṇā tu bhairaveṇaiva jihvānāṃ kalpanāya ca //
                <span class="ref">SvaT_2.267</span></p>
            
            
            <p id="SvaT_2.268">
               punaḥ pūrṇāhutiṃ caiva bhairaveṇa pradāpayet <br />
               jvālāgraṃ tu hṛdāgṛhya vahnicaitanyakalpitam //
                <span class="ref">SvaT_2.268</span></p>
            
            
            <p id="SvaT_2.269">
               ātmahṛtsthaṃ tu saṃkalpya yogapīṭhaṃ tu kalpayet <br />
               madhyajihvānusāreṇa agninābhau tu kandakam //
                <span class="ref">SvaT_2.269</span></p>
            
            
            <p id="SvaT_2.270">
               nālaṃ hṛdavadhi dhyātvā padmaṃ tatra vicintayet <br />
               patrāṣṭakasamopetaṃ sitavarṇaṃ sutejasam //
                <span class="ref">SvaT_2.270</span></p>
            
            
            <p id="SvaT_2.271">
               anantaṃ kalpayettatra dharmādicaraṇāntikam <br />
               oṃkāreṇa śivāntaṃ ca agnimūrtiṃ prakalpayet //
                <span class="ref">SvaT_2.271</span></p>
            
            
            <p id="SvaT_2.272">
               śikhā hṛdi sthitā yā tu dhruveṇotkīlayetpunaḥ <br />
               recakeṇa kṣipedvahnau sā mūrtirbhairavātmikā //
                <span class="ref">SvaT_2.272</span></p>
            
            
            <p id="SvaT_2.273">
               mūrtibhūtaṃ prakalpyaivam aṣṭātriṃśatkalāyutam <br />
               śodhyādhvānaṃ tu vinyasyed dīkṣākāle varānane //
                <span class="ref">SvaT_2.273</span></p>
            
            
            <p id="SvaT_2.274">
               bhairavaṃ pūjayitvā tu śāstradṛṣṭena karmaṇā <br />
               vaktrasaṃdhiśca vaktrabhyāṃ śivavaktrāgnivaktrayoḥ //
                <span class="ref">SvaT_2.274</span></p>
            
            
            <p id="SvaT_2.275">
               saṃdhāya caivaṃ jihvābhyāṃ nāḍīsaṃdhirato bhavet <br />
               mūlamantraṃ samuccārya agnināsāvinirgatam //
                <span class="ref">SvaT_2.275</span></p>
            
            
            <p id="SvaT_2.276">
               sthaṇḍilasthaśivālīnam ekārthaṃ caiva saṃdhayet <br />
               śuddhājyenāhutiśatam aṣṭotkṛṣṭaṃ varānane //
                <span class="ref">SvaT_2.276</span></p>
            
            
            <p id="SvaT_2.277">
               bhairavasya tu hotavyaṃ vaktrāṅgānāṃ daśāṃśakam <br />
               bhairavāṣṭakalokeśān daśamāṃśena homayet //
                <span class="ref">SvaT_2.277</span></p>
            
            
            <p id="SvaT_2.278">
               mūlamantraṃ samuccārya pūrṇāmekāṃ prapātayet <br />
               bhairavāpyāyanārthāya tathā pūrṇāṃ prapātayet //
                <span class="ref">SvaT_2.278</span></p>
            
            
            <p id="SvaT_2.279">
               punarnyūnātiriktārthaṃ niśchidrakaraṇāya ca <br />
               paścāddhomaḥ prakartavyo yathecchaṃ tu varānane //
                <span class="ref">SvaT_2.279</span></p>
            
            
            <p id="SvaT_2.280">
               sarvakāmaprado homas tilaiḥ śasto ghṛtānvitaiḥ <br />
               dhānyairdhanārthasiddhyarthaṃ ghṛtaguggulahomataḥ //
                <span class="ref">SvaT_2.280</span></p>
            
            
            <p id="SvaT_2.281">
               jāyate vipulā siddhir adhamā madhyamottamā <br />
               śvetāravindairājyāktaiḥ bilvaiśca śriyamāpnuyāt //
                <span class="ref">SvaT_2.281</span></p>
            
            
            <p id="SvaT_2.282">
               kśīrāktatilahomena śāntikarma varānane <br />
               sitaraktapītakṛṣṇaiḥ śamanākṛṣṭipauṣṭikam //
                <span class="ref">SvaT_2.282</span></p>
            
            
            <p id="SvaT_2.283">
               māraṇaṃ ca varārohe krameṇa parikalpayet <br />
               kundapuṣpaiḥ sutārthāya aśokaiḥ priyasaṃgamaḥ //
                <span class="ref">SvaT_2.283</span></p>
            
            
            <p id="SvaT_2.284">
               jātikuṭmalakaiḥ kanyā gāndharvī bakulodbhavaiḥ <br />
               nāgaistu nāgakanyā vai siddhārthaiḥ siddhakanyakā //
                <span class="ref">SvaT_2.284</span></p>
            
            
            <p id="SvaT_2.285">
               caṇyakaiścāpyapsaraso narendraḥ phalguṣeṇa tu <br />
               ghṛtāktena varārohe samantrī sapurohitaḥ //
                <span class="ref">SvaT_2.285</span></p>
            
            
            <p id="SvaT_2.286">
               rājñī putrasamopetā vaśaṃ yāti varānane <br />
               yakṣiṇī vaśamāyāti puṣpaiścaiva kadambajaiḥ //
                <span class="ref">SvaT_2.286</span></p>
            
            
            <p id="SvaT_2.287">
               vidyādharī kuyyakaiśca sādhayennātra saṃśayaḥ <br />
               mṛgīṃ baddhvā tilairhomaḥ padmabilvairadhiṣṭhitam //
                <span class="ref">SvaT_2.287</span></p>
            
            
            <p id="SvaT_2.288">
               bhakṣyairgrāsapramāṇaistu dhanyaiḥ prasṛtisaṃmitaiḥ <br />
               evaṃ homānusāreṇa sādhako vidhisaṃsthitaḥ //
                <span class="ref">SvaT_2.288</span></p>
            
            
            <p id="SvaT_2.289">
               pūjāhomarato nityaṃ yānyānkāmānsamīhate <br />
               tāṃstānsa sādhayatyeva bhairavasya vaco yathā //
                <span class="ref">SvaT_2.289</span></p>
            
            
            
            <p>iti śrīsvacchandatantre dvitīyaḥ paṭalaḥ</p>
            
            </div>
         
         <div id="d1e7882">
            
            <h3>tṛtīyaḥ paṭalaḥ</h3>
            
            <p id="SvaT_3.1">
               adhivāsaṃ pravakṣyāmi yathāvadanupūrvaśaḥ <br />
               vāriṇā suviśuddhātmā kṛtakṛtyaḥ prasannadhīḥ //
                <span class="ref">SvaT_3.1</span></p>
            
            
            <p id="SvaT_3.2">
               bhasmoddhūlitadehastu mudrālaṅkārabhūṣitaḥ <br />
               jihmajenopavītena savāsā vā digambaraḥ //
                <span class="ref">SvaT_3.2</span></p>
            
            
            <p id="SvaT_3.3">
               sugandhigandhaliptāṅgaḥ puṣpasragdāmabhūṣitaḥ <br />
               divyābharaṇasampannaḥ suprasannaḥ subhāvitaḥ //
                <span class="ref">SvaT_3.3</span></p>
            
            
            <p id="SvaT_3.4">
               sudhūpitaḥ sutāmbūlaś candanāgurucarcitaḥ <br />
               mahadvārapradeśe tu sthitvā prāgiva bhāvitaḥ //
                <span class="ref">SvaT_3.4</span></p>
            
            
            <p id="SvaT_3.5">
               dvārādhyakṣān pūjayitvā puṣpaprakṣepaṇaṃ tataḥ <br />
               humphaṭkāraprayogeṇa tālāśabdaṃ vidhāya ca //
                <span class="ref">SvaT_3.5</span></p>
            
            
            <p id="SvaT_3.6">
               pārṣṇyadhohastasaṃyogād vighnaproccāṭanāya vai <br />
               pārṣṇyā bhūmigatān hanyāt tālayā cāntarikṣagān //
                <span class="ref">SvaT_3.6</span></p>
            
            
            <p id="SvaT_3.7">
               mantrairdivyān viśodhyaivaṃ yāgaharmyaṃ viśettataḥ <br />
               rakṣāṃ pūrvavadastreṇa paritaḥ parikalpayet //
                <span class="ref">SvaT_3.7</span></p>
            
            
            <p id="SvaT_3.8">
               varmaṇā māyārūpeṇāc chādyaiva tu makhālayam <br />
               tato dakṣiṇadigbhāge upaviśya varānane //
                <span class="ref">SvaT_3.8</span></p>
            
            
            <p id="SvaT_3.9">
               karanyāsaṃ yathāpūrvaṃ dahanotpūyane tathā <br />
               plāvanāpyāyane caiva sakalīkaraṇaṃ tathā //
                <span class="ref">SvaT_3.9</span></p>
            
            
            <p id="SvaT_3.10">
               pūrvavanmānasaṃ yāgam antardehe samācaret <br />
               śaktyādhāramanantaṃ ca dharmādicaraṇāvadhi //
                <span class="ref">SvaT_3.10</span></p>
            
            
            <p id="SvaT_3.11">
               gātrakāṇi tvadharmādyas tathā sandhānakīlakān <br />
               adhaśchādanamūrdhvaṃ ca padmakesarakarṇikāḥ //
                <span class="ref">SvaT_3.11</span></p>
            
            
            <p id="SvaT_3.12">
               puṣkarāṇi ca śaktīśca maṇḍalān maṇḍalādhipān <br />
               śivāntamāsanaṃ dadyāt pūrvarūpaṃ dhruveṇa tu //
                <span class="ref">SvaT_3.12</span></p>
            
            
            <p id="SvaT_3.13">
               mūrtibrahmakalāvyūhaṃ navatattvaṃ tritattvakam <br />
               dvātriṃśadakṣaraṃ devaṃ bhairavāṣṭakameva ca //
                <span class="ref">SvaT_3.13</span></p>
            
            
            <p id="SvaT_3.14">
               vidyāṅgāni tathā devīṃ kṣurikāṃ locanatrayam <br />
               śaktitrayaṃ paraṃ devam aṅgaṣaṭkasamanvitam //
                <span class="ref">SvaT_3.14</span></p>
            
            
            <p id="SvaT_3.15">
               mudrāmantrāṃśca dravyāṇi yathāsthānaṃ prakalpayet <br />
               saṃkalpya ca yathānyāyaṃ yathāyogaṃ prakalpayet //
                <span class="ref">SvaT_3.15</span></p>
            
            
            <p id="SvaT_3.16">
               sadyojātaṃ ca vāmaṃ ca aghoraṃ ca yaduktavān <br />
               puruṣeśau ca devasya dalasthāṃścopakalpayet //
                <span class="ref">SvaT_3.16</span></p>
            
            
            <p id="SvaT_3.17">
               hṛdayādīṃstataḥ pañca diśāsu vidiśāsu ca <br />
               pūrvato yāvadīśāntaṃ bhairavāvaraṇaṃ bahiḥ //
                <span class="ref">SvaT_3.17</span></p>
            
            
            <p id="SvaT_3.18">
               lokapālāṃstadastrāṇi pūrvādīśāntakāvadhi <br />
               astrāṇi lokapālāṃśca bhairavāṣṭakameva ca //
                <span class="ref">SvaT_3.18</span></p>
            
            
            <p id="SvaT_3.19">
               pañcabrahmāṇyathāṅgāni etānyāvaraṇāni hi <br />
               krameṇoccārayet sarvān yāvattadgarbhamaiśvaram //
                <span class="ref">SvaT_3.19</span></p>
            
            
            <p id="SvaT_3.20">
               mantrasandhānametaddhi paramīkaraṇaṃ śṛṇu <br />
               uccārayettato devaṃ hrasvadīrghaplutānvitam //
                <span class="ref">SvaT_3.20</span></p>
            
            
            <p id="SvaT_3.21">
               tāvaduccārayenmantraṃ yāvannirvāṇagocaram <br />
               adhaḥśakteryāvadūrdhvaṃ somasūryapathāntarā //
                <span class="ref">SvaT_3.21</span></p>
            
            
            <p id="SvaT_3.22">
               piṅgalāmadhyamārgeṇa varṇoccārakrameṇa tu <br />
               devatāpañcakaṃ śaktiṃ vyāpinīṃ samanonmane //
                <span class="ref">SvaT_3.22</span></p>
            
            
            <p id="SvaT_3.23">
               bhedayitvā kramāt sarvaṃ yāvadvai nidhanāntikam <br />
               nistaraṅgaṃ niradhvākhyaṃ sakalavyāpi conmanam //
                <span class="ref">SvaT_3.23</span></p>
            
            
            <p id="SvaT_3.24">
               tadadhyāsyānulomyena hṛtpadme viniveśayet <br />
               sarveṣvāvaraṇeṣvevaṃ devi tadvyāpakaṃ nyaset //
                <span class="ref">SvaT_3.24</span></p>
            
            
            <p id="SvaT_3.25">
               tena cādhiṣṭhitāḥ sarve sarvakāmaphalapradāḥ <br />
               yathā svarūpasaṃsthānavarṇā ye kathitā mayā //
                <span class="ref">SvaT_3.25</span></p>
            
            
            <p id="SvaT_3.26">
               tathā te viniyoktavyā mānase mānasena tu <br />
               karṇikāyāṃ tu saṃsthāpya dvidhāvasthaṃ ca bhairavam //
                <span class="ref">SvaT_3.26</span></p>
            
            
            <p id="SvaT_3.27">
               śuddhasphaṭikasaṃkāśaṃ sarvamantrairalaṃkṛtam <br />
               tatrāpi parito jñeyam anirdeśyamanāmayam //
                <span class="ref">SvaT_3.27</span></p>
            
            
            <p id="SvaT_3.28">
               yatra nāsti dvidhābhāvo na mantrādiprakalpanā <br />
               oṃkārabindunādānāṃ vilayaṃ taṃ vinirdiśet //
                <span class="ref">SvaT_3.28</span></p>
            
            
            <p id="SvaT_3.29">
               tatsthānaṃ durlabhaṃ matvā sambhavenna kadācana <br />
               yasya nāgraṃ ca mūlaṃ ca diśo vidiśastathā //
                <span class="ref">SvaT_3.29</span></p>
            
            
            <p id="SvaT_3.30">
               na śabdo nāpi cākāśaṃ dhyātvā tattu vimucyate <br />
               prathamaṃ mānasaṃ yāgaṃ paścāddravyasamanvitam //
                <span class="ref">SvaT_3.30</span></p>
            
            
            <p id="SvaT_3.31">
               ya evaṃ satataṃ kuryād daiśiko yāgatatparaḥ <br />
               svahaste sthaṇḍile liṅge maṇḍale caruke tathā //
                <span class="ref">SvaT_3.31</span></p>
            
            
            <p id="SvaT_3.32">
               jale cāgnau ca sampūjya samyag dīkṣāphalaṃ labhet <br />
               akṛtvā mānasaṃ yāgaṃ yo 'nyaṃ yāgaṃ samārabhet //
                <span class="ref">SvaT_3.32</span></p>
            
            
            <p id="SvaT_3.33">
               aśivaḥ sa tu vijñeyo na mokṣāya vidhīyate <br />
               ātmayāge kṛte caiva dehaśuddhiḥ prajāyate //
                <span class="ref">SvaT_3.33</span></p>
            
            
            <p id="SvaT_3.34">
               adhiṣṭhitaṃ śivenaiva tamācāryaṃ vinirdiśet <br />
               ātmanirdahanaṃ caiva mānasaṃ ca yaduktavān //
                <span class="ref">SvaT_3.34</span></p>
            
            
            <p id="SvaT_3.35">
               viditvā samyagācāryaḥ pāśahā sa śivaḥ smṛtaḥ <br />
               yatra yatra sthito deśe yaścaivaṃ tu vidhiṃ yajet //
                <span class="ref">SvaT_3.35</span></p>
            
            
            <p id="SvaT_3.36">
               brahmahāpi sa mucyeta kiṃ punaḥ śivatatparaḥ <br />
               sarvāvasthāgataścaiva viṣayairanurañjitaḥ //
                <span class="ref">SvaT_3.36</span></p>
            
            
            <p id="SvaT_3.37">
               sakṛt sampūjya mucyeta kiṃ punaryo dine dine <br />
               etattantroktavidhinā yaduktaṃ vidhipūrvakam //
                <span class="ref">SvaT_3.37</span></p>
            
            
            <p id="SvaT_3.38">
               ijyādi cānyatantre 'pi tadvaitat kāmikaṃ bhavet <br />
               nānāsiddhiguṇairyuktaṃ nānākāmaphalapradam //
                <span class="ref">SvaT_3.38</span></p>
            
            
            <p id="SvaT_3.39">
               yogasiddhiśca jāyeta muktiṃ ca labhate dhruvam <br />
               sadāśivo 'pi jānāti devāścaivāsurādayaḥ //
                <span class="ref">SvaT_3.39</span></p>
            
            
            <p id="SvaT_3.40">
               evaṃ tu mānasaṃ yāgaṃ kṛtvā bāhyaṃ samācaret <br />
               parāṃ vṛttimanudhyāyan dravyāṇyādau vilokayet //
                <span class="ref">SvaT_3.40</span></p>
            
            
            <p id="SvaT_3.41">
               sitacandanakarpūraṃ sudhūpaṃ sitavāsasī <br />
               puṣpāṇi divyagandhīni tilavrīhighṛtādikam //
                <span class="ref">SvaT_3.41</span></p>
            
            
            <p id="SvaT_3.42">
               cūtapallavadarbhāṃstu siddhārthān khaṭikāṃ tathā <br />
               karaṇīṃ kartarīṃ caiva pāśabandhanasūtrakam //
                <span class="ref">SvaT_3.42</span></p>
            
            
            <p id="SvaT_3.43">
               vārdhānīṃ śivakumbhaṃ ca tathedhmān paridhīnapi <br />
               samidho dantakāṣṭhaṃ ca carusthālīṃ srucaṃ sruvam //
                <span class="ref">SvaT_3.43</span></p>
            
            
            <p id="SvaT_3.44">
               taṇḍulāṃśca tathā kṣīram evamādīnyanekaśaḥ <br />
               tato 'rghapātramādāya kṣālayedastravāriṇā //
                <span class="ref">SvaT_3.44</span></p>
            
            
            <p id="SvaT_3.45">
               kavacenāvaguṇṭhyaiva praṇavena tu pūjayet <br />
               udakādibhiraṣṭāṅgaḥ pūrayettu varānane //
                <span class="ref">SvaT_3.45</span></p>
            
            
            <p id="SvaT_3.46">
               udakaṃ kṣīrakusumaṃ kuśasarṣapataṇḍulāḥ <br />
               praṇavenāsanaṃ sarvaṃ tato mūrtiṃ nyaset priye //
                <span class="ref">SvaT_3.46</span></p>
            
            
            <p id="SvaT_3.47">
               bhairavāvaraṇairyuktāṃ pūjayettāṃ yathākramam <br />
               gandhaiḥ puṣpaistathā dhūpair mantrasandhānapūrvakam //
                <span class="ref">SvaT_3.47</span></p>
            
            
            <p id="SvaT_3.48">
               mantavyaṃ paramaṃ tattvaṃ tataścaivāmṛtībhavet <br />
               pātrāṇāṃ tritayaṃ kalpyaṃ nirodhārthe vidhau tathā //
                <span class="ref">SvaT_3.48</span></p>
            
            
            <p id="SvaT_3.49">
               paśvarghe ca prakalpyaivaṃ śivahastaṃ prakalpayet <br />
               mantrasandhānakaṃ prāgvan nāḍīsandhānameva ca //
                <span class="ref">SvaT_3.49</span></p>
            
            
            <p id="SvaT_3.50">
               mūlamantramanusmṛtya hṛtkaṇṭhatālumadhyagam <br />
               bhrūmadhyaṃ śabdakūṭaṃ tat turyasthānaṃ vibhedayet //
                <span class="ref">SvaT_3.50</span></p>
            
            
            <p id="SvaT_3.51">
               vāmadakṣiṇamadhye tu viṣuvatsthena bhedayet <br />
               dvādaśāntaṃ paraṃ nītvā karastho mantravigrahaḥ //
                <span class="ref">SvaT_3.51</span></p>
            
            
            <p id="SvaT_3.52">
               tasyāpyanena nyāyena vilomena viśeddhṛdi <br />
               ātmano recakenaiva pūrakeṇa viśeddhṛdi //
                <span class="ref">SvaT_3.52</span></p>
            
            
            <p id="SvaT_3.53">
               nāḍīsandhānametaddhi śivena parikīrtitam <br />
               vyāpakaṃ tu śivaṃ dhyāyen mantramūrtimadhiṣṭhitam //
                <span class="ref">SvaT_3.53</span></p>
            
            
            <p id="SvaT_3.54">
               darbhaṃ saṃgṛhya cāstreṇa saptavārābhimantritam <br />
               pañcagavyāya pātraṃ tu śodhayettu śivāmbhasā //
                <span class="ref">SvaT_3.54</span></p>
            
            
            <p id="SvaT_3.55">
               astreṇa kṣālayettacca kavacenāvaguṇṭhayet <br />
               darbhāsanaṃ dhruveṇaiva maṇḍalaṃ tu prakalpayet //
                <span class="ref">SvaT_3.55</span></p>
            
            
            <p id="SvaT_3.56">
               tasyopari nyaset pātraṃ gomayādīni cāharet <br />
               pṛthakpātrasthitānyeva prokṣyāstreṇa śivāmbhasā //
                <span class="ref">SvaT_3.56</span></p>
            
            
            <p id="SvaT_3.57">
               gomayaṃ tu hṛdāmantrya gomūtraṃ śirasā dadhi <br />
               śikhayā varmaṇā kṣīram astreṇājyaṃ kuśodakam //
                <span class="ref">SvaT_3.57</span></p>
            
            
            <p id="SvaT_3.58">
               dhāmnā ca mantrayet paścād gomayādīni yojayet <br />
               pūrvasaṃskṛtapātre tu svamantrairgomayādikam //
                <span class="ref">SvaT_3.58</span></p>
            
            
            <p id="SvaT_3.59">
               saṃyojya mantrayetpaścāt taireva hṛdayādibhiḥ <br />
               praṇavena tu saṃkalpya anantaṃ mūrtivigraham //
                <span class="ref">SvaT_3.59</span></p>
            
            
            <p id="SvaT_3.60">
               dhāmāṅgāni ca bāhye tu sampūjyāvaraṇasthitim <br />
               mantrasandhānakaṃ kṛtvā amṛtīkaraṇaṃ tathā //
                <span class="ref">SvaT_3.60</span></p>
            
            
            <p id="SvaT_3.61">
               śivāmṛtaṃ tatsaṃcintya sampūjya sthāpayettataḥ <br />
               astrābhimantritaṃ darbhaṃ gṛhītvollekhanaṃ kuru //
                <span class="ref">SvaT_3.61</span></p>
            
            
            <p id="SvaT_3.62">
               yāvadbhūmau samantāttu saumyāsyo dakṣiṇe sthitaḥ <br />
               tataścaivoddharecchalyam ājalāntaṃ vyavasthitam //
                <span class="ref">SvaT_3.62</span></p>
            
            
            <p id="SvaT_3.63">
               recitaṃ bhāvayecchuddhaṃ mauktikādyaiḥ prapūrayet <br />
               samīkaraṇamastreṇa kavacena tu secanam //
                <span class="ref">SvaT_3.63</span></p>
            
            
            <p id="SvaT_3.64">
               ākoṭanamathāstreṇa tato mārjanalepane <br />
               astreṇa pañcagavyena gandhatoyena copari //
                <span class="ref">SvaT_3.64</span></p>
            
            
            <p id="SvaT_3.65">
               śivāmbhasāstrayuktena vikirāṇyabhimantrayet <br />
               saptakṛtvo 'stramantreṇa sthitvā mantre tu prāgdiśaḥ //
                <span class="ref">SvaT_3.65</span></p>
            
            
            <p id="SvaT_3.66">
               ūrdhvādho vikireddhānyāny astrabhūtāni cintayet <br />
               cāmareṇa suśubhreṇa astramantreṇa saṃharet //
                <span class="ref">SvaT_3.66</span></p>
            
            
            <p id="SvaT_3.67">
               aiśānyabhimukhānyeva nairṛtyā yāvadaiśvaram <br />
               pañcagavyena samprokṣya gandhāmbhobhiḥ śivāmbhasā //
                <span class="ref">SvaT_3.67</span></p>
            
            
            <p id="SvaT_3.68">
               dhruveṇa śriyamāvāhya padmahastāṃ sulocanām <br />
               śuklapuṣpāṇi muñcantīṃ sarvalakṣaṇasaṃyutām //
                <span class="ref">SvaT_3.68</span></p>
            
            
            <p id="SvaT_3.69">
               nīlotpaladalaśyāmāṃ yāgaharmyāvalokinīm <br />
               brahmasthānopaviṣṭāṃ tu dvārābhimukhabhadradām //
                <span class="ref">SvaT_3.69</span></p>
            
            
            <p id="SvaT_3.70">
               gandhapuṣpādibhiḥ pūjya śivakumbhaṃ prakalpayet <br />
               aiśānīṃ diśamāśritya pañcagavyena maṇḍalam //
                <span class="ref">SvaT_3.70</span></p>
            
            
            <p id="SvaT_3.71">
               gandhodakena saṃlipya śivāmbho 'streṇa prokṣayet <br />
               anantādyāsanaṃ dattvā dhruveṇāmaṇḍalāvadhi //
                <span class="ref">SvaT_3.71</span></p>
            
            
            <p id="SvaT_3.72">
               sarvadoṣavinirmuktaṃ kumbhaṃ candanalepitam <br />
               svastikādyaiścārcayitvā yavasiddhārthadūrvabhiḥ //
                <span class="ref">SvaT_3.72</span></p>
            
            
            <p id="SvaT_3.73">
               sitasūtreṇa saṃveṣṭya vastrapūtena cāmbhasā <br />
               sampūrya sarvataśchannaṃ cūtāśvatthādipallavaiḥ //
                <span class="ref">SvaT_3.73</span></p>
            
            
            <p id="SvaT_3.74">
               ratnagarbhauṣadhīyuktaṃ sahadevādibhirgaṇaiḥ <br />
               prokṣya cāstreṇa saṃgṛhya kavacenāvaguṇṭhitam //
                <span class="ref">SvaT_3.74</span></p>
            
            
            <p id="SvaT_3.75">
               āsanasyopari nyasyen mūlamantramanusmaran <br />
               kalādhvabhairavādīni nyasyārghādīn prakalpayet //
                <span class="ref">SvaT_3.75</span></p>
            
            
            <p id="SvaT_3.76">
               mudrāṃ baddhvā hṛdādīni pūjyānyagnidalādiṣu <br />
               gandhapuṣpapavitrādyaiḥ sitavastreṇa bhūṣayet //
                <span class="ref">SvaT_3.76</span></p>
            
            
            <p id="SvaT_3.77">
               vāmabhāge tu kumbhasya pañcagavyena maṇḍalam <br />
               śivāmbhasā tu samprokṣya praṇavenāsanaṃ nyaset //
                <span class="ref">SvaT_3.77</span></p>
            
            
            <p id="SvaT_3.78">
               samprokṣya ca śivāmbhobhir vārdhānīṃ maṅgalānvitām <br />
               kumbhavaccārcayitvā tām āsanasyopari nyaset //
                <span class="ref">SvaT_3.78</span></p>
            
            
            <p id="SvaT_3.79">
               gandhapuṣpapavitrādyaiḥ pūjayitvā tu vārdhanīm <br />
               uccāryāstraṃ krameṇāgre dravyāṇāṃ vārdhanīṃ nayet //
                <span class="ref">SvaT_3.79</span></p>
            
            
            <p id="SvaT_3.80">
               acchinnāmanulomena jaladhārāṃ tu pātayan <br />
               tatsthānāttu samuddhṛtya yāvatkoṇaṃ tu śāṅkaram //
                <span class="ref">SvaT_3.80</span></p>
            
            
            <p id="SvaT_3.81">
               ācāryaḥ kalaśaṃ paścād bhairaveṇa samuddharet <br />
               nayedvārdhānimārgeṇa tasmin saṃsthāpayetpunaḥ //
                <span class="ref">SvaT_3.81</span></p>
            
            
            <p id="SvaT_3.82">
               vārdhānīṃ sthāpayetpaścād astramantramanusmaran <br />
               viśeṣapūjāmubhayor gandhapuṣpapavitrakaiḥ //
                <span class="ref">SvaT_3.82</span></p>
            
            
            <p id="SvaT_3.83">
               mantrasandhānakaṃ kuryān nāḍīsandhimathobhayoḥ <br />
               vikirān saṃhitān pūrvaṃ vārdhānyāḥ kalpayedadhaḥ //
                <span class="ref">SvaT_3.83</span></p>
            
            
            <p id="SvaT_3.84">
               akṣatāstrāṇyanekāni śarakuntāsimudgarāḥ <br />
               cakrapaṭṭisavajrāditriśūlāntānyanekaśaḥ //
                <span class="ref">SvaT_3.84</span></p>
            
            
            <p id="SvaT_3.85">
               yogauko vyāpya sarvaṃ tu tiryagūrdhvamadhaḥ sthitāḥ <br />
               vārdhānyastrasya sarve te raśmibhūtā vyavasthitāḥ //
                <span class="ref">SvaT_3.85</span></p>
            
            
            <p id="SvaT_3.86">
               śiṣyasya dakṣiṇe haste vārdhānyastraṃ tu saṃhitam <br />
               tenaitaṃ yajñarakṣārthaṃ yāgādau kalaśaṃ nyaset //
                <span class="ref">SvaT_3.86</span></p>
            
            
            <p id="SvaT_3.87">
               naivedyaṃ vividhaṃ dattvā nutvā vijñāpayedvibhum <br />
               bhagavaṃstvatprasādena yāgaṃ nirvartayāmyaham //
                <span class="ref">SvaT_3.87</span></p>
            
            
            <p id="SvaT_3.88">
               sannidhānaṃ sadā tubhyam avighnārthaṃ sadā bhava <br />
               anujñātotthito yāyād arghahasto digīśvarān //
                <span class="ref">SvaT_3.88</span></p>
            
            
            <p id="SvaT_3.89">
               svanāmapadavinyāsān oṃkārādinamontagān <br />
               gandhapuṣpapavitrādyaiḥ pūjayettān prayatnataḥ //
                <span class="ref">SvaT_3.89</span></p>
            
            
            <p id="SvaT_3.90">
               indrādyanantaparyantāṃl lokapālān prapūjayet <br />
               tato maṇḍalakaṃ madhye yāgabhūmau prakalpayet //
                <span class="ref">SvaT_3.90</span></p>
            
            
            <p id="SvaT_3.91">
               pañcagavyena liptvādau gandhatoyena copari <br />
               śivāmbhasāstramantreṇa samprokṣya tvavaguṇṭhayet //
                <span class="ref">SvaT_3.91</span></p>
            
            
            <p id="SvaT_3.92">
               brahmasthānasya pūrveṇa gurūn pūjya vināyakam <br />
               vāyavye pūjayeddevi gandhapuṣpairanukramāt //
                <span class="ref">SvaT_3.92</span></p>
            
            
            <p id="SvaT_3.93">
               athaitāṃstu namaskṛtya ājñāṃ dattāṃ vibhāvayet <br />
               tatastu madhyadeśasthaṃ yogapīṭhaṃ prakalpayet //
                <span class="ref">SvaT_3.93</span></p>
            
            
            <p id="SvaT_3.94">
               pūrvoktena vidhānena bhairaveśaṃ varānane <br />
               pūjayitvā pavitrādyais trirāvaraṇasaṃyutam //
                <span class="ref">SvaT_3.94</span></p>
            
            
            <p id="SvaT_3.95">
               svadhyānaguṇasaṃyuktaṃ mudrālaṅkārabhūṣitam <br />
               mantrasandhānakaṃ pūrvaṃ nāḍīsandhānameva ca //
                <span class="ref">SvaT_3.95</span></p>
            
            
            <p id="SvaT_3.96">
               paramīkaraṇaṃ kuryād vyāpakena pareṇa tu <br />
               naivedyān vividhākārān dattvā mudrāṃ pradarśayet //
                <span class="ref">SvaT_3.96</span></p>
            
            
            <p id="SvaT_3.97">
               praṇipātaṃ japaṃ kṛtvā nivedya vidhipūrvakam <br />
               paścādbaliḥ pradātavyo mātṛṇāṃ bhūtasaṃhate //
                <span class="ref">SvaT_3.97</span></p>
            
            
            <p id="SvaT_3.98">
               bhūteśvarāṇāṃ deveśi kṣetrapālasya sarvataḥ <br />
               tataḥ snāyādathoddhūlya athavācamya suvrate //
                <span class="ref">SvaT_3.98</span></p>
            
            
            <p id="SvaT_3.99">
               tato 'gnikuṇḍaṃ gatvā tu pūrvavacchodhanaṃ tathā <br />
               bhairavaṃ pūjayettatra vidhidṛṣṭena karmaṇā //
                <span class="ref">SvaT_3.99</span></p>
            
            
            <p id="SvaT_3.100">
               agneḥ santarpaṇaṃ kuryāt sahasreṇa śatena vā <br />
               tataścaruṃ ca śrapayet sthālīṃ saṃgṛhya nirvraṇām //
                <span class="ref">SvaT_3.100</span></p>
            
            
            <p id="SvaT_3.101">
               śivāmbhasā tu prakṣālya kavacenāvaguṇṭhayet <br />
               candanādyairvilimpettāṃ mṛṣṭadhūpena dhūpayet //
                <span class="ref">SvaT_3.101</span></p>
            
            
            <p id="SvaT_3.102">
               sūtreṇa veṣṭayet kaṇṭhe varmabhūtena suvrate <br />
               darbheṇāstrasvarūpeṇa kalpayenmaṇḍalaṃ priye //
                <span class="ref">SvaT_3.102</span></p>
            
            
            <p id="SvaT_3.103">
               prokṣya caiva śivāmbhobhiḥ kavacenāvaguṇṭhayet <br />
               āsanaṃ tatra vinyasyed anantādiśivāntakam //
                <span class="ref">SvaT_3.103</span></p>
            
            
            <p id="SvaT_3.104">
               mūrtibhūtāṃ nyasetsthālīṃ tatrasthaṃ bhairavaṃ yajet <br />
               trirāvaraṇasaṃyuktaṃ gandhapuṣpairanukramāt //
                <span class="ref">SvaT_3.104</span></p>
            
            
            <p id="SvaT_3.105">
               mānasena prayogeṇa bhāvapuṣpairvarānane <br />
               cullīṃ samprokṣya cāstreṇa kuṇḍavaccārcayettataḥ //
                <span class="ref">SvaT_3.105</span></p>
            
            
            <p id="SvaT_3.106">
               tatra sthālīṃ samāropya paścādagniṃ nyasedadhaḥ <br />
               kṣīraṃ prokṣya śivāmbhobhis taṇḍulāṃśca samāsataḥ //
                <span class="ref">SvaT_3.106</span></p>
            
            
            <p id="SvaT_3.107">
               mantreṇāṣṭaśatenaiva prakṣipya pācayecchanaiḥ <br />
               mūlamantreṇa deveśi ekacittaḥ samāhitaḥ //
                <span class="ref">SvaT_3.107</span></p>
            
            
            <p id="SvaT_3.108">
               cālanodghāṭanādīni astramantreṇa kārayet <br />
               taptābhidhāraṃ susvinne aṅgaiścaiva prakalpayet //
                <span class="ref">SvaT_3.108</span></p>
            
            
            <p id="SvaT_3.109">
               tribhistribhirghṛtenaiva sruveṇa juhuyāt priye <br />
               bhūmau maṇḍalakaṃ kṛtvā praṇavenāvatārayet //
                <span class="ref">SvaT_3.109</span></p>
            
            
            <p id="SvaT_3.110">
               sthālīmājyopaliptāṃ tu śītāghāraṃ ca homayet <br />
               bhairaveṇa ṣaḍaṅgena vaṣaḍjātiyutena ca //
                <span class="ref">SvaT_3.110</span></p>
            
            
            <p id="SvaT_3.111">
               maṇḍalaṃ kuṇḍasāmīpye kṛtvā darbhāsanaṃ nyaset <br />
               sthālyāṃ tasyopari nyasya sampātaṃ mantrasaṃhitām //
                <span class="ref">SvaT_3.111</span></p>
            
            <span class="note">Dwivedi prints sthā(lyāṃ līṃ) tasyopari</span>
            
            <p id="SvaT_3.112">
               japannekaikayāhutyā pātayed bhairaveṇa tu <br />
               aṣṭotkṛṣṭaśatenaiva parāmṛtamanusmaran //
                <span class="ref">SvaT_3.112</span></p>
            
            
            <p id="SvaT_3.113">
               rajasyādau tato devi kartaryāṃ karaṇau tathā <br />
               khaṭikātilājyasampātaṃ mūlamantreṇa kārayet //
                <span class="ref">SvaT_3.113</span></p>
            
            
            <p id="SvaT_3.114">
               tribhāgaṃ kalpayitvā taṃ caruṃ sthālyāṃ tu saṃsthitam <br />
               śivāgnisādhakebhyaśca śivāyāgraṃ nivedayet //
                <span class="ref">SvaT_3.114</span></p>
            
            
            <p id="SvaT_3.115">
               dvitīyaṃ homayedagnau sādhakebhyastṛtīyakam <br />
               caruṃ pātre tu saṃgṛhya pūjayedbhairaveṇa tu //
                <span class="ref">SvaT_3.115</span></p>
            
            
            <p id="SvaT_3.116">
               puṣpadhūpādibhirnītvā dhāmnaitaṃ vinivedayet <br />
               hṛdādyāvaraṇasthānāṃ daśamāṃśaṃ nivedayet //
                <span class="ref">SvaT_3.116</span></p>
            
            
            <p id="SvaT_3.117">
               kalaśe 'pyevamevaṃ tu agnau homyaścaruḥ srucā <br />
               bhairavasya śataṃ homyam aṅgānāṃ tu daśāṃśakam //
                <span class="ref">SvaT_3.117</span></p>
            
            
            <p id="SvaT_3.118">
               sādhakebhyastu yaccheṣaṃ pidhāya sthāpayet priye <br />
               vināyake śataṃ homyaṃ bhūparigrahaṇe tathā //
                <span class="ref">SvaT_3.118</span></p>
            
            
            <p id="SvaT_3.119">
               adhivāse tathaiveha aṣṭottaraśataṃ hutiḥ <br />
               prāyaścittanimittaṃ tu anulomavilomake //
                <span class="ref">SvaT_3.119</span></p>
            
            
            <p id="SvaT_3.120">
               nyūnātirikte deveśi aṣṭottaraśataṃ hutiḥ <br />
               bhairavaṃ pūjayitvātha prārthyānujñāṃ varānane //
                <span class="ref">SvaT_3.120</span></p>
            
            
            <p id="SvaT_3.121">
               śiśoḥ karma prakartavyaṃ yathā bhavati tacchṛṇu <br />
               dvāre maṇḍalakaṃ kṛtvā darbhaṃ tasyopari nyaset //
                <span class="ref">SvaT_3.121</span></p>
            
            
            <p id="SvaT_3.122">
               praṇavenāsanaṃ kalpyaṃ śiṣyaṃ tasminniveśayet <br />
               samapādaṃ stabdhakāyaṃ saumyānanakṛtāñjalim //
                <span class="ref">SvaT_3.122</span></p>
            
            
            <p id="SvaT_3.123">
               guruḥ pūrvamukho 'streṇa prokṣayettaṃ śivāmbhasā <br />
               bhasmanā tāḍayenmūrdhni astramantreṇa cālabhet //
                <span class="ref">SvaT_3.123</span></p>
            
            
            <p id="SvaT_3.124">
               nābhyūrdhvaṃ trīṃstathā vārān nabhyadhastrīn prakalpayet <br />
               śivaṃ nyāsāṅgasahitaṃ pūjayedbhairaveṇa tu //
                <span class="ref">SvaT_3.124</span></p>
            
            
            <p id="SvaT_3.125">
               vastraṃ samprokṣya cāstreṇa kavacenāvaguṇṭhayet <br />
               pūjayedbhairaveṇaiva mukhaṃ pracchādayettathā //
                <span class="ref">SvaT_3.125</span></p>
            
            
            <p id="SvaT_3.126">
               hastābhyāṃ taṃ gṛhītvātha viśejjavanikāntaram <br />
               devasyābhimukhaṃ kṛtvā puṣpaṃ prāṇau pradāpayet //
                <span class="ref">SvaT_3.126</span></p>
            
            
            <p id="SvaT_3.127">
               prakṣepayettato dhāmnā mukhamudghāṭya darśayet <br />
               vidyāmantragaṇaiḥ sārdhaṃ kāraṇaṃ sasadāśivam //
                <span class="ref">SvaT_3.127</span></p>
            
            
            <p id="SvaT_3.128">
               ajñānapaṭanirmuktaḥ prabuddhaḥ paśurīkṣate <br />
               daṇḍavaddharaṇīṃ gatvā praṇipatya punaḥ punaḥ //
                <span class="ref">SvaT_3.128</span></p>
            
            
            <p id="SvaT_3.129">
               kṛtakṛtyaḥ prahṛṣṭātmā prahṛṣṭanayanaṃ śiśum <br />
               utthāpya hastān saṃgṛhya dakṣiṇāṃ mūrtimānayet //
                <span class="ref">SvaT_3.129</span></p>
            
            
            <p id="SvaT_3.130">
               tatra maṇḍalakaṃ kṛtvā puṣpeṇa praṇavāsanam <br />
               tasyopari śiśuṃ nyasya ūrdhvakāyamudaṅmukham //
                <span class="ref">SvaT_3.130</span></p>
            
            
            <p id="SvaT_3.131">
               guruḥ pūrvānanaḥ sthitvā prokṣaṇādīni kārayet <br />
               upaveśya tataḥ kṛtvā sakalīkaraṇe vidhim //
                <span class="ref">SvaT_3.131</span></p>
            
            
            <p id="SvaT_3.132">
               viśeṣaphalasiddhyarthaṃ mumukṣoḥ sādhakasya vā <br />
               gandhadigdhau karau kṛtvā astreṇa pariśodhayet //
                <span class="ref">SvaT_3.132</span></p>
            
            
            <p id="SvaT_3.133">
               kavacenāvaguṇṭhyaitau plāvayedamṛtena tu <br />
               anantamāsanaṃ kalpyaṃ bhairavāṅgāni vinyaset //
                <span class="ref">SvaT_3.133</span></p>
            
            
            <p id="SvaT_3.134">
               vyomnyātmānaṃ yojayitvā śiśoḥ śoṣyā tanuḥ priye <br />
               āgneyīṃ dhāraṇāṃ dhyātvā nirdahyāstreṇa taṃ śiśum //
                <span class="ref">SvaT_3.134</span></p>
            
            
            <p id="SvaT_3.135">
               dhūmajvālāvinirmuktaṃ dagdhakāyaṃ vibhāvayet <br />
               bhasmībhūtaṃ tataḥ śāntaṃ plāvayedamṛtena tu //
                <span class="ref">SvaT_3.135</span></p>
            
            
            <p id="SvaT_3.136">
               vyomavaccintayeddehaṃ caitanyaṃ kanakāgnivat <br />
               śaktinyāsaṃ nyasetpūrvaṃ kamalaṃ praṇavena tu //
                <span class="ref">SvaT_3.136</span></p>
            
            
            <p id="SvaT_3.137">
               tasyopari tadātmānaṃ dhyāyejjyotirmayaṃ śubham <br />
               mūrtimantraṃ samuccārya mūrtibhūtaṃ prakalpayet //
                <span class="ref">SvaT_3.137</span></p>
            
            
            <p id="SvaT_3.138">
               pūrvoddhṛtena mantreṇa plāvayedamṛtena tu <br />
               mantranyāso yathāpūrvam aṣṭātriṃśatkalāvadhi //
                <span class="ref">SvaT_3.138</span></p>
            
            
            <p id="SvaT_3.139">
               kalādhvānaṃ nyaset paścāc chāntyatītādyanukramāt <br />
               sphaṭikābhā tathā kṛṣṇā raktā śuklā ca pītakā //
                <span class="ref">SvaT_3.139</span></p>
            
            
            <p id="SvaT_3.140">
               śāntyatītādikā jñeyās tattvabhūtāstu tāḥ kalāḥ <br />
               dhāmnāvāhya tathāṅgāni nyasyāntaḥkaraṇaṃ bhavet //
                <span class="ref">SvaT_3.140</span></p>
            
            
            <p id="SvaT_3.141">
               ātmāntaḥkaraṇe yadvat tadvatpūjāṃ samārabhet <br />
               dhāma proccārya sandadhyāt sabāhyābhyantaraṃ punaḥ //
                <span class="ref">SvaT_3.141</span></p>
            
            
            <p id="SvaT_3.142">
               śivahaste vibhuṃ dhyātvā mantragrāmaṃ sujājvalam <br />
               dhāmoccārya ca sandhāya śiṣyamūrdhni karaṃ nyaset //
                <span class="ref">SvaT_3.142</span></p>
            
            
            <p id="SvaT_3.143">
               adhomukhena hṛtpṛṣṭhe śivahastena cālabhet <br />
               utthāpya dattvā puṣpaṃ tu añjalau bhairaveṇa tu //
                <span class="ref">SvaT_3.143</span></p>
            
            
            <p id="SvaT_3.144">
               praveśyābhyarcayecchambhuṃ śivamuccārya nikṣipet <br />
               nirgatya vandayeddevaṃ daṇḍavat triḥ pradakṣiṇam //
                <span class="ref">SvaT_3.144</span></p>
            
            
            <p id="SvaT_3.145">
               śivakumbhāgnimadhyasthaṃ sthaṇḍilasthaṃ ca vandayan <br />
               śivapūjāgnikāryādau sakalīkṛtavigrahaḥ //
                <span class="ref">SvaT_3.145</span></p>
            
            
            <p id="SvaT_3.146">
               nānyathā prāksvarūpeṇa pūjanārho bhavettu saḥ <br />
               nītvā kuṇḍasamīpaṃ taṃ śiṣyahastāviyogataḥ //
                <span class="ref">SvaT_3.146</span></p>
            
            
            <p id="SvaT_3.147">
               ātmasavye 'tha digbhāge maṇḍalaṃ praṇavena tu <br />
               praṇavenāsanaṃ dattvā tasyopari śiśuṃ nyaset //
                <span class="ref">SvaT_3.147</span></p>
            
            
            <p id="SvaT_3.148">
               upaveśya kare darbhaṃ bhairaveṇa samarpayet <br />
               mūlaṃ śiṣyasya hastasthaṃ sāgramācāryajaṅghayoḥ //
                <span class="ref">SvaT_3.148</span></p>
            
            
            <p id="SvaT_3.149">
               piṅgalā madhyamā nāḍī śiṣyadehādvinirgatā <br />
               saivātra darbhabhūtā tu gurunāḍyāṃ layaṃ gatā //
                <span class="ref">SvaT_3.149</span></p>
            
            
            <p id="SvaT_3.150">
               nāḍīsandhānahetvarthaṃ bhairaveṇāhutitrayam <br />
               tayā nāḍyā praveṣṭavyaṃ śiṣyasya hṛdaye sakṛt //
                <span class="ref">SvaT_3.150</span></p>
            
            
            <p id="SvaT_3.151">
               grahaṇākarṣaṇārthaṃ tu gṛhṇan muñcan punaḥ punaḥ <br />
               dīkṣākāle yataścaivaṃ tadarthaṃ nāḍisaṃhatiḥ //
                <span class="ref">SvaT_3.151</span></p>
            
            
            <p id="SvaT_3.152">
               śiṣyasyātha śirobhūmau bhairaveṇa vidhāya tu <br />
               sampātaṃ sarvamantraistu dhruveṇājyāhutiṃ kṣipet //
                <span class="ref">SvaT_3.152</span></p>
            
            
            <p id="SvaT_3.153">
               mūlamantraṃ samuccārya svā ityagnau prapātayet <br />
               heti śiṣyasya śirasi sampātaḥ śivacoditaḥ //
                <span class="ref">SvaT_3.153</span></p>
            
            
            <p id="SvaT_3.154">
               śiṣ.yadehe tu ye mantrāḥ sabāhyābhyantaraṃ sthitāḥ <br />
               kuṇḍasthāḥ pūjitā ye tu dhāmādyāvaraṇāntagāḥ //
                <span class="ref">SvaT_3.154</span></p>
            
            
            <p id="SvaT_3.155">
               yugapattarpaṇaṃ teṣāṃ sampātastena kīrtitaḥ <br />
               ekaikasyātra mantrasya āhutitritayena tu //
                <span class="ref">SvaT_3.155</span></p>
            
            
            <p id="SvaT_3.156">
               utthāpya ca tataḥ śiṣyaṃ tadarthaṃ mantratarpaṇam <br />
               bhairavāya śataṃ hutvā hṛdādau daśakaṃ hutiḥ //
                <span class="ref">SvaT_3.156</span></p>
            
            
            <p id="SvaT_3.157">
               dhāmnā cotthāya hotavyaṃ pūrṇāhutyānutarpayet <br />
               mantrāṇāṃ dīpanaṃ kuryād dhāmādyastrāvadhi kramāt //
                <span class="ref">SvaT_3.157</span></p>
            
            
            <p id="SvaT_3.158">
               huṃkāradvayamadhye tu mūlamantraṃ samuccaran <br />
               praṇavādiphaḍantena āhutīḥ pratipādayet //
                <span class="ref">SvaT_3.158</span></p>
            
            
            <p id="SvaT_3.159">
               hṛdādīnāṃ ca sarveṣāṃ jātiruktātra dīpane <br />
               pāśānāṃ bandhanārthāya mantrāṇāṃ dīpanaṃ smṛtam //
                <span class="ref">SvaT_3.159</span></p>
            
            
            <p id="SvaT_3.160">
               mantrāḥ karaṇabhūtāstu paśukāryasya sādhane <br />
               ācāryaḥ karaṇaṃ proktaḥ śivarūpo yataḥ smṛtaḥ //
                <span class="ref">SvaT_3.160</span></p>
            
            
            <p id="SvaT_3.161">
               krūrakārye tu kartavye mantrān sandīpya yojayet <br />
               krūrajātyanurūpeṇa vācakān yojayet sadā //
                <span class="ref">SvaT_3.161</span></p>
            
            
            <p id="SvaT_3.162">
               bhrukuṭīkarālavadanān vācyarūpān vicintayet <br />
               saumyajātiyutān saumye saumyarūpān vicintayet //
                <span class="ref">SvaT_3.162</span></p>
            
            
            <p id="SvaT_3.163">
               pāśakarma tato vakṣye kanyākartitasūtrakam <br />
               triguṇaṃ triguṇīkṛtya pāśabandhanasūtrakam //
                <span class="ref">SvaT_3.163</span></p>
            
            
            <p id="SvaT_3.164">
               śivāmbho 'streṇa samprokṣya kavacenāvaguṇṭhayet <br />
               pūjayitvā vidhānena gandhapuṣpādidhūpakaiḥ //
                <span class="ref">SvaT_3.164</span></p>
            
            
            <p id="SvaT_3.165">
               prasārayedgṛhītvā tan mūrdhādyaṅguṣṭhakāvadhi <br />
               śiṣyasya stabdhadehasya nāḍībhūtaṃ vicintayet //
                <span class="ref">SvaT_3.165</span></p>
            
            
            <p id="SvaT_3.166">
               suṣumnā madhyamā nāḍī sarvanāḍīsamanvitā <br />
               oṃkārādi svanāmnā tu namaskārāvasānakam //
                <span class="ref">SvaT_3.166</span></p>
            
            
            <p id="SvaT_3.167">
               śiṣyadehasthitāṃ nāḍīṃ sūtre saṃgṛhya yojayet <br />
               gandhapuṣpādibhiḥ pūjya kavacenāvaguṇṭhayet //
                <span class="ref">SvaT_3.167</span></p>
            
            
            <p id="SvaT_3.168">
               sannidhānāhutīstisraḥ svanāmapadajātikāḥ <br />
               śivāmbho 'streṇa samprokṣya śiṣyasya hṛdayaṃ punaḥ //
                <span class="ref">SvaT_3.168</span></p>
            
            
            <p id="SvaT_3.169">
               tāḍayedastrapuṣpeṇa hṛdi citsaṃhṛtā bhavet <br />
               huṃkāroccārayogena recakena viśeddhṛdi //
                <span class="ref">SvaT_3.169</span></p>
            
            
            <p id="SvaT_3.170">
               nāḍīrandhreṇa gatvā tu caitanyaṃ bhāvayecchiṣoḥ <br />
               kadambagolakākāraṃ sphurattārakasannibham //
                <span class="ref">SvaT_3.170</span></p>
            
            
            <p id="SvaT_3.171">
               hṛtsthaṃ chittvāstrakhaḍgena humphaṭkārāntajātinā <br />
               dhāmnā cāṅkuśarūpeṇa karṣecchaktyavadhi kramāt //
                <span class="ref">SvaT_3.171</span></p>
            
            
            <p id="SvaT_3.172">
               dvādaśāntaṃ tu saṃgṛhya sampuṭya hṛdayena tu <br />
               saṃhāramudrayā yojyaṃ sūtre nāḍīprakalpite //
                <span class="ref">SvaT_3.172</span></p>
            
            
            <p id="SvaT_3.173">
               vyāpakaṃ bhāvayitvā tu kavacenāvaguṇṭhayet <br />
               bhairaveṇāhutīstisraḥ sannidhānasya hetave //
                <span class="ref">SvaT_3.173</span></p>
            
            
            <p id="SvaT_3.174">
               dvitīyaḥ sūtradehastu pāśā yatra sthitāstvime <br />
               bandyāścedyāstathā dāhyāḥ sūtrasthāne na vigrahe //
                <span class="ref">SvaT_3.174</span></p>
            
            
            <p id="SvaT_3.175">
               pāśāstu trividhā bhāvyā māyīyāṇavakarmajāḥ <br />
               caitanyarodhakāstvete kāryakāraṇarūpiṇaḥ //
                <span class="ref">SvaT_3.175</span></p>
            
            
            <p id="SvaT_3.176">
               malaḥ karma nimittaṃ tu naimittikamataḥ param <br />
               ādhārarūpaṃ naimittaṃ śarīrabhuvanādikam //
                <span class="ref">SvaT_3.176</span></p>
            
            
            <p id="SvaT_3.177">
               nimittamabhilāṣākhyaṃ vicitrairheturūpakaiḥ <br />
               tāṃścāvalokayet sūtre bandhyabandhanahetutaḥ //
                <span class="ref">SvaT_3.177</span></p>
            
            
            <p id="SvaT_3.178">
               pāśānāṃ tāḍanaṃ kāryaṃ humphaṭkārāntajātinā <br />
               svanāmapraṇavādyena śāntyatītādyanukramāt //
                <span class="ref">SvaT_3.178</span></p>
            
            
            <p id="SvaT_3.179">
               puṣpeṇa tāḍayenmūrdhni grāhyaṃ hūmādi yojayet <br />
               huṃpha.kārāntayogenāgṛhya saṃhāramudrayā //
                <span class="ref">SvaT_3.179</span></p>
            
            
            <p id="SvaT_3.180">
               dhāmnā tu yojayet sūtre namaskārāntayoginā <br />
               evaṃ śāntyādikān pāśān sthānāt saṃgṛhya yojayet //
                <span class="ref">SvaT_3.180</span></p>
            
            
            <p id="SvaT_3.181">
               bhāvayettrividhān pāśān pañcatattvādhvavyāpakān <br />
               trayāṇāṃ vyāpikā śaktiḥ kriyākhyā pārameśvarī //
                <span class="ref">SvaT_3.181</span></p>
            
            
            <p id="SvaT_3.182">
               śāntyatītādibhedena pañcasaṃjñāpratiṣṭhitā <br />
               ādheyagraha ādhāraṃ gṛhītaṃ bhāvayet paśoḥ //
                <span class="ref">SvaT_3.182</span></p>
            
            
            <p id="SvaT_3.183">
               gandhapuṣpādibhiḥ pūjya sūtre pāśāṃśtu tarpayet <br />
               śāntyatītākrameṇaiva āhutīnāṃ trayaṃ trayam //
                <span class="ref">SvaT_3.183</span></p>
            
            
            <p id="SvaT_3.184">
               sannidhānāya pāśānām ataḥ pāśāṃstu dīpayet <br />
               svanāmajātiphaṭkāradhāmabhiśca trayaṃ trayam //
                <span class="ref">SvaT_3.184</span></p>
            
            
            <p id="SvaT_3.185">
               viśleṣakaraṇārthaṃ tu pāśānāṃ dīpanaṃ bhavet <br />
               dīptāḥ pāśāstato bandhyās tāḍanagrahaṇādinā //
                <span class="ref">SvaT_3.185</span></p>
            
            
            <p id="SvaT_3.186">
               sūtrasthāṃstāḍayetpuṣpaiḥ svadehasthāniva kramāt <br />
               dhāmnā ca sampuṭīkṛtya svanāmnā ca sakṛtsakṛt //
                <span class="ref">SvaT_3.186</span></p>
            
            
            <p id="SvaT_3.187">
               bandhane tu prayogo 'yaṃ sūtre granthīn pradāpayet <br />
               bandhane parimāṇaṃ ca karmaṇo viṣayasya ca //
                <span class="ref">SvaT_3.187</span></p>
            
            
            <p id="SvaT_3.188">
               ṣaṭtriṃśattattvamadhyastho bhuṅkte bhogaṃ na cānyathā <br />
               pāśān saṃsthāpya pātre tu saṃpātaṃ juhuyāt sakṛt //
                <span class="ref">SvaT_3.188</span></p>
            
            
            <p id="SvaT_3.189">
               pātrasampuṭamadhyasthān sthaṇḍile vinivedayet <br />
               nītvā samarpayet kumbhe pāśān saṃrakṣa he vibho //
                <span class="ref">SvaT_3.189</span></p>
            
            
            <p id="SvaT_3.190">
               darbhaṃ vimocayecchiṣyaṃ puṣpaṃ pāṇau pradāpayet <br />
               shtaṇḍile śivakumbhe ca śivāgnau ca prapūjayet //
                <span class="ref">SvaT_3.190</span></p>
            
            
            <p id="SvaT_3.191">
               tataḥ pradakṣiṇaṃ kṛtvā daṇḍavannipatedbhuvi <br />
               utthāpya pañcagavyādīn dadyādvai bhairaveṇa tu //
                <span class="ref">SvaT_3.191</span></p>
            
            
            <p id="SvaT_3.192">
               gomayena śucau deśe kāryaṃ maṇḍalakatrayam <br />
               ekasmin maṇḍale viṣṭaḥ pañcagavyaṃ śiśuḥ pibet //
                <span class="ref">SvaT_3.192</span></p>
            
            
            <p id="SvaT_3.193">
               upaviśya dvitīye tu carukaṃ prāśayedbudhaḥ <br />
               ācamya dantakāṣṭhaṃ tu tṛtīye maṇḍale sthitaḥ //
                <span class="ref">SvaT_3.193</span></p>
            
            
            <p id="SvaT_3.194">
               bhakṣayitvā ca deveśi tataścaiva vinikṣipet <br />
               pūrvaṃ paścāttathaiśordhvaṃ cottarasyāṃ ca śobhanam //
                <span class="ref">SvaT_3.194</span></p>
            
            
            <p id="SvaT_3.195">
               anyasyāmaśubhaṃ viddhi tasya homaḥ śataṃ bhavet <br />
               ācāryo juhuyāt paścāt prāyaścittaṃ śivena tu //
                <span class="ref">SvaT_3.195</span></p>
            
            
            <p id="SvaT_3.196">
               vidhernyūnātiriktasya cittavikṣepakarmaṇi <br />
               aṣṭottaraśataṃ hutvā prāyaścittād viśuddhyati //
                <span class="ref">SvaT_3.196</span></p>
            
            
            <p id="SvaT_3.197">
               paścātsantarpayeddhomasahasreṇa śatena vā <br />
               mantrāṃśca daśabhāgena vahnau naivedyadāpanam //
                <span class="ref">SvaT_3.197</span></p>
            
            
            <p id="SvaT_3.198">
               viśeṣapūjanaṃ cārghaṃ mudrābandhaṃ varānane <br />
               stotraṃ vādyaṃ tataḥ kṛtvā caruṃ prāśya visarjayet //
                <span class="ref">SvaT_3.198</span></p>
            
            
            <p id="SvaT_3.199">
               nirodhārgheṇa cārghaṃ tu dattvā caiva varānane <br />
               recakena tu saṃgṛhya bhairavaṃ tamanusmaran //
                <span class="ref">SvaT_3.199</span></p>
            
            
            <p id="SvaT_3.200">
               muṣṭinā pūritaṃ nītvā pūjayitvā varānane <br />
               agniṣṭhaṃ vai pūrakeṇa gṛhītvā sthāpayet punaḥ //
                <span class="ref">SvaT_3.200</span></p>
            
            
            <p id="SvaT_3.201">
               tatrasthaṃ pūjayitvā ca kalaśe tu vinikṣipet <br />
               kusumādibhirabhyarcya kumbha eva tu bhairavam //
                <span class="ref">SvaT_3.201</span></p>
            
            
            <p id="SvaT_3.202">
               prakṣipya caiva nirmālyaṃ gomayena spṛśet priye <br />
               śivāmbhasā tu samprokṣya śiṣye śayyāṃ prakalpayet //
                <span class="ref">SvaT_3.202</span></p>
            
            
            <p id="SvaT_3.203">
               gṛhiṇo darbhaśayyāṃ tu yatervai bhasmanā priye <br />
               pūrvāśirā gṛhī kāryo yatirvai dakṣiṇāśirāḥ //
                <span class="ref">SvaT_3.203</span></p>
            
            
            <p id="SvaT_3.204">
               tatra sthitasya śiṣyasya śikhābandhaṃ varānane <br />
               siddhārtharocanādyaiśca rakṣāṃ kuryādasiṃ smaran //
                <span class="ref">SvaT_3.204</span></p>
            
            
            <p id="SvaT_3.205">
               bhasmanā rocanādyaiśca astraprākāracintanam <br />
               kavacenāvaguṇṭhyaiva śiṣyaṃ tu svāpayettataḥ //
                <span class="ref">SvaT_3.205</span></p>
            
            
            <p id="SvaT_3.206">
               tataścaiva tu nirgatya balikarma samārabhet <br />
               balistu kalpitaḥ pūrvaṃ sarvabhūteṣvathādarāt //
                <span class="ref">SvaT_3.206</span></p>
            
            
            <p id="SvaT_3.207">
               taṃ tu saṃgṛhya deveśi pūrvādīśāntakaṃ kṣipet <br />
               bhūtā ye vividhākārā divyabhaumāntarikṣagāḥ //
                <span class="ref">SvaT_3.207</span></p>
            
            
            <p id="SvaT_3.208">
               pātālatalasaṃsthāśca śivayāge subhāvitāḥ <br />
               dhruvādisarvabhūtāśca aindrādyāśāsthitāśca ye //
                <span class="ref">SvaT_3.208</span></p>
            
            
            <p id="SvaT_3.209">
               svāhākārasamāyogāt tṛpyantūccārayan kṣipet <br />
               namaskāreṇa sampūjya gandhairdhūpairanukramāt //
                <span class="ref">SvaT_3.209</span></p>
            
            
            <p id="SvaT_3.210">
               pūrvādīśānaparyantam adhaścordhvaṃ samantataḥ <br />
               koṇasthān kṣetrapālāṃśca patitāñchvapacānapi //
                <span class="ref">SvaT_3.210</span></p>
            
            
            <p id="SvaT_3.211">
               baliṃ dattvā tu sarvebhya ācamya ca varānane <br />
               sakalīkaraṇaṃ kṛtvā krameṇa prāśayeccarum //
                <span class="ref">SvaT_3.211</span></p>
            
            
            <p id="SvaT_3.212">
               sahāyaiḥ sahito vīra ekacittaḥ samāhitaḥ <br />
               prāṅmukha udaṅmukho vā maṇḍalasthaḥ pṛthakpṛthak //
                <span class="ref">SvaT_3.212</span></p>
            
            
            <p id="SvaT_3.213">
               pañcagavyaṃ pibet pūrvaṃ carukaṃ dantadhāvanam <br />
               prāśyaivaṃ sakalīkṛtya rakṣāṃ pūrvavadeva ca //
                <span class="ref">SvaT_3.213</span></p>
            
            
            <p id="SvaT_3.214">
               yāgabūmau svapet pāścāc chiṣyaiḥ saha varānane <br />
               bhairavadhyānayogena samādhau jāgradeva vā //
                <span class="ref">SvaT_3.214</span></p>
            
            
            
            <p>svacchandatantre 'dhivāsapaṭalastṛtīyaḥ</p>
            
            
            </div>
         
         <div id="d1e11988">
            
            <h3>caturthaḥ paṭalaḥ</h3>
            adhivāsānantarabhāvinīṃ dīkṣāṃ prastāvayituṃ śrībhairava uvāca
            
            <p id="SvaT_4.1">
               pratyūṣe vimale kṛtvā śaucādyān purrvavatkramāt <br />
               sakalīkaraṇaṃ kṛtvā pūrvavat praviśedgṛham //
                <span class="ref">SvaT_4.1</span></p>
            
            
            <p id="SvaT_4.2">
               śiṣyaśca śucirācāntaḥ puṣpahastaḥ (...) guruṃ tataḥ <br />
               praṇamya śirasā (...) hṛṣṭo guroḥ svapnānnivedayet //
                <span class="ref">SvaT_4.2</span></p>
            
            
            <p id="SvaT_4.3">
               śubhān svapnān pravakṣyāmi aśubhāṃśca varānane <br />
               svapneṣu madirāpānam āmamāṃsasya bhakṣaṇam //
                <span class="ref">SvaT_4.3</span></p>
            
            
            <p id="SvaT_4.4">
               krimiviṣṭhānulepaṃ ca rudhireṇābhiṣecanam <br />
               bhakṣaṇaṃ dadhibhaktasya śvetavastrānulepanam //
                <span class="ref">SvaT_4.4</span></p>
            
            
            <p id="SvaT_4.5">
               śvetātapatraṃ mūrdhasthaṃ śvetasragdāma bhūṣaṇam <br />
               siṃhāsanaṃ rathaṃ yānaṃ dhvajaṃ rājyābhiṣecanam //
                <span class="ref">SvaT_4.5</span></p>
            
            
            <p id="SvaT_4.6">
               ratnāṅgābharaṇādīni tāmbūlaṃ phalameva ca <br />
               darśanaṃ śrīsarasvatyoḥ śubhanāryavagūhanam //
                <span class="ref">SvaT_4.6</span></p>
            
            
            <p id="SvaT_4.7">
               narendrairṛṣibhirdevaiḥ siddhavidyādharairgaṇaiḥ <br />
               ācāryaiḥ saha saṃvādaṃ kṛtvā svapne prasiddhyati //
                <span class="ref">SvaT_4.7</span></p>
            
            
            <p id="SvaT_4.8">
               nadīsamudrataraṇam ākāśagamanaṃ tathā <br />
               bhāskarodayanaṃ caiva prajvalantaṃ hutāśanam //
                <span class="ref">SvaT_4.8</span></p>
            
            
            <p id="SvaT_4.9">
               grahanakṣatratārāṇāṃ candrabimbasya darśanam <br />
               harmyasyārohaṇaṃ caiva prāsādaśikhare 'pi vā //
                <span class="ref">SvaT_4.9</span></p>
            
            
            <p id="SvaT_4.10">
               narāśvavṛṣapotebhataruśailāgrarohaṇam <br />
               vimānagamanaṃ caiva siddhamantrasya darśanam //
                <span class="ref">SvaT_4.10</span></p>
            
            
            <p id="SvaT_4.11">
               lābhaḥ siddhacaroścaiva devādīnāṃ ca darśanam <br />
               guṭikāṃ dantakāṣṭhaṃ ca khaḍgapādukarocanāḥ //
                <span class="ref">SvaT_4.11</span></p>
            
            
            <p id="SvaT_4.12">
               upvītāñjanaṃ caiva amṛtaṃ pāratauṣadhīḥ <br />
               śaktiṃ kamaṇḍaluṃ padmam akṣasūtraṃ manaḥśilām //
                <span class="ref">SvaT_4.12</span></p>
            
            
            <p id="SvaT_4.13">
               prajvalatsiddhadravyāṇi gairikāntāni yāni ca <br />
               dṛṣṭvā siddhyati svapnānte kṣitilābhaṃ vraṇaṃ tathā //
                <span class="ref">SvaT_4.13</span></p>
            
            
            <p id="SvaT_4.14">
               kṣatajārṇavasāṃgrāmataraṇaṃ vijayaṃ raṇe <br />
               jvalatpitṛvanaṃ ramyaṃ vīravīreśibhirvṛtam //
                <span class="ref">SvaT_4.14</span></p>
            
            
            <p id="SvaT_4.15">
               vīravetālasiddhaiśca mahāmāṃsasya vikrayam <br />
               mahāpāśoḥ saṃvibhāgaṃ labdhvā devebhya ādarāt //
                <span class="ref">SvaT_4.15</span></p>
            
            
            <p id="SvaT_4.16">
               ātmanā pūjayan devaṃ japan dhyāyan stuvannapi <br />
               suhutaṃ cānalaṃ dīptaṃ pūjitaṃ vā prapaśyati //
                <span class="ref">SvaT_4.16</span></p>
            
            
            <p id="SvaT_4.17">
               haṃsasārasacakrāhvamayūraśavarohaṇam <br />
               mātṛbhirbhairavaścaiva mātṛrudragaṇaiḥ saha //
                <span class="ref">SvaT_4.17</span></p>
            
            
            <p id="SvaT_4.18">
               bhairavaṃ bhairavīṃ dṛṣṭvā siddhyatyatra na saṃśayaḥ <br />
               śubhāḥ svapnā mayākhyātā aśubhāṃśca nibodha me //
                <span class="ref">SvaT_4.18</span></p>
            
            
            <p id="SvaT_4.19">
               tailābhyaṅgastathā pānaṃ viśanaṃ ca rasātale <br />
               andhakūpe ca patanam atha paṅke nimajjanam //
                <span class="ref">SvaT_4.19</span></p>
            
            
            <p id="SvaT_4.20">
               vṛkṣavāhanayānebhyaḥ patanaṃ harmyaparvatāt <br />
               kartanaṃ karṇanāsābhyām atha vā hastapādayoḥ //
                <span class="ref">SvaT_4.20</span></p>
            
            
            <p id="SvaT_4.21">
               patanaṃ dantakośānām ṛkṣavānaradarśanam <br />
               vetālakrūrasatvānāṃ tathaiva kālapūruṣāḥ //
                <span class="ref">SvaT_4.21</span></p>
            
            
            <p id="SvaT_4.22">
               kṛṣṇordhvakeśā malināḥ kṛṣṇamālyāmbaracchadāḥ <br />
               raktākṣī strī ca yaṃ svapne puruṣaṃ tvavagūhayet //
                <span class="ref">SvaT_4.22</span></p>
            
            
            <p id="SvaT_4.23">
               mriyate nātra saṃdeho yadi śāntiṃ na kārayet <br />
               gṛhaprasādabhedaṃ ca śayyāvastrāsaneṣu ca //
                <span class="ref">SvaT_4.23</span></p>
            
            
            <p id="SvaT_4.24">
               ātmano 'bhibhavaṃ saṃkhya ātmadravyāpahāraṇam <br />
               kharoṣṭraśvasṛgāleṣu kaṅkagṛdhrabakeṣu ca //
                <span class="ref">SvaT_4.24</span></p>
            
            
            <p id="SvaT_4.25">
               mahiṣolūkakākeṣu rohaṇam ca pravartanam <br />
               bhakṣaṇam pakvamāṃsasya raktamālyānulepanam //
                <span class="ref">SvaT_4.25</span></p>
            
            
            <p id="SvaT_4.26">
               kṛṣṇaraktāni vastrāṇi vikṛtātmā prapaśyati <br />
               hasanaṃ valganaṃ svapne mlānasragdāmadhāraṇam //
                <span class="ref">SvaT_4.26</span></p>
            
            
            <p id="SvaT_4.27">
               svamāṃsotkartanaṃ bandhaṃ kṛṣṇasarpeṇa bhakṣaṇam <br />
               udvāhaṃ ca tathā svapne dṛṣṭvā naiva prasidhyati //
                <span class="ref">SvaT_4.27</span></p>
            
            
            <p id="SvaT_4.28">
               aśubhā hyevamākhyātā vijñeyā deśikottamaiḥ <br />
               śubhāstatrānumedyāstu aśubheṣu tu homayet //
                <span class="ref">SvaT_4.28</span></p>
            
            
            <p id="SvaT_4.29">
               aṣṭottaraśataṃ dhāmnā prāyaścittādviśuddhyati <br />
               pūrvavat sakalīkṛtya vighnoccāṭanarakṣaṇam //
                <span class="ref">SvaT_4.29</span></p>
            
            
            <p id="SvaT_4.30">
               veṣṭanaṃ pūrvavat kuryāc chivambhaḥ śivahastakam <br />
               lokapālāṃstu saṃpūjya śivakumbhaṃ ca sthaṇḍilam //
                <span class="ref">SvaT_4.30</span></p>
            
            
            <p id="SvaT_4.31">
               agnikāryaṃ yathāpūrvaṃ pūrṇāhutiprapātanam <br />
               prāyaścittaṃ tataḥ paścād dusvapnārthaṃ yaduktavān //
                <span class="ref">SvaT_4.31</span></p>
            
            
            <p id="SvaT_4.32">
               evaṃ pūjādikaṃ kṛtvā visṛjya sthaṇḍilacchivam <br />
               nirmālyāpanayaṃ kṛtvā bhūmiṃ saṃśodhya pūrvavat //
                <span class="ref">SvaT_4.32</span></p>
            
            
            <p id="SvaT_4.33">
               nityakarma tataḥ kuryāt pūjāhomajapādikam <br />
               nityāhnike samāpte tu naimittikamathācaret //
                <span class="ref">SvaT_4.33</span></p>
            
            
            <p id="SvaT_4.34">
               upalipya śivāmbhobhir bramhmasthānaṃ prapūjayet <br />
               bhāvena gandhapuṣ.pādyaiḥ tato maṇḍalamālikhet //
                <span class="ref">SvaT_4.34</span></p>
            
            
            <p id="SvaT_4.35">
               karaṇīṃ khaṭikāṃ caiva bhairaveṇa prapūjayet <br />
               dhāmnā tu rajasāṃ pātaḥ sitādyaśvāgamoditaḥ //
                <span class="ref">SvaT_4.35</span></p>
            
            
            <p id="SvaT_4.36">
               niṣpanne maṇḍale snātvā nityakarma samācaret <br />
               nityakarmasamāptau tu kuryānnaimittikaṃ budhaḥ //
                <span class="ref">SvaT_4.36</span></p>
            
            
            <p id="SvaT_4.37">
               snānādi pūrvamantraiḥ sakalīkaraṇādikam <br />
               ātmarakṣāstraprākāradvārapālādipūjanam //
                <span class="ref">SvaT_4.37</span></p>
            
            
            <p id="SvaT_4.38">
               vighnoccāṭanadigbandhau bhūpātālakhavāsinām <br />
               astraprākāramāropya kavacenāvaguṇṭhanam //
                <span class="ref">SvaT_4.38</span></p>
            
            
            <p id="SvaT_4.39">
               udaṅmukhaṃ tūpaviṣṭaḥ karaśuddhyādi pūrvavat <br />
               śivāmbhaḥ śivahastaṃ ca arghatrayaprakalpanam //
                <span class="ref">SvaT_4.39</span></p>
            
            
            <p id="SvaT_4.40">
               lokapālāṃstu saṃpūjya śivakumbhaṃ prapūjayet <br />
               maṇḍalasyāgrato bhūtvā maṇḍalaṃ prokṣya cāsinā //
                <span class="ref">SvaT_4.40</span></p>
            
            
            <p id="SvaT_4.41">
               varmaṇā veṣṭayet paścāt praṇavenābhimantrayet <br />
               aṣṭottaraśataṃ dhāmnā rajodoṣairviśuddhyati //
                <span class="ref">SvaT_4.41</span></p>
            
            
            <p id="SvaT_4.42">
               caturdikṣvastraṃ saṃpūjya dvāre gandhādibhiḥ kramāt <br />
               prākāraṃ bhāvayedastraṃ maṇḍalaṃ praviśet tataḥ //
                <span class="ref">SvaT_4.42</span></p>
            
            
            <p id="SvaT_4.43">
               gurūn saṃpūjya vighneśaṃ puṣpādyaiḥ praṇavena tu <br />
               anantamāsanaṃ prāgvac chivāntaṃ praṇavena tu //
                <span class="ref">SvaT_4.43</span></p>
            
            
            <p id="SvaT_4.44">
               mūrtyādi pūrvannyasyed dhṛdādyāvaraṇāntagam <br />
               pūrvoktavidhinā pūjya naivedyāni nivedayet //
                <span class="ref">SvaT_4.44</span></p>
            
            
            <p id="SvaT_4.45">
               nirodhārgheṇa cārdhaṃ tu datvā caiva nirodhayet <br />
               japadhyānādikaṃ kṛtvā agniṣṭhaṃ bhairavaṃ yajet //
                <span class="ref">SvaT_4.45</span></p>
            
            
            <p id="SvaT_4.46">
               nāḍīsaṃdhānakaṃ triṣṭhaṃ kṛtvā saṃtarpayedvibhum <br />
               ātmano niṣkaloccāraṃ kṛtvā kumbhe niveśayet //
                <span class="ref">SvaT_4.46</span></p>
            
            
            <p id="SvaT_4.47">
               kalaśasthasya vāmena rocayet pūrayettataḥ <br />
               maṇḍalasthasya savyena punarvāmena rocayet //
                <span class="ref">SvaT_4.47</span></p>
            
            
            <p id="SvaT_4.48">
               agniṣṭhasya tu tattejo dakṣiṇena viśan smaret <br />
               evaṃ sādhanakaṃ kṛtvā tatastarpaṇamārabhet //
                <span class="ref">SvaT_4.48</span></p>
            
            
            <p id="SvaT_4.49">
               daśabhāgavibhāgena hutvā pūrṇāhutiṃ kṣipet <br />
               prāyaścittaviśuddhyarthaṃ kuryādaṣṭottaraṃ śatam //
                <span class="ref">SvaT_4.49</span></p>
            
            
            <p id="SvaT_4.50">
               vidheḥ pūrṇātiriktasya dhāmnā pūrṇāhutiṃ tataḥ <br />
               ācāryoṭhārdhahastastu maṇḍalaṃ praviśettataḥ //
                <span class="ref">SvaT_4.50</span></p>
            
            
            <p id="SvaT_4.51">
               saṃpūjya parameśānaṃ puṣpādyairardhapaścimam <br />
               mudrāṃ baddhvā praṇamyādau jānubhyāmavaniṃ gataḥ //
                <span class="ref">SvaT_4.51</span></p>
            
            
            <p id="SvaT_4.52">
               vijñāpayeta paśvarthaṃ prārabdhyoyaṃ makhottamaḥ <br />
               snānādhivāsanādyaṃ yan maṇḍale 'gnau ca yatkṛtam //
                <span class="ref">SvaT_4.52</span></p>
            
            
            <p id="SvaT_4.53">
               vidhānaṃ puṣkalaṃ samyak tvatprasādādihāstu tat <br />
               idānīṃ śiṣyadehe tu sakalīkaraṇādikā //
                <span class="ref">SvaT_4.53</span></p>
            
            
            <p id="SvaT_4.54">
               yojanyantādhvaśuddhistu tvatprasādāt prasiddhyatu <br />
               evamastvityanujñātaḥ parameśena vīrarāṭ //
                <span class="ref">SvaT_4.54</span></p>
            
            
            <p id="SvaT_4.55">
               labdhānujñaḥ prahṛṣṭātmā niṣkrāmenmaṇḍalādbahiḥ <br />
               paśvarthāya kṛtaṃ yattu tadgṛhītvārdhapātrakam //
                <span class="ref">SvaT_4.55</span></p>
            
            
            <p id="SvaT_4.56">
               dhāmnastu dakṣiṇe bhāge kārayenmaṇḍalaṃ guruḥ <br />
               praṇavāsanaṃ kuśairnyasya śuciṃ śiṣyaṃ niveśayet //
                <span class="ref">SvaT_4.56</span></p>
            
            
            <p id="SvaT_4.57">
               śivāmbho 'streṇa saṃtāḍya bhasmanā ca kuśaiḥ kramāt <br />
               maṇḍale kalpite śiṣyaṃ mūrtibhūtaṃ prakalpayet //
                <span class="ref">SvaT_4.57</span></p>
            
            
            <p id="SvaT_4.58">
               upaviśya karanyāsaṃ nirdāhādyastrapūrvakam <br />
               sabāhyābhyantaraṃ nyāsaṃ mantrasaṃdhānameva ca //
                <span class="ref">SvaT_4.58</span></p>
            
            
            <p id="SvaT_4.59">
               śivahastaḥ pradātavyo dhyātvā devaṃ sujājvalam <br />
               mūrdhni saṃpātayettejaḥ pāśāṅkuravināśanam //
                <span class="ref">SvaT_4.59</span></p>
            
            
            <p id="SvaT_4.60">
               utthāpya ca tato nītvā maṇḍalaṃ tu praveśayet <br />
               vastraṃ saṃprokṣya toyena kavacenāvaguṇṭhayet //
                <span class="ref">SvaT_4.60</span></p>
            
            
            <p id="SvaT_4.61">
               pūjayedgandhapuṣpādyair bhairaveṇābhimantrayet <br />
               netre baddhā tu netreṇa puṣpaṃ pāṇau pradāpayet //
                <span class="ref">SvaT_4.61</span></p>
            
            
            <p id="SvaT_4.62">
               akāmānnikṣipetpuṣpaṃ devasyābhimukhaṃ sthitaḥ <br />
               puṣpapātavaśānnāma kuryādvai sādhakasya ca //
                <span class="ref">SvaT_4.62</span></p>
            
            
            <p id="SvaT_4.63">
               mumukṣorgururicchātaḥ nāma vai sādhakasya vā <br />
               mukhamudghāṭya taṃ śiṣyaṃ śivāya praṇipātayet //
                <span class="ref">SvaT_4.63</span></p>
            
            
            <p id="SvaT_4.64">
               pradakṣiṇamataḥ kṛtvā maṇḍalegnau praṇamya ca <br />
               agnikuṇḍasamīpe tu ācāryaḥ paśunā saha //
                <span class="ref">SvaT_4.64</span></p>
            
            
            <p id="SvaT_4.65">
               ātmasavyetha digbhāge maṇḍalaṃ praṇavena tu <br />
               pūrvannāḍisaṃdhānaṃ tad arthaṃ cāhutitrayam //
                <span class="ref">SvaT_4.65</span></p>
            
            
            <p id="SvaT_4.66">
               saṃpātābhihutiṃ kṛtvā aṇutarpaṇameva ca <br />
               pūrṇāhutiṃ tato dattvā prāyaścittāni homayet //
                <span class="ref">SvaT_4.66</span></p>
            
            
            <p id="SvaT_4.67">
               dhāmnā cāṣṭaśataṃ paścāt pātayedāhutitrayam <br />
               jātyuddhāre dhruveṇaiva dvijatvāpādane tathā //
                <span class="ref">SvaT_4.67</span></p>
            
            
            <p id="SvaT_4.68">
               bījāhāre tathā deśabhāvaśuddhau dvijo bhavet <br />
               praṇavenāhutīstisro rudrāṃśāpādane tathā //
                <span class="ref">SvaT_4.68</span></p>
            
            
            <p id="SvaT_4.69">
               astreṇa prokṣayecchiṣyaṃ puṣpayuktena tāḍayet <br />
               recakena tato gatvā śiṣyadehe viśeddhṛdi //
                <span class="ref">SvaT_4.69</span></p>
            
            
            <p id="SvaT_4.70">
               oṃkārādi śivaṃ japtvā astramantraṃ phaḍantagam <br />
               viśleṣakaraṇaṃ kṛtvā caitanyasya vidhānataḥ //
                <span class="ref">SvaT_4.70</span></p>
            
            
            <p id="SvaT_4.71">
               chedayedastramantreṇa kavacenāvaguṇṭhayet <br />
               aṅkuśena samākṛṣya dvādaśānte tu kārayet //
                <span class="ref">SvaT_4.71</span></p>
            
            
            <p id="SvaT_4.72">
               tatrasthaḥ pudgalo grāhyaḥ saṃpuṭyaiva dhruveṇa tu <br />
               saṃhāramudrayā samyak pūrakeṇa viśeddhṛdi //
                <span class="ref">SvaT_4.72</span></p>
            
            
            <p id="SvaT_4.73">
               saṃskubhya sarasīkṛtya recayetpudgalaṃ punaḥ <br />
               tyajantaṃ devatāṣaṭkaṃ tataścāpi svakaṃ padam //
                <span class="ref">SvaT_4.73</span></p>
            
            
            <p id="SvaT_4.74">
               tatrasthaṃ pudgalaṃ gṛhya saṃpuṭya ca bhavena tu <br />
               saṃhāramudrayoddhṛtya śiṣyasya hṛdi yojayet //
                <span class="ref">SvaT_4.74</span></p>
            
            
            <p id="SvaT_4.75">
               bhairaveṇābhimantrya evam upavītaṃ śiśordadet <br />
               ādhānādyāvadantyeṣṭiṃ dvijatve saṃskṛto bhavet //
                <span class="ref">SvaT_4.75</span></p>
            
            
            <p id="SvaT_4.76">
               piṇḍasyāpādanaṃ jāteḥ āhutitritayena tu <br />
               caitanyasyāpi saṃskāram ādhānāntyeṣṭitaḥ param //
                <span class="ref">SvaT_4.76</span></p>
            
            
            <p id="SvaT_4.77">
               sūkṣmavijñānataḥ kṛtvā dvijatve saṃskṛto bhavet <br />
               śatahomaṃ sahasraṃ vā hutvā pūrṇāhutiṃ tataḥ //
                <span class="ref">SvaT_4.77</span></p>
            
            
            <p id="SvaT_4.78">
               samayī saṃskṛto hyevaṃ vacaneṣyārhatā bhavet <br />
               śravaṇe 'dhyayane home pūjanādau tathaiva ca //
                <span class="ref">SvaT_4.78</span></p>
            
            
            <p id="SvaT_4.79">
               caryādhyānaviśuddhātmā labhate padamaiśvaram <br />
               atha dīkṣādhvaśuddhyarthaṃ bhuktimuktiphalārthinām //
                <span class="ref">SvaT_4.79</span></p>
            
            
            <p id="SvaT_4.80">
               vidhānamucyate sūkṣmaṃ pāśavicchattikārakam <br />
               guruḥ saṃpṛcchate śiṣyaṃ dvividhaṃ phalakāṅkṣiṇam //
                <span class="ref">SvaT_4.80</span></p>
            
            
            <p id="SvaT_4.81">
               phalamākāṅkṣase yādṛk tādṛk sādhanamārabhe <br />
               vāsanābhedataḥ prāptiḥ sādhyamantrapracoditā //
                <span class="ref">SvaT_4.81</span></p>
            
            
            <p id="SvaT_4.82">
               mantramudrādhvadravyāṇāṃ homaḥ sādhāraṇaḥ smṛtaḥ <br />
               vāsanābhedato bhinnaḥ śiṣyāṇāṃ ca gurostathā //
                <span class="ref">SvaT_4.82</span></p>
            
            
            <p id="SvaT_4.83">
               sādhako dvividhastatra śivadharmyekataḥ sthitaḥ <br />
               śivamantraviśuddhādhvā sādhyamantraniyojitaḥ //
                <span class="ref">SvaT_4.83</span></p>
            
            
            <p id="SvaT_4.84">
               jñānavāṃścābhiṣiktaśca mantrārādhanatatparaḥ <br />
               trividhāyāstu siddhervai so 'trārhaḥ śivasādhakaḥ //
                <span class="ref">SvaT_4.84</span></p>
            
            
            <p id="SvaT_4.85">
               dvitīyo lokamārgastha iṣṭāpūrtavidhau rataḥ <br />
               karmakṛtphalamākāṅkṣañ śubhaikastho 'śubhojjhitaḥ //
                <span class="ref">SvaT_4.85</span></p>
            
            
            <p id="SvaT_4.86">
               tasya kāryaṃ sadā mantrair aśubhāṃśavināśanam <br />
               gṛhastho vā yatirvāsāv āśramaikatamasthitaḥ //
                <span class="ref">SvaT_4.86</span></p>
            
            
            <p id="SvaT_4.87">
               mumukṣurdvividhaḥ prokto nirbījo bījavānpunaḥ <br />
               bālabāliśavṛddhastrībhogabhugvyādhitātmanām //
                <span class="ref">SvaT_4.87</span></p>
            
            
            <p id="SvaT_4.88">
               eṣāṃ nirbījikā dīkṣā samayadivivarjitā <br />
               vidvaddvandvasahānā tu sabījā kīrtitā priye //
                <span class="ref">SvaT_4.88</span></p>
            
            
            <p id="SvaT_4.89">
               dīkṣānugrāhikā teṣāṃ samayācārasaṃyutā <br />
               viśeṣasamayācārā mantrākhye ye prakīrtitāḥ //
                <span class="ref">SvaT_4.89</span></p>
            
            
            <p id="SvaT_4.90">
               te 'tra pālyāḥ prayatnena mokṣasiddhimabhīpsatā <br />
               sabījā sā tuvijñeyā putrakācāryayoḥ sthitā //
                <span class="ref">SvaT_4.90</span></p>
            
            
            <p id="SvaT_4.91">
               gṛhastho vāśramī vātha yatiḥ saṃkalpya dīkṣayet <br />
               pāśasūtrakamādāya śiṣyadehe 'valambayet //
                <span class="ref">SvaT_4.91</span></p>
            
            
            <p id="SvaT_4.92">
               adhvānaṃ saṃdhayedagnau dhāmnā caiva vicakṣaṇaḥ <br />
               kumbhamaṇḍalavahnisthaś cādhvātmasthaḥ śiśośca yaḥ //
                <span class="ref">SvaT_4.92</span></p>
            
            
            <p id="SvaT_4.93">
               sūtrasthaścāpi caikatra adhvasaṃdhiḥ prakīrtitaḥ <br />
               ṣaḍvidhasyādhvamārgasya sādhāraṇagatasya tu //
                <span class="ref">SvaT_4.93</span></p>
            
            
            <p id="SvaT_4.94">
               kuṇḍe saṃkalpya saṃśodhyamadhvasaṃdhau tu homayet <br />
               mūlamantrāṣṭaśatikamadhvasaṃdhānahetutaḥ //
                <span class="ref">SvaT_4.94</span></p>
            
            
            <p id="SvaT_4.95">
               adhvāvalokanaṃ paścād vyāpyavyāpakabhedataḥ <br />
               bhuvanavyāptitā tattveṣv anantādiśivāntake //
                <span class="ref">SvaT_4.95</span></p>
            
            
            <p id="SvaT_4.96">
               vyāpakāni ca ṣaṭtriṃśat mantravarṇapadātmakāḥ <br />
               tattvāntarbhāvinaḥ sarve vācyavācakayogataḥ //
                <span class="ref">SvaT_4.96</span></p>
            
            
            <p id="SvaT_4.97">
               kalāntarbhāvinaste vai nivṛttyādyāśca tāḥ smṛtāḥ <br />
               hṛdādyā vācakāstāsāṃ bījāmantrāḥ prakīrtitāḥ //
                <span class="ref">SvaT_4.97</span></p>
            
            
            <p id="SvaT_4.98">
               ekikasyāḥ kalāyāśca pṛthagvyāptiṃ vibhāvayet <br />
               pṛthivyādikalā jñeyā brahmādyāḥ kāraṇāśca te //
                <span class="ref">SvaT_4.98</span></p>
            
            
            <p id="SvaT_4.99">
               evaṃ vyāptiṃ bhāvayitvā adhvopasthāpanaṃ bhavet <br />
               trirāhutiṃ dhruveṇaiva adhvaśuddhirato bhavet //
                <span class="ref">SvaT_4.99</span></p>
            
            
            <p id="SvaT_4.100">
               agnau tu pūjite deve adhvanyāse kṛte sati <br />
               tadeva pādādārabhya pṛthivyādikramānnyaset //
                <span class="ref">SvaT_4.100</span></p>
            
            
            <p id="SvaT_4.101">
               dhāmādhiḥ praṇavādiśca nivṛttyai ca namaḥ punaḥ <br />
               upasthāpanamantro 'yaṃ vyāptiṃ dhyātvādhvasaṃsthitām //
                <span class="ref">SvaT_4.101</span></p>
            
            
            <p id="SvaT_4.102">
               nivṛttyabhyantare pṛthvī śatakoṭipravistarā <br />
               tasyāṃ ca bhuvanānāṃ ca śatamaṣṭottarāvadhi //
                <span class="ref">SvaT_4.102</span></p>
            
            
            <p id="SvaT_4.103">
               aṣṭāviṃśatiḥ padāni varṇa eko 'tra saṃsthitaḥ <br />
               mantrau dvāveva vijñeyau adhvaṣaṭkaṃ vibhāvayet //
                <span class="ref">SvaT_4.103</span></p>
            
            
            <p id="SvaT_4.104">
               puṣpagandhādinā pūjya saṃnidhāvāhutitrayam <br />
               māyīyā bhuvanākārā malāḥ karma ca saṃsthitāḥ //
                <span class="ref">SvaT_4.104</span></p>
            
            
            <p id="SvaT_4.105">
               śarīrabhuvanākārā māyīyāḥ parikīrtitāḥ <br />
               bhogahetuśca karma syād abhilāṣo malo 'tra tu //
                <span class="ref">SvaT_4.105</span></p>
            
            
            <p id="SvaT_4.106">
               evaṃ pāśatrayaṃ bhāvyaṃ dīkṣāyāmadhvasaṃsthitam <br />
               tadviśuddhyai ca dīkṣā ca kriyate sā yathāvidhi //
                <span class="ref">SvaT_4.106</span></p>
            
            
            <p id="SvaT_4.107">
               ādau śaktiṃ nyaseddevi kalātattvasamanvitām <br />
               hṛdā saṃkalpya vāgīśīṃ vyāpikāṃ sarvayoniṣu //
                <span class="ref">SvaT_4.107</span></p>
            
            
            <p id="SvaT_4.108">
               śatarudrādyanantāntaṃ yonayo vividhāḥ sthitāḥ <br />
               samakālamṛtutvena vāgīśīṃ saṃnidhāpayet //
                <span class="ref">SvaT_4.108</span></p>
            
            
            <p id="SvaT_4.109">
               dhruveṇa pūjayetpuṣpair gandhadhūpairanukramāt <br />
               oṃkāreṇāhutistisro vāgīśīsaṃnidhāpane //
                <span class="ref">SvaT_4.109</span></p>
            
            
            <p id="SvaT_4.110">
               śiṣyaṃ saṃprokṣya cāstreṇa tāḍayedastramuccaran <br />
               recakenātmano gatvā chindyāttasyāsinā hṛdaḥ //
                <span class="ref">SvaT_4.110</span></p>
            
            
            <p id="SvaT_4.111">
               dhāmnākṛṣya tadātmānaṃ dvādaśānte nidhāpayet <br />
               dhruveṇa tatsthaṃ saṃpuṭya caitanyaṃ mudrayātmani //
                <span class="ref">SvaT_4.111</span></p>
            
            
            <p id="SvaT_4.112">
               pūrayedbhairaveṇaiva kumbhayedrecayettataḥ <br />
               dvādaśāntāttu saṃgṛhya yojayedbhavamudrayā //
                <span class="ref">SvaT_4.112</span></p>
            
            
            <p id="SvaT_4.113">
               ātmānamīśvaraṃ dhyātvā māyāṃ vāgīśvarīmapi <br />
               saṃyojya tasyāṃ caitanyaṃ śarīrāṇyadhvani sṛjet //
                <span class="ref">SvaT_4.113</span></p>
            
            
            <p id="SvaT_4.114">
               prākkarmavāsanāśeṣaphalabhogatvahetave <br />
               yugapadbhinnabhogāni deśakālaśarīrataḥ //
                <span class="ref">SvaT_4.114</span></p>
            
            
            <p id="SvaT_4.115">
               mantraśaktyā vipacyante pudgalāśca tathāvidhāḥ <br />
               bhinādehā visṛjyante garbhe vāgīśiyoniṣu //
                <span class="ref">SvaT_4.115</span></p>
            
            
            <p id="SvaT_4.116">
               dhāmnā ca yojayitvā ca juhuyādāhutitrayam <br />
               yugapatsarvagarbheṣu dehā vividharūpakāḥ //
                <span class="ref">SvaT_4.116</span></p>
            
            
            <p id="SvaT_4.117">
               bhairavecchāsusaṃpannaḥ śatarudrādyanantagāḥ <br />
               garbheṣu garbhaniṣpatti bhairaveṇāhutitrayam //
                <span class="ref">SvaT_4.117</span></p>
            
            
            <p id="SvaT_4.118">
               hutvā tu jananaṃ kāryaṃ punastenāhutitrayāt <br />
               sarvayoniṣu dehāste yugapadvṛddhimāgatāḥ //
                <span class="ref">SvaT_4.118</span></p>
            
            
            <p id="SvaT_4.119">
               bhoganiṣpattaye karma vyāparasahakāraṇam <br />
               tadabhāvānna bhogaḥ syāt tadarthaṃ mārjanaṃ smṛtam //
                <span class="ref">SvaT_4.119</span></p>
            
            
            <p id="SvaT_4.120">
               arjite [ārjite] sati bhoktavyo bhogo duḥkhasukhātmakaḥ <br />
               layaḥ paramayā prītyā sukhaduḥkhādike 'pyalam //
                <span class="ref">SvaT_4.120</span></p>
            
            
            <p id="SvaT_4.121">
               tisṛbhistisṛbhirhomaṃ dhāmnaiva triṣu kārayet <br />
               āhutīnāṃ śataṃ homyaṃ dhāmnā niṣkṛtaye punaḥ //
                <span class="ref">SvaT_4.121</span></p>
            
            
            <p id="SvaT_4.122">
               yatkarmabhogyarūpaṃ tu jātyāyurbhogalakṣaṇam <br />
               niṣkṛtyante viśuddhyettad bhūlokasamavasthitam //
                <span class="ref">SvaT_4.122</span></p>
            
            
            <p id="SvaT_4.123">
               saṃsārā daśacatvāraḥ saṃskārā aṣṭabhiḥ saha <br />
               catvāriṃśad dvijatvāya vakṣyante bhuvanādhvani //
                <span class="ref">SvaT_4.123</span></p>
            
            
            <p id="SvaT_4.124">
               yonirbījaṃ tathā bhāva āhāro deśa eva ca <br />
               eteṣāṃ śodhanaṃ devi rudrāṃśāpādanaṃ tathā //
                <span class="ref">SvaT_4.124</span></p>
            
            
            <p id="SvaT_4.125">
               atrāvalokanaṃ kṛtvā niṣ.kṛtyāmeva śuddhyati <br />
               viṣayā bhuvanākārā ye kecidbhogyarūpiṇaḥ //
                <span class="ref">SvaT_4.125</span></p>
            
            
            <p id="SvaT_4.126">
               bhuktakarmaphalāśeṣā niṣkṛtistena sā smṛtā <br />
               viśleṣo niṣkṛterbhogāt bhogābhāve sa hi smṛtaḥ //
                <span class="ref">SvaT_4.126</span></p>
            
            
            <p id="SvaT_4.127">
               bhoktṛtvaṃ viṣayāsaktir malakāryaṃ prakīrtitam <br />
               bhoktṛtvābhāvastatraiva śarīreṇa tu yatkṛtam //
                <span class="ref">SvaT_4.127</span></p>
            
            
            <p id="SvaT_4.128">
               viśleṣaḥ kriyate tasya paśormantraiḥ śivājñayā <br />
               dhāmnā cāhutayastisro viśleṣakaraṇāya ca //
                <span class="ref">SvaT_4.128</span></p>
            
            
            <p id="SvaT_4.129">
               āhutitritayaṃ dhāmnā pāśacchede 'pi dāpayet <br />
               pāśā dehe tu māyīyāḥ kalādyā bhūtakāvadhi //
                <span class="ref">SvaT_4.129</span></p>
            
            
            <p id="SvaT_4.130">
               śarīrakaraṇākārāḥ puruṣārthaprasiddhaye <br />
               bhogābhāvādvipadyante śarīrāṇi sahasradhā //
                <span class="ref">SvaT_4.130</span></p>
            
            
            <p id="SvaT_4.131">
               pāśacchede vidhistasya mantraiśca vidhicoditaiḥ <br />
               evaṃ pāśatrayasyāpi viśleṣo dīkṣayocyate //
                <span class="ref">SvaT_4.131</span></p>
            
            
            <p id="SvaT_4.132">
               śarīraśeṣabhaṅgena ekacaitanyabhāvanā <br />
               pūrṇāhutiṃ śivenaiva vauṣaḍjātiyutena ca //
                <span class="ref">SvaT_4.132</span></p>
            
            
            <p id="SvaT_4.133">
               śuddhatattvāgrasaṃsthaṃ tac caitanyaṃ kanakaprabham <br />
               uddhārāyāhutīstisraḥ punardhāmnā tu dāpayet //
                <span class="ref">SvaT_4.133</span></p>
            
            
            <p id="SvaT_4.134">
               tasmāt tattvādgṛhītvā tu caitanyaṃ malasaṃyutam <br />
               mudrayā prāgvidhānena ātmasthaṃ pūrayedddhṛdi //
                <span class="ref">SvaT_4.134</span></p>
            
            
            <p id="SvaT_4.135">
               kumbhitvā recya saṃgṛhya dvādaśāntād dhruveṇa tu <br />
               śiṣyadehe niveśyaitan nāḍīrandhreṇa pūrvavat //
                <span class="ref">SvaT_4.135</span></p>
            
            
            <p id="SvaT_4.136">
               tatsthīkaraṇahetvarthaṃ dhāmnā caivāhutitrayam <br />
               kalāśuddhyavasāne tu brahmāṇaṃ kāraṇādhipam //
                <span class="ref">SvaT_4.136</span></p>
            
            
            <p id="SvaT_4.137">
               svanāmapraṇavāhvānapūrvaṃ saṃtarpya cārpayet <br />
               śabdasparśo tyajet tasmin dhruvādyau nāmasaṃyutau //
                <span class="ref">SvaT_4.137</span></p>
            
            
            <p id="SvaT_4.138">
               svāhākāraprayogena tau brahmaṇi nivedayet <br />
               tisṛbhistisṛbhirhomāt puryaṣṭāṃśaṃ nivedayet //
                <span class="ref">SvaT_4.138</span></p>
            
            
            <p id="SvaT_4.139">
               āmantraṇavibhaktyā tu śrāvaṇāṃ tasya kārayet <br />
               brahmāṇaṃ pūjayitvā tu homaṃ kṛtvā visarjayet //
                <span class="ref">SvaT_4.139</span></p>
            
            
            <p id="SvaT_4.140">
               dhruveṇābhyarcya vāgīśīṃ saṃtarpya ca visarjayet <br />
               hutvāvalokayettatra viśuddhaṃ pāśajālakam //
                <span class="ref">SvaT_4.140</span></p>
            
            
            <p id="SvaT_4.141">
               prākkarmabhāvikasyātha abhāvaṃ bhāvayettadā <br />
               mumukṣornirapekṣatvāt prārabdhrekaṃ na śodhayet //
                <span class="ref">SvaT_4.141</span></p>
            
            
            <p id="SvaT_4.142">
               sādhakasya tu bhūtyarthaṃ prākkarmaikaṃ tu śodhayet <br />
               prākkarmāgāmi caikasthaṃ bhāvayitvā ca dīkṣayet //
                <span class="ref">SvaT_4.142</span></p>
            
            
            <p id="SvaT_4.143">
               śivadharmiṇyasau dīkṣā lokadharmiṇyato 'nyathā <br />
               prāktanāgamikasyāpi adharmakṣayakāriṇī //
                <span class="ref">SvaT_4.143</span></p>
            
            
            <p id="SvaT_4.144">
               lokadharmiṇyasau jñeyā mantrārādhanavarjitā <br />
               prārabdhadehabhede tu bhuṅkte sa hyaṇimādikān //
                <span class="ref">SvaT_4.144</span></p>
            
            
            <p id="SvaT_4.145">
               bhuktvā vrajedūrdhvaṃ guruṇā yatra yojitaḥ <br />
               sakale niṣkale vāpi śiṣyācāryavaśādbhaved //
                <span class="ref">SvaT_4.145</span></p>
            
            
            <p id="SvaT_4.146">
               nirvāṇe 'pi sabījāyāṃ karmābhāvādvipadyate <br />
               samayācārapāśaṃ hi dīkṣitaḥ pālayettu yaḥ //
                <span class="ref">SvaT_4.146</span></p>
            
            
            <p id="SvaT_4.147">
               taṃ pāśaṃ naiva śuddhyeta sā sabījā prakīrtitā <br />
               samayācārapāśaṃ tu nirbījāyāṃ viśodhayet //
                <span class="ref">SvaT_4.147</span></p>
            
            
            <p id="SvaT_4.148">
               dīkṣāmātreṇa muktiḥ syād bhakrimātrādguroḥ sadā <br />
               sadyonirvāṇadā dīkṣā nirbījā sā dvitīyakā //
                <span class="ref">SvaT_4.148</span></p>
            
            
            <p id="SvaT_4.149">
               atītanāgatārabdhapāśatrayaviyojikā <br />
               dīkṣāvasāne śuddhiḥ syād dehatyāge paraṃ padam //
                <span class="ref">SvaT_4.149</span></p>
            
            
            <p id="SvaT_4.150">
               evaṃ bhāvānusāreṇa śiṣyāṇāṃ guruṇā sadā <br />
               phalaṃ tu vividhākāraṃ niṣpādyeta sudīkṣayā //
                <span class="ref">SvaT_4.150</span></p>
            
            
            <p id="SvaT_4.151">
               acintyā mantraśaktirvai parameśamukhodbhavā <br />
               kriyā kāle prayoktavyā guruṇā bhaktipūrvikā //
                <span class="ref">SvaT_4.151</span></p>
            
            
            <p id="SvaT_4.152">
               viṣāṇamiva pāśānāṃ mantraiḥ kavalanaṃ dhruvam <br />
               karoti mantratattvajñaḥ śivāveśī guruḥ kṣaṇāt //
                <span class="ref">SvaT_4.152</span></p>
            
            
            <p id="SvaT_4.153">
               kalāsaṃdhānakaṃ kuryāc chuddhāśuddhadvirūpagam <br />
               śuddhamuccārayedhrasvam aśuddhaṃ dīrghameva ca //
                <span class="ref">SvaT_4.153</span></p>
            
            
            <p id="SvaT_4.154">
               ekatvaṃ bhāvayitvā tu līnaṃ śuddhaṃ vibhāvayet <br />
               praṇavādinivṛttistu pratiṣṭhā tadanantaram //
                <span class="ref">SvaT_4.154</span></p>
            
            
            <p id="SvaT_4.155">
               namaskārastadante tu kalāsaṃdhānakaṃ smṛtam <br />
               āvāhya sthāpya saṃpūjyāhutīstisraḥ prapātayet //
                <span class="ref">SvaT_4.155</span></p>
            
            
            <p id="SvaT_4.156">
               kalāsaṃdhānametaddhi vyāptiṃ tasyāvalokayet <br />
               gulphādārabhya nābhyantaṃ śiṣyadehe 'dhvakalpanam //
                <span class="ref">SvaT_4.156</span></p>
            
            
            <p id="SvaT_4.157">
               pratiṣṭhāyā bhavedvyāptiś caturviṃśatitattvikā <br />
               ṣaṭpañcāśadbhuvanikā trayoviṃśativarṇikā //
                <span class="ref">SvaT_4.157</span></p>
            
            
            <p id="SvaT_4.158">
               jñeyaikaviṃśatipadā trimantrā ca vidhīyate <br />
               mukhyā hyete smṛtāḥ pāśāḥ sūkṣmānantarvibhāvayet //
                <span class="ref">SvaT_4.158</span></p>
            
            
            <p id="SvaT_4.159">
               anyattantraprasiddhiṃ tu tanmātrendriyaśodhanam <br />
               ṣaṭkośānviṣayān pañca tadantarbhāvayetsadā //
                <span class="ref">SvaT_4.159</span></p>
            
            
            <p id="SvaT_4.160">
               viśeṣasthāpanaṃ kṛtvā pūjyā gandhādibhistataḥ <br />
               bhairaveṇāhutīstisraḥ tasyā vāgīśikalpanā //
                <span class="ref">SvaT_4.160</span></p>
            
            
            <p id="SvaT_4.161">
               svanāmāvāhanādyasya ardhahomādi pūrvavat <br />
               prokṣaṇaṃ tāḍanaṃ cheda ākarṣagrahaṇe tathā //
                <span class="ref">SvaT_4.161</span></p>
            
            
            <p id="SvaT_4.162">
               dhāmnāpūrya kumbhayitvā chittvātha grāhayetpunaḥ <br />
               yojanaṃ garbhadhāritvaṃ jananaṃ pūrvavatkramāt //
                <span class="ref">SvaT_4.162</span></p>
            
            
            <p id="SvaT_4.163">
               aiśvarīṃ mūrtimāsthāya tāḍanādīni kārayet <br />
               adhikārasthathā bhogo layo niṣkṛtireva ca //
                <span class="ref">SvaT_4.163</span></p>
            
            
            <p id="SvaT_4.164">
               śivarūpeṇa kartavyāḥ niṣkṛtiḥ śirasā punaḥ <br />
               viśleṣaśca hṛdā homyaḥ pāśacchedastathāsinā //
                <span class="ref">SvaT_4.164</span></p>
            
            
            <p id="SvaT_4.165">
               pūrṇāhutisamuddhāraṃ pūrvavadbhairaveṇa tu <br />
               sadāśivatanau sthitvā viśleṣādīni kārayet //
                <span class="ref">SvaT_4.165</span></p>
            
            
            <p id="SvaT_4.166">
               ātmasthaṃ pūrakeṇaiva tatsthaṃ recakavṛttitaḥ <br />
               svanāmnoccārayedviṣṇuṃ dhyātvāvāhya tu sthāpayet //
                <span class="ref">SvaT_4.166</span></p>
            
            
            <p id="SvaT_4.167">
               pūjayetpuṣpagandhādyaiḥ tarpaṇāhutitrayam <br />
               rasaṃ puryaṣṭakāṃśaṃ tu arpayedviṣṇave sadā //
                <span class="ref">SvaT_4.167</span></p>
            
            
            <p id="SvaT_4.168">
               visarjayettato viṣṇuṃ vāgīśīṃ ca visarjayet <br />
               kalāsaṃdhiryathāpūrvaṃ hrasvadīrghaprayogataḥ //
                <span class="ref">SvaT_4.168</span></p>
            
            
            <p id="SvaT_4.169">
               abhāvaṃ bhāvayettasmin pāśajāle tvanantake <br />
               kalādvayavinirmuktaḥ paśurūrdhvagamotsukaḥ //
                <span class="ref">SvaT_4.169</span></p>
            
            
            <p id="SvaT_4.170">
               tasyedānīṃ tṛtīyasyāṃ vidyāyāṃ yojya śodhayet <br />
               sthāpayitvā saṃpūjya juhuyādāhutitrayam //
                <span class="ref">SvaT_4.170</span></p>
            
            
            <p id="SvaT_4.171">
               evaṃ tu saṃmukhīkṛtya prāgivādhvāvalokanam <br />
               puṃstattvādyāvanmāyāntaṃ vidyāyā vyāptiriṣyate //
                <span class="ref">SvaT_4.171</span></p>
            
            
            <p id="SvaT_4.172">
               sapta tattvāni bhuvanasaptaviṃśatireva ca <br />
               padaviṃśatirākhyātā varṇāḥ sapta prakīrtitāḥ //
                <span class="ref">SvaT_4.172</span></p>
            
            
            <p id="SvaT_4.173">
               mantrau dvau ṣaḍvidhādhvānaṃ jñātvā vāgīśikalpanam <br />
               praṇavena samāvāhya vyāpinīṃ sarvayoniṣu //
                <span class="ref">SvaT_4.173</span></p>
            
            
            <p id="SvaT_4.174">
               samakālamṛtutvena dhyātvā saṃpūjya tarpayet <br />
               tataḥ śivāmbhasā śiṣyaṃ prokṣya cāstreṇa tāḍayet //
                <span class="ref">SvaT_4.174</span></p>
            
            
            <p id="SvaT_4.175">
               tenaiva cāstrabhūtena huṃphaṭkārayutena tu <br />
               ātmano revakenaiva śiṣyadehe viśeddhṛdi //
                <span class="ref">SvaT_4.175</span></p>
            
            
            <p id="SvaT_4.176">
               astramantreṇa saṃchedya viśeṣāśleṣyāstreṇa karṣayet <br />
               dvādaśāntāttu saṃgṛhya ātmasthaṃ pūrvavatkuru //
                <span class="ref">SvaT_4.176</span></p>
            
            
            <p id="SvaT_4.177">
               pūrakeṇātha saṃkumbhya recayitvā tu yojayet <br />
               pūrvavaddvyāpakaṃ tasya caitanyaṃ sarvayoniṣu //
                <span class="ref">SvaT_4.177</span></p>
            
            
            <p id="SvaT_4.178">
               yogādyaṃ layaparyantaṃ dhāmnā caivātra pūrvavat <br />
               śikhayā śatahomāttu vidyāyā niṣkṛtirbhavet //
                <span class="ref">SvaT_4.178</span></p>
            
            
            <p id="SvaT_4.179">
               praṇavādi tato rudram āvāhya sthāpya pūjayet <br />
               tato 'sya vinyaseddevi gandharūpe dhruvāhutī //
                <span class="ref">SvaT_4.179</span></p>
            
            
            <p id="SvaT_4.180">
               puryaṣakāṃśaṃ vinyasya visarjya rudradevatām <br />
               vāgīśīṃ ca visarjyaivaṃ kalāsaṃdhiśca pūrvavat //
                <span class="ref">SvaT_4.180</span></p>
            
            
            <p id="SvaT_4.181">
               hrasvadīrghavibhāgena vidyāṃ śāntau niyojayet <br />
               saṃdhānārthaṃ tu mūlena juhuyādāhutitrayam //
                <span class="ref">SvaT_4.181</span></p>
            
            
            <p id="SvaT_4.182">
               svanāmnāvāhanaṃ śānter vidhipūrvaṃ nivedanam <br />
               prameyabhāvanāṃ kṛtvā pūjayet kusumādibhiḥ //
                <span class="ref">SvaT_4.182</span></p>
            
            
            <p id="SvaT_4.183">
               trirāhutiṃ tu mūlena vidyātattvātsadāśivam <br />
               tattvānāṃ tritaye vyāptir varṇānāṃ traya eva ca //
                <span class="ref">SvaT_4.183</span></p>
            
            
            <p id="SvaT_4.184">
               padaikādaśikā jñeyā purāṇi daśa sapta ca <br />
               mantrau dvau ṣaḍvidho 'dhvaivaṃ mukhyāḥ pāśā ime smṛtāḥ //
                <span class="ref">SvaT_4.184</span></p>
            
            
            <p id="SvaT_4.185">
               sūkṣmapāśānanekāṃśca tadantarbhāvayetsadā <br />
               vagīśīṃ kalpayettatra pūrveṇa vidhināhutiḥ //
                <span class="ref">SvaT_4.185</span></p>
            
            
            <p id="SvaT_4.186">
               pūjanaṃ mūlamantreṇa tataḥ prokṣaṇatāḍanam <br />
               chedākarṣagrahaṃ caiva yogadhāritvajanma ca //
                <span class="ref">SvaT_4.186</span></p>
            
            
            <p id="SvaT_4.187">
               adhikārastathā bhogo layo vai pūrvavadbhavet <br />
               sarve te mūlamantreṇa āhutitritayena tu //
                <span class="ref">SvaT_4.187</span></p>
            
            
            <p id="SvaT_4.188">
               niṣkṛtau śatahomaṃ tu kavacena tu kārayet <br />
               viśleṣaṃ pāśachedaṃ tu kuryādastreṇa daiśikaḥ //
                <span class="ref">SvaT_4.188</span></p>
            
            
            <p id="SvaT_4.189">
               uddhārakaraṇātmasthatatsthīkārānbhavena tu <br />
               svanāmnā praṇavādyena īśamāvāhya pūjayet //
                <span class="ref">SvaT_4.189</span></p>
            
            
            <p id="SvaT_4.190">
               saṃpūjya hutvā saṃtarpya buddhyahaṃkṛtidyaṃśakam <br />
               svanāmnā praṇavādyaṃ tu svāhānte buddhimarpayet //
                <span class="ref">SvaT_4.190</span></p>
            
            
            <p id="SvaT_4.191">
               ahaṃkāraṃ tathāpyevaṃ hutvedaṃ kṣamayettataḥ <br />
               vāgīśīṃ pūjayitvā tu tarpayitvā visarjayet //
                <span class="ref">SvaT_4.191</span></p>
            
            
            <p id="SvaT_4.192">
               kalāsaṃdhānakaṃ pūrvaṃ śāntyatīte tu yojayet <br />
               hrasvadīrghavibhāgena juhuyādāhutitrayam //
                <span class="ref">SvaT_4.192</span></p>
            
            
            <p id="SvaT_4.193">
               dhruveṇa tattvasaṃdhānaṃ kartavyaṃ vidhivedinā <br />
               kalopasthāpanaṃ paścād dhruveṇa juhuyātpriye //
                <span class="ref">SvaT_4.193</span></p>
            
            
            <p id="SvaT_4.194">
               trirāhutiprayogeṇa svanāmapadamuccaran <br />
               śāntyatītāṃ samāvāhya sthāpayetpūjayetpunaḥ //
                <span class="ref">SvaT_4.194</span></p>
            
            
            <p id="SvaT_4.195">
               vyāptimālokya cādhvasthāṃ śivatattvagatāśca ye <br />
               bindurnādastathā śaktiḥ śivatattve vyavasthitāḥ //
                <span class="ref">SvaT_4.195</span></p>
            
            
            <p id="SvaT_4.196">
               padamekaṃ mantra eko varṇāḥ ṣoḍaśa kīrtitāḥ <br />
               bhuvanāni tu sūkṣmāṇi śāntyatīte tu bhāvayet //
                <span class="ref">SvaT_4.196</span></p>
            
            
            <p id="SvaT_4.197">
               śodhanīyā varārohe yāvatte śivaraśmayaḥ <br />
               śivasyordhve śivo jñeyo yatra yukto na jāyate //
                <span class="ref">SvaT_4.197</span></p>
            
            
            <p id="SvaT_4.198">
               ṣaḍadhvā caikato jñeyaḥ tasya saṃkhyāṃ punaḥ śṛṇu <br />
               kalāśca pañca vijñeyās tattvaṣaṭtriśadeva tu //
                <span class="ref">SvaT_4.198</span></p>
            
            
            <p id="SvaT_4.199">
               sacaturviṃśati jñeyaṃ bhuvanānāṃ śatadvayam <br />
               ekāśītipadānyatra varṇārdhaśatikā smṛtā //
                <span class="ref">SvaT_4.199</span></p>
            
            
            <p id="SvaT_4.200">
               mantrā ekādaśā jñeyā ityetaccādhvamaṇḍalam <br />
               etasmiñśuddhimāpane muktimāpnoti dīkṣitaḥ //
                <span class="ref">SvaT_4.200</span></p>
            
            
            <p id="SvaT_4.201">
               dhruveṇāvāhya vāgīśīṃ vinyaset pūrvavaddhutiḥ <br />
               saṃpūjya kusumādayistu tadyonau pūrvavatpaśum //
                <span class="ref">SvaT_4.201</span></p>
            
            
            <p id="SvaT_4.202">
               dhruveṇa sarvaṃ kartavyaṃ jananādilayāntakam <br />
               niṣ.kṛtau śatahomaṃ tu mūlamantreṇa kalpayet //
                <span class="ref">SvaT_4.202</span></p>
            
            
            <p id="SvaT_4.203">
               viśleṣapāśacchedābhyāṃ prāgvatkuryāddhruveṇa tu <br />
               graheṇātmasthatatsthatvaṃ praṇavena paśoḥ smṛtam //
                <span class="ref">SvaT_4.203</span></p>
            
            
            <p id="SvaT_4.204">
               sadāśivamathāvāhya mūlamantraṃ samuccaran <br />
               namaskāreṇa saṃsthāpya puṣpaiḥ saṃpūjya tarpayet //
                <span class="ref">SvaT_4.204</span></p>
            
            
            <p id="SvaT_4.205">
               manaḥ puryaṣṭakāṃśaṃ tu vinyasetkāraṇeśvare <br />
               praṇavādi samuccārya manaḥsaṃjñāṃ namastathā //
                <span class="ref">SvaT_4.205</span></p>
            
            
            <p id="SvaT_4.206">
               vinyasya pūjayetpaścāt saṃjñāsvāhāntameva ca <br />
               āhutitritayaṃ hutvā puryaṣṭāṃśādviśuddhyati //
                <span class="ref">SvaT_4.206</span></p>
            
            
            <p id="SvaT_4.207">
               tato visarjayeddevaṃ kāraṇaṃ ca sadāśivam <br />
               puṣpādibhiḥ samabhyarcya vāgīśīṃ tadanantaram //
                <span class="ref">SvaT_4.207</span></p>
            
            
            <p id="SvaT_4.208">
               tā tu saṃpūjya saṃtarpya vijñāpyā bhaktibhāvitā <br />
               kṣamasva devadeveśi paśvarthaṃ kheditā mayā //
                <span class="ref">SvaT_4.208</span></p>
            
            
            <p id="SvaT_4.209">
               idānīṃ noparoddhavyaṃ gaccha devi svaviṣṭapam <br />
               visarjyaivaṃ kalā bhāvyā śāntyatītā layaṃ gatā //
                <span class="ref">SvaT_4.209</span></p>
            
            
            <p id="SvaT_4.210">
               svaśaktyādhāraparyante susūkṣmābhāvasaṃsthite <br />
               ātmatattvavibhāgena dhāmnā vai juhuyācchatam //
                <span class="ref">SvaT_4.210</span></p>
            
            
            <p id="SvaT_4.211">
               saśaboccārayogena ātmatattve tu homayet <br />
               māyātattvāvadhi jñeyaṃ daiśikena mahādhvare //
                <span class="ref">SvaT_4.211</span></p>
            
            
            <p id="SvaT_4.212">
               vidhivaikalyakarmārthaṃ prāyaścittaviśuddhaye <br />
               vidyātatve tu hotavyaṃ śatamaṣṭottaraṃ priye //
                <span class="ref">SvaT_4.212</span></p>
            
            
            <p id="SvaT_4.213">
               upāṃśūccarayogena vidyātattve tu homayet <br />
               sadāśivāntamadhvānaṃ vidyātattvaṃ vinirdiśet //
                <span class="ref">SvaT_4.213</span></p>
            
            
            <p id="SvaT_4.214">
               mantroccaravolomena prāyaścittaṃ tu yadbhavet <br />
               tadviśuddhyai sa homaḥ syād vidyātattve tu yaḥ kṛtaḥ //
                <span class="ref">SvaT_4.214</span></p>
            
            
            <p id="SvaT_4.215">
               manovijñānavaikalyāt prāyaścittaṃ tu yadbhavet <br />
               tacchuddhyarthaṃ śive tattve mūlamantreṇa homayet //
                <span class="ref">SvaT_4.215</span></p>
            
            
            <p id="SvaT_4.216">
               mānasena prayogena śaktyante 'dhvani saṃsthitam <br />
               tattvatrayaviśuddhyante śikhācchedaṃ tu kalpayet //
                <span class="ref">SvaT_4.216</span></p>
            
            
            <p id="SvaT_4.217">
               adhvāntasthāṃ parāṃ śāntām anaupamyāmanāmayām <br />
               vyāpinīṃ sarvatattvānāṃ sarvakāraṇakāraṇam //
                <span class="ref">SvaT_4.217</span></p>
            
            
            <p id="SvaT_4.218">
               dhyātvā śiśoḥ śikhāgre tu puṣpāgre jalabinduvat <br />
               kartarīṃ śikhayāmantrya śikhayā cchedayecchikhām //
                <span class="ref">SvaT_4.218</span></p>
            
            
            <p id="SvaT_4.219">
               śikhāṃ samarpya cānyasya nirgacchetsa saśiṣyakaḥ <br />
               snānaṃ samācarecchiṣyaḥ gurorācamanaṃ bhavet //
                <span class="ref">SvaT_4.219</span></p>
            
            
            <p id="SvaT_4.220">
               snānamuddhūlanaṃ vātha ācaretsvecchayā guruḥ <br />
               praviśya sakalīkṛtya pūrṇayā juhuyācchikhām //
                <span class="ref">SvaT_4.220</span></p>
            
            
            <p id="SvaT_4.221">
               hutvā nirgamya cācamyākṣālya sruksruvakartarīḥ <br />
               praviśya sakalīkṛtya śivahastānupūjanam //
                <span class="ref">SvaT_4.221</span></p>
            
            
            <p id="SvaT_4.222">
               tatastu maṇḍale paścāt pūjayetparameśvaram <br />
               puṣpādibhiraśeṣaistu tato vijñāpayecchivam //
                <span class="ref">SvaT_4.222</span></p>
            
            
            <p id="SvaT_4.223">
               bhagavaṃstvatprasādena adhvaṣṭakavyavasthitam <br />
               paśuṃ saṃgṛhya saṃśodhya śikhācchedāvasānakam //
                <span class="ref">SvaT_4.223</span></p>
            
            
            <p id="SvaT_4.224">
               tvanmukhoktavidhānaṃ tu leśato vartitaṃ mayā <br />
               tvacchaktyaiva tu gantavyam āśu dhruvapadaṃ śivam //
                <span class="ref">SvaT_4.224</span></p>
            
            
            <p id="SvaT_4.225">
               idānīṃ yojane karma tavājñānuvidhāyinaḥ <br />
               ājñā me dīyatāṃ nātha śiṣyaṃ saṃyojayāmyaham //
                <span class="ref">SvaT_4.225</span></p>
            
            
            <p id="SvaT_4.226">
               labdhānujñātamātmānaṃ prahṛṣṭo nirgataḥ purāt <br />
               ardhahasto vrajedagnim śiṣyamāhūya prokṣayet //
                <span class="ref">SvaT_4.226</span></p>
            
            
            <p id="SvaT_4.227">
               pūrvavaccāsanasthasya sakalīkaraṇādikam <br />
               antaḥkaraṇavinyāsaṃ nāḍīsaṃdhānapūrvakam //
                <span class="ref">SvaT_4.227</span></p>
            
            
            <p id="SvaT_4.228">
               pūjanaṃ tarpaṇaṃ cāgnau mantrāṇāṃ ca śivasya ca <br />
               daśabhāgavibhāgena yathā dravyānusārataḥ //
                <span class="ref">SvaT_4.228</span></p>
            
            
            <p id="SvaT_4.229">
               mantrānsaṃśodhayetpaścāt sakalīkaraṇe sthitān <br />
               sakṛdāhutiyogena adhikāro vivarjyatām //
                <span class="ref">SvaT_4.229</span></p>
            
            
            <p id="SvaT_4.230">
               sakalīkaraṇatvena na kadācitpaśoḥ punaḥ <br />
               yojanīyaṃ prayogaṃ tu adhunā kathayāmi te //
                <span class="ref">SvaT_4.230</span></p>
            
            
            <p id="SvaT_4.231">
               jñātvā cārapramāṇaṃ tu prāṇasaṃcārameva ca <br />
               ṣaḍvidhādhvavibhāgaṃ tu prāṇaikatra yathāsthitam //
                <span class="ref">SvaT_4.231</span></p>
            
            
            <p id="SvaT_4.232">
               haṃsoccāraṃ tu varṇaiśca kāraṇatyāgameva ca <br />
               śūnyaṃ samarasaṃ jñeyaṃ tyāgaṃ saṃyogamudbhavam //
                <span class="ref">SvaT_4.232</span></p>
            
            
            <p id="SvaT_4.233">
               bhedanaṃ ca padārthānāṃ bhāvaprāptivaśātpunaḥ <br />
               ātmavidyāśivavyāptim evaṃ jñātvā tu yojayet //
                <span class="ref">SvaT_4.233</span></p>
            
            
            <p id="SvaT_4.234">
               tadvibhāgaṃ pravakṣyāmi yathā jñāyeta tattvataḥ <br />
               ṣaṭtriṃśadaṅgulaścāro hṛtpadmādyāvaśaktitaḥ //
                <span class="ref">SvaT_4.234</span></p>
            
            
            <p id="SvaT_4.235">
               tuṭiṣoḍaśamānena kālena kalitaḥ priye <br />
               saṃcarantaṃ vibhāgena yathāvattaṃ śṛṇuṣva me //
                <span class="ref">SvaT_4.235</span></p>
            
            
            <p id="SvaT_4.236">
               hṛtpadmādyāvadayanaṃ bhāgamekaṃ tyajettu saḥ <br />
               nāsikāgre dvitīyaṃ tu śaktyante tu tṛtīyakam //
                <span class="ref">SvaT_4.236</span></p>
            
            
            <p id="SvaT_4.237">
               tatrastho vinivarteta yāvattattvaṃ na vindati <br />
               vidite tu pare tattve tatrastho 'pi na bādhyate //
                <span class="ref">SvaT_4.237</span></p>
            
            
            <p id="SvaT_4.238">
               śaktyā cādho yadā gacched abudhastu tadā bhavet <br />
               hṛdgataḥ punaruttiṣṭhed budhyamānaḥ sa ucyate //
                <span class="ref">SvaT_4.238</span></p>
            
            
            <p id="SvaT_4.239">
               śaktiṃ prāpya budho jñeyaḥ vyāpinyaṃśe prabuddhatā <br />
               atītaḥ suprabuddhastu unmanastvaṃ tadā bhavet //
                <span class="ref">SvaT_4.239</span></p>
            
            
            <p id="SvaT_4.240">
               na kālo na kalā cāro na tattvaṃ naca kāraṇam <br />
               sunirvāṇaṃ paraṃ śuddhaṃ gurupāramparāgatam //
                <span class="ref">SvaT_4.240</span></p>
            
            
            <p id="SvaT_4.241">
               tadvoditvā vimucyeta gatvā bhūyo na jāyate <br />
               adhvaṣṭkaṃ yathā prāṇe saṃsthitaṃ kathayāmi te //
                <span class="ref">SvaT_4.241</span></p>
            
            
            <p id="SvaT_4.242">
               āpādānmūrdhaparyantaṃ citeḥ saṃvedanaṃ hi yat <br />
               bhuvanādhvā sa vijñeyas tattvādhvā ca tathaiva hi //
                <span class="ref">SvaT_4.242</span></p>
            
            
            <p id="SvaT_4.243">
               kalākalitasaṃtānaḥ prāṇaḥ saṃcarate sadā <br />
               nivṛttiśca pratiṣṭhā ca adhobhāge pravartike //
                <span class="ref">SvaT_4.243</span></p>
            
            
            <p id="SvaT_4.244">
               vidyā śāntistathā cordhve śāntyatītā tvadhiṣṭhikā <br />
               tadatītaḥ paro bhāvaḥ tadūrdhvam. padamavyayam //
                <span class="ref">SvaT_4.244</span></p>
            
            
            <p id="SvaT_4.245">
               evaṃ bindukalā jñeyā nādaśaktyātmikāśca yāḥ <br />
               vyāpinyādyātmikā yāśca vyāpyavyāpakabhedataḥ //
                <span class="ref">SvaT_4.245</span></p>
            
            
            <p id="SvaT_4.246">
               prāṇaikasaṃsthitāḥ sarvāḥ ṣaṭtyāgātsaptame layaḥ <br />
               kalādhvaivaṃ samākhyāto varṇādhvānaṃ nibodha me //
                <span class="ref">SvaT_4.246</span></p>
            
            
            <p id="SvaT_4.247">
               varṇāḥ śabdātmakāḥ sarve jagatyasmiṃścarācare <br />
               sthitāḥ pañcaśatā bhedaiḥ śāstreṣvānantyakoṭiṣu //
                <span class="ref">SvaT_4.247</span></p>
            
            
            <p id="SvaT_4.248">
               śabdātprāṇaḥ samākhyātas tasmādvarṇāstu prāṇataḥ <br />
               utpadyante layaṃ yānti yatra śabdo layaṃ gataḥ //
                <span class="ref">SvaT_4.248</span></p>
            
            
            <p id="SvaT_4.249">
               śabdātīto varārohe tattvena saha yujyate <br />
               yuktaḥ sarvagato devi dharmādharmavivarjitaḥ //
                <span class="ref">SvaT_4.249</span></p>
            
            
            <p id="SvaT_4.250">
               nādho nirīkṣate bhūyaḥ śivatattvaṃ gato yadā <br />
               adho vai yātyadharmeṇa dharmeṇordhvaṃ vrajetpunaḥ //
                <span class="ref">SvaT_4.250</span></p>
            
            
            <p id="SvaT_4.251">
               vijñānena dvayaṃ tyaktvā sarvagastu bhavediha <br />
               varṇādhvaivaṃ samākhyātaḥ padādhvā procyate 'dhunā //
                <span class="ref">SvaT_4.251</span></p>
            
            
            <p id="SvaT_4.252">
               ekāśītipadānyeva vidyārājasthitānyapi <br />
               varṇātmakāni tānyatra varṇāḥ prāṇātmakāḥ sthitāḥ //
                <span class="ref">SvaT_4.252</span></p>
            
            
            <p id="SvaT_4.253">
               tasmādevaṃ padānyatra tāni prāṇakrameṇa tu <br />
               padādhvaivaṃ samākhyātaḥ mantrādhvānaṃ nibodha me //
                <span class="ref">SvaT_4.253</span></p>
            
            
            <p id="SvaT_4.254">
               mantrikādaśikā yā tu sā ca haṃse vyavasthitā <br />
               padikādaśikā sā ca prāṇe carati nityaśaḥ //
                <span class="ref">SvaT_4.254</span></p>
            
            
            <p id="SvaT_4.255">
               akāraśca ukāraśca makāro bindureva ca <br />
               ardhacandro nirodhī ca nādo nādānta eva ca //
                <span class="ref">SvaT_4.255</span></p>
            
            
            <p id="SvaT_4.256">
               śaktiśca vyāpinī caiva samanaikādaśī smṛtā <br />
               unmanā ca tato 'tītā tadatītaṃ nirāmayam //
                <span class="ref">SvaT_4.256</span></p>
            
            
            <p id="SvaT_4.257">
               mantrā evaṃ sthitāḥ prāṇe haṃsoccārastathocyate <br />
               hakārastu smṛtaḥ prāṇaḥ svapravṛtto halākṛtiḥ //
                <span class="ref">SvaT_4.257</span></p>
            
            
            <p id="SvaT_4.258">
               akāreṇa yadā yukta ukāracaraṇena tu <br />
               makāramātrayā yukto varṇoccāro bhavetsphuṭaḥ //
                <span class="ref">SvaT_4.258</span></p>
            
            
            <p id="SvaT_4.259">
               binduḥ śiraḥsamāyogāt susvaratvaṃ prapadyate <br />
               nādo 'sya vadanaṃ proktaḥ vadanaṃ śabdamīrayet //
                <span class="ref">SvaT_4.259</span></p>
            
            
            <p id="SvaT_4.260">
               anenaiva ca yogena haṃsaḥ puruṣa ucyate <br />
               brahmaviṣṇvīśamārgeṇa caranvai sarvajantuṣu //
                <span class="ref">SvaT_4.260</span></p>
            
            
            <p id="SvaT_4.261">
               śaktitattve layaṃ yāti vijñānenordhvatāṃ vrajet <br />
               vyāpinīṃ samanāṃ tyaktvā vrajedunmanayā śivam //
                <span class="ref">SvaT_4.261</span></p>
            
            
            <p id="SvaT_4.262">
               śivatattvagato haṃso na caret vyāpako bhavet <br />
               haṃsoccāraḥ samākhyātaḥ kāraṇaiśca samanvitaḥ //
                <span class="ref">SvaT_4.262</span></p>
            
            
            <p id="SvaT_4.263">
               hakāraḥ prāṇaśaktyātmā akāro brahmavācakaḥ <br />
               hṛdi tyāgo bhavettasya ukāro viṣṇuvācakaḥ //
                <span class="ref">SvaT_4.263</span></p>
            
            
            <p id="SvaT_4.264">
               kaṇṭhe tyāgo bhavettasya makāro rudravācakaḥ <br />
               tālumadhye tyajettaṃ tu binduścaiveśvaraḥ svayam //
                <span class="ref">SvaT_4.264</span></p>
            
            
            <p id="SvaT_4.265">
               tyāgastatra bhruvormadhye nāde vācyaḥ sadāśivaḥ <br />
               lalāṭānmūrdhaparyantaṃ tyāgastasya vidhīyate //
                <span class="ref">SvaT_4.265</span></p>
            
            
            <p id="SvaT_4.266">
               śaktivyāpinīsamanās tāsāṃ vācyaḥ śivo 'vyayaḥ <br />
               mūrdhamadhye tyajecchaktiṃ tadūrdhve vyāpinīṃ tyajet //
                <span class="ref">SvaT_4.266</span></p>
            
            
            <p id="SvaT_4.267">
               samanāṃ unmanāṃ tyaktvā ṣaṭtyāgātsaptame layaḥ <br />
               sūkṣmasūkṣmatarairbhāvair evamevaṃ tyajetpriye //
                <span class="ref">SvaT_4.267</span></p>
            
            
            <p id="SvaT_4.268">
               sthūlasthūlatarairbhāvair nānāsiddhiphalapradaiḥ <br />
               sūkṣmo 'tyantaṃ paro bhāvas tv abhāvaḥ sa vidhīyate //
                <span class="ref">SvaT_4.268</span></p>
            
            
            <p id="SvaT_4.269">
               unmanā tvaparo bhāvaḥ sthūlastasyāparo mataḥ <br />
               tasyāparaṃ punaḥ śūnyaṃ saṃsparśaṃ ca tato 'param //
                <span class="ref">SvaT_4.269</span></p>
            
            
            <p id="SvaT_4.270">
               śabdo jyotiḥ tato mantrāḥ kāraṇā bhuvanāni ca <br />
               pañcabhūtātmabhuvanaṃ kāraṇaiḥ samadhiṣṭhitam //
                <span class="ref">SvaT_4.270</span></p>
            
            
            <p id="SvaT_4.271">
               bhuvanaṃ cintayedyastu vakṣyamāṇaikarūpakam <br />
               bhuvaneśatvamāpnoti śivaṃ dhyātvā tu tanmayaḥ //
                <span class="ref">SvaT_4.271</span></p>
            
            
            <p id="SvaT_4.272">
               brahmādikāraṇānāṃ ca sādhane vigrahaṃ smaran <br />
               pūrvoktalakṣaṇaṃ yaśca tanmayatvamavāpnuyāt //
                <span class="ref">SvaT_4.272</span></p>
            
            
            <p id="SvaT_4.273">
               mantriśca mantrasiddhistu japahomārcanādbhavet <br />
               pūrvoktarūpakadhyānāt siddhyantyatra na saṃśayaḥ //
                <span class="ref">SvaT_4.273</span></p>
            
            
            <p id="SvaT_4.274">
               jyotirdhyānāttu yogīndro yogasiddhimavāpnuyāt <br />
               tanmayatvaṃ yadāpnoti yogināmadhipo bhavet //
                <span class="ref">SvaT_4.274</span></p>
            
            
            <p id="SvaT_4.275">
               śabdadhyānācca śabdātmā vāṅmayāpūrako bhavet <br />
               sparśadhyānācca sparśātmā jagataḥ kāraṇaṃ bhavet //
                <span class="ref">SvaT_4.275</span></p>
            
            
            <p id="SvaT_4.276">
               śūnyadhyānācca śūnyātmā vyāpī sarvagato bhavet <br />
               samanadhyānayogena yogī sarvajñatāṃ vrajet //
                <span class="ref">SvaT_4.276</span></p>
            
            
            <p id="SvaT_4.277">
               unmanyā tu paraṃ sūkṣmam abhāvaṃ bhāvayetsadā <br />
               sarvendriyamanotītas tv alakṣyo 'bhāva ucyate //
                <span class="ref">SvaT_4.277</span></p>
            
            
            <p id="SvaT_4.278">
               abhāvaṃ bhāvyaṃ bhāvena bhāvaṃ kṛtvā nirāśrayam <br />
               sarvopādhivinirmuktam abhāvaṃ labhate padam //
                <span class="ref">SvaT_4.278</span></p>
            
            
            <p id="SvaT_4.279">
               eṣa te kāraṇatyāgaḥ kālatyāgaṃ nibodha me <br />
               tuṭiṣoḍaśasaṃyuktaḥ prāṇastu samudāhṛtaḥ //
                <span class="ref">SvaT_4.279</span></p>
            
            
            <p id="SvaT_4.280">
               tuṭadvayaṃ samāśritya ekaiko bhairavaḥ sthitaḥ <br />
               ahorātravibhāgena kurvantyudayameva te //
                <span class="ref">SvaT_4.280</span></p>
            
            
            <p id="SvaT_4.281">
               navamastu paro devaḥ tejasastūdayanti te <br />
               sarvaṃ kālaṃ tyajetprāṇe yathāvatkathayāmi te //
                <span class="ref">SvaT_4.281</span></p>
            
            
            <p id="SvaT_4.282">
               tuṭayaḥ ṣoḍaśaivoktāḥ kālasya karaṇaṃ tu tāḥ <br />
               tadādiḥ saṃsthitaḥ kālaḥ sarvaṃ carati vāṅmayam //
                <span class="ref">SvaT_4.282</span></p>
            
            
            <p id="SvaT_4.283">
               tuṭirlavo nimeṣaśca kāṣṭhā caiva kalā tathā <br />
               muhūrtaścāpyahorātraḥ pakṣo māsa ṛtustathā //
                <span class="ref">SvaT_4.283</span></p>
            
            
            <p id="SvaT_4.284">
               ayanaṃ vatsaraścaiva yugaṃ manvantaraṃ tathā <br />
               kalpaścaiva mahākalpaḥ śaktyante taṃ parityajet //
                <span class="ref">SvaT_4.284</span></p>
            
            
            <p id="SvaT_4.285">
               vyāpinyante paraḥ kālaḥ sa tadaṅgī tyajettu tam <br />
               sa ca saptadaśo jñeyaḥ parārdhaparataḥ sthitaḥ //
                <span class="ref">SvaT_4.285</span></p>
            
            <span class="note">parārdhaḥ corr.</span>
            
            <p id="SvaT_4.286">
               so 'pi cāṣṭādaśo devi samanānte tu taṃ tyajet <br />
               sarvakālaṃ tu kālasya vyāpakaḥ paramo 'vyayaḥ //
                <span class="ref">SvaT_4.286</span></p>
            
            
            <p id="SvaT_4.287">
               unmanyante pare yojyo na kālastatra vidyate <br />
               nityo nityodito vyāpī ādirūpaṃ na saṃtyajet //
                <span class="ref">SvaT_4.287</span></p>
            
            
            <p id="SvaT_4.288">
               taṃ ca nityoditaṃ prāpya tanmayo jāyate sadā <br />
               kālatyāgo bhavedevaṃ śūnyabhāvastvathocyate //
                <span class="ref">SvaT_4.288</span></p>
            
            
            <p id="SvaT_4.289">
               ūrdhvaśūnyamadhaḥśūnyaṃ madhyaśūnyaṃ tṛtīyakam <br />
               śūnyatrayaṃ calaṃ hyetat tadadho madhya ūrdhvataḥ //
                <span class="ref">SvaT_4.289</span></p>
            
            
            <p id="SvaT_4.290">
               caturthaṃ vyāpinīśūnyaṃ samanāyāṃ ca pañcamam <br />
               unmanāyāṃ tathā ṣaṣṭhaṃ ṣaḍete sāmayāḥ sthitāḥ //
                <span class="ref">SvaT_4.290</span></p>
            
            
            <p id="SvaT_4.291">
               tattvenādhiṣṭhitāḥ sarve sāmayā api siddhidāḥ <br />
               ṣaṭ śūnyāni parityajya saptame tu layaṃ kuru //
                <span class="ref">SvaT_4.291</span></p>
            
            
            <p id="SvaT_4.292">
               tacchūnyaṃ tu paraṃ sūkṣmaṃ sarvāvasthāvivarjitam <br />
               aśūnyaṃ śūnyamityuktaṃ śūnyaṃ cābhāva ucyate //
                <span class="ref">SvaT_4.292</span></p>
            
            
            <p id="SvaT_4.293">
               abhāvaḥ sa samuddiṣṭo yatra bhāvāḥ kṣayaṃ gatāḥ <br />
               sattāmātraṃ paraṃ śāntaṃ tatpadaṃ kimapi sthitam //
                <span class="ref">SvaT_4.293</span></p>
            
            
            <p id="SvaT_4.294">
               yatra yatra ca nādādisthūlā anye 'pi saṃsthitāḥ <br />
               tatra tatra paraṃ śūnyaṃ sarvaṃ vyāpya vyavasthitam //
                <span class="ref">SvaT_4.294</span></p>
            
            
            <p id="SvaT_4.295">
               tadeva bhavati sthūlaṃ sthūlopādhivaśātpriye <br />
               sthūlasūkṣmaprabhedena tadekaṃ saṃvyavasthitam //
                <span class="ref">SvaT_4.295</span></p>
            
            
            <p id="SvaT_4.296">
               tatprāpya tanmayatvaṃ ca labhate nātra saṃśayaḥ <br />
               śūnyabhāvaḥ samākhyātaḥ sāmarasyaṃ nibodha me //
                <span class="ref">SvaT_4.296</span></p>
            
            
            <p id="SvaT_4.297">
               ātmanyekaḥ samaraso mantre jñeyo dvitīyakaḥ <br />
               tṛtīyaṃ nāḍigaṃ kuryāc chaktau kuryāccaturthakam //
                <span class="ref">SvaT_4.297</span></p>
            
            
            <p id="SvaT_4.298">
               vyāpinyāṃ pañcamaṃ proktaṃ samanāyāṃ tu ṣaṣṭhakam <br />
               tātvaḥ samaraso devi saptamastu vidhīyate //
                <span class="ref">SvaT_4.298</span></p>
            
            
            <p id="SvaT_4.299">
               śiṣyātmānaṃ tu saṃgṛhya pūrvoktavidhinā kramāt <br />
               paścādātmani saṃyojya lolībhūtaṃ vicintayet //
                <span class="ref">SvaT_4.299</span></p>
            
            
            <p id="SvaT_4.300">
               pūrakaṃ kumbhakaṃ kṛtvā samānena nirodhayet <br />
               yāvatyo nāḍayo devi tiryagūrdhvamadhaḥsthitāḥ //
                <span class="ref">SvaT_4.300</span></p>
            
            
            <p id="SvaT_4.301">
               samānena samākṛṣṭā ekībhūtā bhavanti tāḥ <br />
               tāsu ye vāyavaste 'pi prāṇe samarasīgatāḥ //
                <span class="ref">SvaT_4.301</span></p>
            
            
            <p id="SvaT_4.302">
               nāḍayastu suṣumnāyām ekībhūtā vyavasthitāḥ <br />
               tato vai uccarenmantraḥ nāde līnaṃ vicintayet //
                <span class="ref">SvaT_4.302</span></p>
            
            
            <p id="SvaT_4.303">
               mantra ātmā tathā nāḍī evaṃ samarasībhavet <br />
               vāmadakṣiṇamadhye tu tato nādaṃ pramocayet //
                <span class="ref">SvaT_4.303</span></p>
            
            
            <p id="SvaT_4.304">
               setubandhaṃ ca taṃ mārgaṃ yatra gatvā na jāyate <br />
               brahmā viṣṇuśca rudraśca īśvaraḥ śiva eva ca //
                <span class="ref">SvaT_4.304</span></p>
            
            
            <p id="SvaT_4.305">
               ete 'tra samatāṃ yānti anyathā tu pṛthak pṛthak <br />
               tasminsamuccarennādaṃ yāvacchaktau layaṃ gataḥ //
                <span class="ref">SvaT_4.305</span></p>
            
            
            <p id="SvaT_4.306">
               śaktimadhyagato nādaḥ śaktyātmā tu vidhīyate <br />
               sarvaṃ śaktimayaṃ tatra sarvaṃ samarasībhavet //
                <span class="ref">SvaT_4.306</span></p>
            
            
            <p id="SvaT_4.307">
               tadūrdhvaṃ vyāpinīṃ prāpya sarvaṃ tanmayatāṃ vrajet <br />
               samantādvyāpnuyādyasmād vyāpinītyabhidhīyate //
                <span class="ref">SvaT_4.307</span></p>
            
            
            <p id="SvaT_4.308">
               tadūrdhvaṃ samanāṃ vyāpya tanmayatvaṃ vrajetpunaḥ <br />
               sā ca sarvagatā jñeyā sāmarasyena saṃsthitā //
                <span class="ref">SvaT_4.308</span></p>
            
            
            <p id="SvaT_4.309">
               ṣaṣṭhaṃ samarasaṃ tyaktvā saptamaṃ tu tato vrajet <br />
               taṃ prāpya tanmayatvaṃ hi nātra kāryā vicāraṇā //
                <span class="ref">SvaT_4.309</span></p>
            
            
            <p id="SvaT_4.310">
               sa ca sarveṣu bhūteṣu bhāvatatvendriyeṣu ca <br />
               sthāvaraṃ jaṅgamaṃ caiva cetanācetanasthitam //
                <span class="ref">SvaT_4.310</span></p>
            
            
            <p id="SvaT_4.311">
               adhvānaṃ vyāpya sarvaṃ tu sāmarasyena saṃsthitaḥ <br />
               prasahya cañcalītyeva yogināmapi yanmanaḥ //
                <span class="ref">SvaT_4.311</span></p>
            
            
            <p id="SvaT_4.312">
               yasya jñeyamayo bhāvaḥ sthiraḥ pūrṇaḥ samantataḥ <br />
               mano na calate tasya sarvāvasthāgatasya tu //
                <span class="ref">SvaT_4.312</span></p>
            
            
            <p id="SvaT_4.313">
               yatra yatra mano yāti jñeyaṃ tatraiva cintayet <br />
               calitvā yāsyate kutra sarvaṃ śivamayaṃ yataḥ //
                <span class="ref">SvaT_4.313</span></p>
            
            
            <p id="SvaT_4.314">
               viṣayeṣu ca sarveṣu indriyārtheṣu ca sthitaḥ <br />
               yatra yatra nirūpyeta nāśivaṃ vidyate kvacit //
                <span class="ref">SvaT_4.314</span></p>
            
            
            <p id="SvaT_4.315">
               evāṃ samarasaṃ jñātvā nāsau muhyet kadācana <br />
               yasyaivaṃ sarvato bhāvaḥ so 'pi sarvagato bhavet //
                <span class="ref">SvaT_4.315</span></p>
            
            
            <p id="SvaT_4.316">
               evaṃ samarasaḥ prokto viṣuvattu nibodha me <br />
               prathamaṃ prāṇaviṣuvan mātraṃ jñeyaṃ dvitīyakam //
                <span class="ref">SvaT_4.316</span></p>
            
            
            <p id="SvaT_4.317">
               tṛtīyaṃ nāḍiviṣuvat praśāntaṃ ca caturthakam <br />
               pañcamaṃ śaktiviṣuvat ṣaṣṭhaṃ vai kāla ucyate //
                <span class="ref">SvaT_4.317</span></p>
            
            
            <p id="SvaT_4.318">
               saptama tattvaviṣuvat pravibhāgastvathocyate <br />
               ātmānaṃ ca manaḥ prāṇe saṃyojya viṣuvadbhavet //
                <span class="ref">SvaT_4.318</span></p>
            
            
            <p id="SvaT_4.319">
               prāṇe viṣuvadākhyātaṃ māntraṃ viṣuvaducyate <br />
               mantramuccārayettāvad yāvannānyamanā bhavet //
                <span class="ref">SvaT_4.319</span></p>
            
            
            <p id="SvaT_4.320">
               parāparavibhāgena mantrātmā tu taducyate <br />
               māntraṃ viṣuvadityuktaṃ nāḍisthaṃ tannibodha me //
                <span class="ref">SvaT_4.320</span></p>
            
            
            <p id="SvaT_4.321">
               sarvāsāmeva nāḍīnāṃ madhye yā saṃvyavasthitā <br />
               suṣumnā nāma sā jñeyā nābheḥ śaktyā śivaṃ gatā //
                <span class="ref">SvaT_4.321</span></p>
            
            
            <p id="SvaT_4.322">
               tatra pravāhayennādaṃ nāḍīviṣuvaducyate <br />
               praśāntaṃ viṣuvaccaivam adhunā kathayāmi te //
                <span class="ref">SvaT_4.322</span></p>
            
            
            <p id="SvaT_4.323">
               ayane ṣaḍaṅgulaścāraḥ kāraṇānyaṅgule 'ṅgule <br />
               tānyadhastātparityajya kāraṇāni ṣaḍeva tu //
                <span class="ref">SvaT_4.323</span></p>
            
            
            <p id="SvaT_4.324">
               saptame tu praśāntaṃ vai praśāntendriyagocaram <br />
               praśāntaḥ stimito jñeyaḥ stimito niścalaḥ smṛtaḥ //
                <span class="ref">SvaT_4.324</span></p>
            
            
            <p id="SvaT_4.325">
               niścalo nistaraṅgaśca sthiraḥ pūrṇaḥ samantataḥ <br />
               evaṃbhāvaṃ samāsthāya dīkṣā kāryā tu daiśikaiḥ //
                <span class="ref">SvaT_4.325</span></p>
            
            
            <p id="SvaT_4.326">
               etatpraśāntaviṣuvat śaktyupādhiṃ nibodha me <br />
               śaktimadhyagato nādo nādordhvaṃ ca caredyadā //
                <span class="ref">SvaT_4.326</span></p>
            
            
            <p id="SvaT_4.327">
               tāvattu śaktiviṣuvat kālākhyaṃ tu nibodha me <br />
               tuṭiḥ ṣoḍaśakā yā tu prāṇānte saṃvyavasthitā //
                <span class="ref">SvaT_4.327</span></p>
            
            
            <p id="SvaT_4.328">
               kālo bhrūkṣepamātrastu tatrānte kīrtito mayā <br />
               taṃ parāparabhāgena punareva tridhā kuru //
                <span class="ref">SvaT_4.328</span></p>
            
            
            <p id="SvaT_4.329">
               aparaḥ ṣoḍaśo yāvat kālaḥ saptadaśaḥ paraḥ <br />
               parāparastu yaḥ kālaḥ sa priye 'ṣṭādaśaḥ prabhuḥ //
                <span class="ref">SvaT_4.329</span></p>
            
            
            <p id="SvaT_4.330">
               prāṇa evaṃ tridhā kālaṃ kṛtvā caiva tyajetpunaḥ <br />
               aparaḥ śaktimūrdhastho vyāpinyāṃ ca dvitīyakaḥ //
                <span class="ref">SvaT_4.330</span></p>
            
            
            <p id="SvaT_4.331">
               tṛtīyaḥ samanāsthāne tatkālaviṣuvatsmṛtam <br />
               etatṣaṣṭhaṃ samākhyātaṃ saptamaṃ tātvvamucyate //
                <span class="ref">SvaT_4.331</span></p>
            
            
            <p id="SvaT_4.332">
               unmanā parato devi tatrātmānaṃ niyojayet <br />
               tasminyuktastato hyātmā tanmayaśca prajāyate //
                <span class="ref">SvaT_4.332</span></p>
            
            
            <p id="SvaT_4.333">
               tattvākhyaṃ viṣuvaddevi sarveṣāṃ parataḥ sthitam <br />
               viṣuvadevaṃvidhaṃ jñātvā ko na mucyeta bandhanāt //
                <span class="ref">SvaT_4.333</span></p>
            
            
            <p id="SvaT_4.334">
               viṣuvatte samākhyātaṃ padārthabhedanaṃ śṛṇu <br />
               tyāgaṃ cānubhavaṃ caiva yojanaṃ ca pare pade //
                <span class="ref">SvaT_4.334</span></p>
            
            
            <p id="SvaT_4.335">
               padārthaikādaśī jñeyā unmanāntaḥ paro bhavet <br />
               bhedayejjñānaśūlena jñānaṃ jñeyasya jñāpakam //
                <span class="ref">SvaT_4.335</span></p>
            
            
            <p id="SvaT_4.336">
               jñāpakaṃ bodhamatulaṃ dīpavadyotanaṃ yataḥ <br />
               dīpahasto yathā kaścid dravyamālokya cāharet //
                <span class="ref">SvaT_4.336</span></p>
            
            
            <p id="SvaT_4.337">
               evaṃ jñānena ca jñeyaṃ tasmin kuryāttu saṃsthitam <br />
               jñānaṃ vai lakṣaṇaṃ proktaṃ jñeyatatvasya suvrate //
                <span class="ref">SvaT_4.337</span></p>
            
            
            <p id="SvaT_4.338">
               lakṣaṇaṃ guṇa ākhyātaḥ kalā tattvasya sarvadā <br />
               na guṇena vinā tattvaṃ na tattvena vinā guṇaḥ //
                <span class="ref">SvaT_4.338</span></p>
            
            
            <p id="SvaT_4.339">
               guṇaṃ gṛhṇanti sarvatra na tattvaṃ gṛhyate kvacit <br />
               gṛhyate hyanumānena pratyak.ānubhavena ca //
                <span class="ref">SvaT_4.339</span></p>
            
            
            <p id="SvaT_4.340">
               arthipratyarthibhāvena āgamena tu labhyate <br />
               āgamo jñānamiyuktam anantāḥ śāstrakoṭayaḥ //
                <span class="ref">SvaT_4.340</span></p>
            
            
            <p id="SvaT_4.341">
               śāstraṃ śabdātmakaṃ sarvaṃ śabdo haṃsaḥ prakīrtitaḥ <br />
               haṃsayogaḥ purākhyātaḥ mātrāsaṃkhyā tvathocyate //
                <span class="ref">SvaT_4.341</span></p>
            
            
            <p id="SvaT_4.342">
               mātrāyogo yathā cāsya pramāṇaṃ hṛdayādis.u <br />
               nābherūrdhvaṃ vitastyante kaṇṭhādhastātṣaḍaṅgule //
                <span class="ref">SvaT_4.342</span></p>
            
            
            <p id="SvaT_4.343">
               hṛdayaṃ madhyadeśe tu caturaṅgulasaṃmitam <br />
               caturviṃśatitattvaistu brahmā tatra vyavasthitaḥ //
                <span class="ref">SvaT_4.343</span></p>
            
            
            <p id="SvaT_4.344">
               kaṇṭhamaṣṭāṅgulaṃ viddhi viṣṇustatra vyavasthitaḥ <br />
               tattvāṣṭakena saṃyuktaḥ tadūrdhvaṃ caturaṅgulam //
                <span class="ref">SvaT_4.344</span></p>
            
            
            <p id="SvaT_4.345">
               māyātattvaṃ samāśritya rudrastālutale sthitaḥ <br />
               aṅguladvayamānaṃ tu bhruvormadhyaṃ prakīrtitam //
                <span class="ref">SvaT_4.345</span></p>
            
            
            <p id="SvaT_4.346">
               tatreśvaraḥ sthito devi tattvadvayasamanvitaḥ <br />
               ekādaśāṅgule caiva mūrdhvaṃ devaḥ sadāśivaḥ //
                <span class="ref">SvaT_4.346</span></p>
            
            
            <p id="SvaT_4.347">
               tattvadvayasamāyukto yāvadbrahmabilaṃ gataḥ <br />
               tadūrdhvaikāṅgulā śaktiḥ śivastatra vyavasthitaḥ //
                <span class="ref">SvaT_4.347</span></p>
            
            
            <p id="SvaT_4.348">
               tvakcheṣe vyāpinī proktā samanā conmanā tataḥ <br />
               tatparaṃ tu paraṃ tattvaṃ pramāṇaparivarjitam //
                <span class="ref">SvaT_4.348</span></p>
            
            
            <p id="SvaT_4.349">
               mātrāsaṃkhyā ca yogaścādhunā haṃsasya kathyate <br />
               akāraśca hakāraśca dvāvetāvekataḥ sthitau //
                <span class="ref">SvaT_4.349</span></p>
            
            
            <p id="SvaT_4.350">
               vibhaktirnānayorasti mārutāmbarayoriva <br />
               ekamātraḥ sa vijñeyo hṛdayātsaṃpravartate //
                <span class="ref">SvaT_4.350</span></p>
            
            
            <p id="SvaT_4.351">
               ukārastu dvimātro vai kaṇṭhasthāne samuccaret <br />
               trimātrastu makāro vai tālumadhyagataścaret //
                <span class="ref">SvaT_4.351</span></p>
            
            
            <p id="SvaT_4.352">
               binduścaivārdhamātrastu mātrārdhaṃ hi sa ucyate <br />
               bhruvormadhye sa uccāras tasya devi vidhīyate //
                <span class="ref">SvaT_4.352</span></p>
            
            
            <p id="SvaT_4.353">
               taccheṣāccārdhacandrastu pādamātrastvasau bhavet <br />
               nirodhī cārdhapādastu lalāṭānte samuccaret //
                <span class="ref">SvaT_4.353</span></p>
            
            
            <p id="SvaT_4.354">
               nādaḥ ṣoḍaśakāṃśastu mūrdhāntaṃ yāvaduccaret <br />
               dvātriṃśadaṃśā śaktistu ṣaṭtriṃśānte samuccaret //
                <span class="ref">SvaT_4.354</span></p>
            
            
            <p id="SvaT_4.355">
               vyāpinī catuḥṣaṣṭyaṃśā śaktestu parataḥsthitā <br />
               samanā conmanā cordhvam amātraḥ paramo 'vyayaḥ //
                <span class="ref">SvaT_4.355</span></p>
            
            
            <p id="SvaT_4.356">
               mātrāsaṃkhyā ca yogaśca pramāṇaṃ parikīrtitam <br />
               evaṃ jñātvā varārohe padārthān bhedayettataḥ //
                <span class="ref">SvaT_4.356</span></p>
            
            
            <p id="SvaT_4.357">
               bhedayenmatraśūlena mudrābhāvayutena ca <br />
               mantro vai jñānaśaktiśca mudrā caiva kriyātmikā //
                <span class="ref">SvaT_4.357</span></p>
            
            
            <p id="SvaT_4.358">
               bhāvaśca mana ityuktaṃ tanmano buddhipūrvakam <br />
               paraśca manasā gamya icchāśaktyā tvadhiṣṭhitaḥ //
                <span class="ref">SvaT_4.358</span></p>
            
            
            <p id="SvaT_4.359">
               yatra yatra bhavedicchā jñānaṃ tatra pravartate <br />
               kriyākaraṇasaṃbandhāt tattvasyoccāraṇaṃ bhavet //
                <span class="ref">SvaT_4.359</span></p>
            
            
            <p id="SvaT_4.360">
               kriyākaraṇahīnasya na caivoccāraṇaṃ bhavet <br />
               kriyā karaṇabhedena sā caiva trividhā smṛtā //
                <span class="ref">SvaT_4.360</span></p>
            
            
            <p id="SvaT_4.361">
               ekenoccārayettattvaṃ karaṇena vicakṣaṇaḥ <br />
               nāḍīścātha dvitīyena dvārāṇi ca nirodhayet //
                <span class="ref">SvaT_4.361</span></p>
            
            
            <p id="SvaT_4.362">
               tṛtīyaṃ karaṇaṃ divyaṃ kṛtvā vai tattvamuccaret <br />
               pūrakaṃ kumbhakaṃ kṛtvā sarvadvārāṇi rodhayet //
                <span class="ref">SvaT_4.362</span></p>
            
            
            <p id="SvaT_4.363">
               gudadvāreṇa ruddhena ruddhānyatra bhavanti hi <br />
               dvāramekaṃ tataścordhve pravahattadvicintayet //
                <span class="ref">SvaT_4.363</span></p>
            
            
            <p id="SvaT_4.364">
               nāḍayo granthipadmāśca ye 'dhomukhagatāḥ priye <br />
               te kumbhakena saṃruddhā vikasanti samantataḥ //
                <span class="ref">SvaT_4.364</span></p>
            
            
            <p id="SvaT_4.365">
               karaṇaṃ tu tataḥ kṛtvā lakṣaṇaṃ tasya vai śṛṇu <br />
               jihvā tu tāluke yojyā kiṃcidūrdhvaṃ na saṃspṛśet //
                <span class="ref">SvaT_4.365</span></p>
            
            
            <p id="SvaT_4.366">
               īṣatprasārya vaktraṃ tu kiṃcidoṣṭhau na saṃspṛśet <br />
               dantapaṅktī tathaiveha dṛṣṭiścādhordhvavarjitā //
                <span class="ref">SvaT_4.366</span></p>
            
            
            <p id="SvaT_4.367">
               kāyaṃ samunnataṃ kṛtvā karaṇaṃ divyamucyate <br />
               divyaṃ ca karaṇaṃ kṛtvā tattvasyoccāraṇaṃ kuru //
                <span class="ref">SvaT_4.367</span></p>
            
            
            <p id="SvaT_4.368">
               kumbhitaścaiva yaḥ prāṇo recayettaṃ śanaiḥ śanaiḥ <br />
               nāḍayo granthipadmāśca dehe yāḥsaṃvyavasthitāḥ //
                <span class="ref">SvaT_4.368</span></p>
            
            
            <p id="SvaT_4.369">
               recakena samākṣiptā ūrdhvasroto bhavanti te <br />
               tato vai jñānaśūlena granthīnbhindan samuccaret //
                <span class="ref">SvaT_4.369</span></p>
            
            
            <p id="SvaT_4.370">
               bhitvā hṛtpadmagranthiṃ tu tataḥ śabdaḥ prajāyate <br />
               yadākāśasamāyogāt ghoṣaśabdopamo bhavet //
                <span class="ref">SvaT_4.370</span></p>
            
            
            <p id="SvaT_4.371">
               kaṇṭhastho viramecchabdaḥ kaṇṭhaṃ prāpya varānane <br />
               bhindataḥ kaṇṭhadeśaṃ tu śabdo dhugadhugāyate //
                <span class="ref">SvaT_4.371</span></p>
            
            
            <p id="SvaT_4.372">
               tālumadhyagataḥ prāṇo yadā bhavati suvrate <br />
               bindatastālugranthiṃ tu śabdo ghumaghumāyate //
                <span class="ref">SvaT_4.372</span></p>
            
            
            <p id="SvaT_4.373">
               evaṃ te 'nubhavāḥ proktāḥ prāṇe carati suvrate <br />
               trayaste 'ṣṭakalāḥ proktā uparyuparitaḥ kramāt //
                <span class="ref">SvaT_4.373</span></p>
            
            
            <p id="SvaT_4.374">
               tiṣṭhetsa yatra vai prāṇa ātmā tadgatimāpnuyāt <br />
               tattadrūpaṃ bhavettasya sthānabhāvānurūpataḥ //
                <span class="ref">SvaT_4.374</span></p>
            
            
            <p id="SvaT_4.375">
               bhruvormadhyaṃ yadā gacchet sphoṭaśabdastu jāyate <br />
               binduṃ bhedayato devi śabdo dhumadhumāyate //
                <span class="ref">SvaT_4.375</span></p>
            
            
            <p id="SvaT_4.376">
               kapirvai nārikīlena ācāryaḥ saha bindunā <br />
               abhinnena kuto mokṣaṃ sabāhyābhyantaraṃ priye //
                <span class="ref">SvaT_4.376</span></p>
            
            
            <p id="SvaT_4.377">
               bhitvā binduṃ tato devi ardhacandraṃ vibhedayet <br />
               bhidyataścārdhacandrasya lalāṭe jhimijhimāyate //
                <span class="ref">SvaT_4.377</span></p>
            
            
            <p id="SvaT_4.378">
               ardhacandraṃ tu bhittvā vai bhedayettu nirodhinīm <br />
               tasyāstu bhidyamānāyāḥ śabdaḥ simisimāyate //
                <span class="ref">SvaT_4.378</span></p>
            
            
            <p id="SvaT_4.379">
               sthanatrayamidaṃ devi pañcapañcakalānvitam <br />
               prāṇasya caratastatra yasminsthāne sa tiṣṭhati //
                <span class="ref">SvaT_4.379</span></p>
            
            
            <p id="SvaT_4.380">
               tattadrūpo bhavedātmā tāṃ tāṃ gatimavāpnuyāt <br />
               nirodhinīṃ bhedayitvā tato nādaṃ vrajedbudhaḥ //
                <span class="ref">SvaT_4.380</span></p>
            
            
            <p id="SvaT_4.381">
               vaṃśaśabdasamaḥ śabdas tatra sūkṣmaḥ prajāyate <br />
               bhedayennādasaṃsthānaṃ brahmarandhraṃ sudurbhidam //
                <span class="ref">SvaT_4.381</span></p>
            
            
            <p id="SvaT_4.382">
               bhidyato brahmarandhrasya śabdaḥ śumaśumāyate <br />
               śaktimadhyagataḥ prāṇo vaṃśanādāntasaṃnibhaḥ //
                <span class="ref">SvaT_4.382</span></p>
            
            
            <p id="SvaT_4.383">
               tāṃ vai tu bhedayecchaktiṃ durbhedyāṃ sarvayoginām <br />
               bhidyate ca yadā śaktiḥ śāntaḥ śumaśumastataḥ //
                <span class="ref">SvaT_4.383</span></p>
            
            
            <p id="SvaT_4.384">
               śaktiṃ bhitvā tato devi yaccheṣaṃ vyāpinī bhavet <br />
               anubhāvo bavettatra sparśo yadvatpipīlikā //
                <span class="ref">SvaT_4.384</span></p>
            
            
            <p id="SvaT_4.385">
               sthānatrayamidaṃ devi pañcapañcakalānvitam <br />
               yatra yatra caretprāṇas tattadrūpamavāpnuyāt //
                <span class="ref">SvaT_4.385</span></p>
            
            
            <p id="SvaT_4.386">
               yatra yatrāvatiṣṭheta tāṃ tāṃ gatimavāpnuyāt <br />
               tasmādvai suprayatnena bhitvā yāti parāṃ gatim //
                <span class="ref">SvaT_4.386</span></p>
            
            
            <p id="SvaT_4.387">
               bhitvā vai vyāpinīṃ devi samanāyāṃ manastyajet <br />
               manasā tu manastyaktvā jīvaḥ kevalatāṃ vrajet //
                <span class="ref">SvaT_4.387</span></p>
            
            
            <p id="SvaT_4.388">
               jīvo vai kevalastatra ātmajñānakriyānvitaḥ <br />
               bandhanāśeṣanirmuktaḥ sattāmātrasvarūpakaḥ //
                <span class="ref">SvaT_4.388</span></p>
            
            
            <p id="SvaT_4.389">
               samastādhvapadātītaḥ śuddhavijñānakevalaḥ <br />
               gṛhāṇāti nāparaṃ bhāvaṃ na paraṃ ca śivātmakam //
                <span class="ref">SvaT_4.389</span></p>
            
            
            <p id="SvaT_4.390">
               parāparavinirmuktaḥ svātmanyātmā vyavasthitaḥ <br />
               ātmavyāptirbhavedeṣā śivavyāptirataḥ param //
                <span class="ref">SvaT_4.390</span></p>
            
            
            <p id="SvaT_4.391">
               bandhanāśeṣabhāvena sarvādhvopādhivarjitā <br />
               aviditvā paraṃ tattvaṃ śivatvaṃ kalpitaṃ tu yaiḥ //
                <span class="ref">SvaT_4.391</span></p>
            
            
            <p id="SvaT_4.392">
               ta ātmopāsakāḥ śaive na gacchanti paraṃ śivam <br />
               ātmatattvagatiṃ yānti ātmatattvānurañjitāḥ //
                <span class="ref">SvaT_4.392</span></p>
            
            
            <p id="SvaT_4.393">
               tasmādātmā parityājyo yadīcchecchivamātmanaḥ <br />
               ātmatattvaṃ tatastyājyaṃ vidyātatve niyojayet //
                <span class="ref">SvaT_4.393</span></p>
            
            
            <p id="SvaT_4.394">
               unmanā sā tu vijñeyā manaḥ saṃkalpa ucyate <br />
               saṃkalpaḥ kramato jñānam unmānaṃ yugapatsthitam //
                <span class="ref">SvaT_4.394</span></p>
            
            
            <p id="SvaT_4.395">
               tasmāt sā tu parā vidyā yasmādanyā na vidyate <br />
               vindate hyatra yugapat sārvajñyādiguṇān parān //
                <span class="ref">SvaT_4.395</span></p>
            
            
            <p id="SvaT_4.396">
               vedanānādidharmasya paramātmatvabodhanā <br />
               varjanā paramātmatve tasmādvidyeti socyate //
                <span class="ref">SvaT_4.396</span></p>
            
            
            <p id="SvaT_4.397">
               tatrastho vyañjayettejaḥ paraṃ paramakāraṇam <br />
               parasmiṃstejasi vyakte tatrasthaḥ śivatāṃ vrajet //
                <span class="ref">SvaT_4.397</span></p>
            
            
            <p id="SvaT_4.398">
               supradīpte yathā vahnau śikhā dṛśyeta cāmbare <br />
               dehaprāṇasthito hyātmā tadvallīyeta tatpade //
                <span class="ref">SvaT_4.398</span></p>
            
            
            <p id="SvaT_4.399">
               tadvadevābhimānastu kartavyo daiśikottamaiḥ <br />
               ahameva paro haṃsaḥ śivaḥ paramakāraṇam //
                <span class="ref">SvaT_4.399</span></p>
            
            
            <p id="SvaT_4.400">
               matprāṇe sa tu paśvātmā līnaḥ samarasīgataḥ <br />
               mantrakaraṇakriyāyogād yojayāmi pare śive //
                <span class="ref">SvaT_4.400</span></p>
            
            
            <p id="SvaT_4.401">
               evaṃ yo vetti tattvena agnivaddehamadhyataḥ <br />
               yadvadvahniśikhātītā tadvadyojayate pare //
                <span class="ref">SvaT_4.401</span></p>
            
            
            <p id="SvaT_4.402">
               tasminyuktaḥ pare tattve sārvajñyādiguṇānvitaḥ <br />
               śiva eko bhaveddevi avibhāgena sarvataḥ //
                <span class="ref">SvaT_4.402</span></p>
            
            
            <p id="SvaT_4.403">
               tattvatrayaṃ paraṃ khyātam aparaṃ cādhvamadhyagam <br />
               bhedanaṃ tu padārthānāṃ tyāgānubhavayojanam //
                <span class="ref">SvaT_4.403</span></p>
            
            
            <p id="SvaT_4.404">
               pūrvoktaṃ ca idaṃ sarvaṃ jñātvā tattve niyojayet <br />
               saṃkṣepeṇa tu tattvasya vyāptiṃ śṛṇu sureśvari //
                <span class="ref">SvaT_4.404</span></p>
            
            
            <p id="SvaT_4.405">
               vidyātattvāspadaṃ baddhvā bindutattvāsane sthitaḥ <br />
               nādaśaktitanuścaiva vyāpinīkaraṇānvitaḥ //
                <span class="ref">SvaT_4.405</span></p>
            
            
            <p id="SvaT_4.406">
               sarvajñatvāvabodhena samanāntaścarā tu sā <br />
               tritatvaṃ yatparaṃ proktaṃ tena cāpūritā tanuḥ //
                <span class="ref">SvaT_4.406</span></p>
            
            
            <p id="SvaT_4.407">
               aparā sā tanuḥ sthūlā ṣaṭviṃśattattvakalpitā <br />
               tattvatrayaṃ paraṃ yacca sarvatattvādhvavarjitam //
                <span class="ref">SvaT_4.407</span></p>
            
            
            <p id="SvaT_4.408">
               tena cāpūritāśeṣaṃ sā tattvādhvaparā tanuḥ <br />
               evamācarate yastu ācāraṃ tu śivātmakam //
                <span class="ref">SvaT_4.408</span></p>
            
            
            <p id="SvaT_4.409">
               śivena sahacāritvād ācāryastena cocyate <br />
               tasya darśanasaṃbhāṣāsparśanātsmaraṇādapi //
                <span class="ref">SvaT_4.409</span></p>
            
            
            <p id="SvaT_4.410">
               bhavatyevaiśvarī vyāptir na bhavettadadhogatiḥ <br />
               tena saṃyojito jantuḥ brahmahāpi śivo bhavet //
                <span class="ref">SvaT_4.410</span></p>
            
            
            <p id="SvaT_4.411">
               tatastena samo nāsti jagatyasmiṃścarācare <br />
               śiva ācāryarūpeṇa lokānugrahakārakaḥ //
                <span class="ref">SvaT_4.411</span></p>
            
            
            <p id="SvaT_4.412">
               tasmānna mānavīṃ buddhiṃ kārayeddeśakaṃ prati <br />
               ācāryasya ca mantrasya śivajñāne śivasya ca //
                <span class="ref">SvaT_4.412</span></p>
            
            
            <p id="SvaT_4.413">
               nānātvaṃ naiva kurvanti vidyeśāścakranāyakāḥ <br />
               brāhmaṇāḥ kṣatriyā vaiśyāḥ śūdrā vai vīravandite //
                <span class="ref">SvaT_4.413</span></p>
            
            
            <p id="SvaT_4.414">
               ācāryatve niyuktā ye te sarve tu śivāḥ smṛtāḥ <br />
               anyathā prāksvarūpeṇa ye paśyanti narādhamāḥ //
                <span class="ref">SvaT_4.414</span></p>
            
            
            <p id="SvaT_4.415">
               narake te prapacyante sādākhyaṃ vatsaratrayam <br />
               na tena saha saṃbhāṣā kartavyā tu śivārthinā //
                <span class="ref">SvaT_4.415</span></p>
            
            
            <p id="SvaT_4.416">
               kṛtvā saṃbhāṣaṇaṃ tena narakaṃ so 'pi gacchati <br />
               tasmācchivasamāḥ sarve draṣṭavyā muktimicchatā //
                <span class="ref">SvaT_4.416</span></p>
            
            
            <p id="SvaT_4.417">
               bhuktimuktiphalāvāptir bhavatyeva tadājñayā <br />
               ācāryaḥ svajānānāṃ ca kulakoṭisahasraśaḥ //
                <span class="ref">SvaT_4.417</span></p>
            
            
            <p id="SvaT_4.418">
               jñānajñeyaparijñānāt samastāstārayiṣyati <br />
               evamuktavidhānajño bhāvajñaścāpi daiśikaḥ //
                <span class="ref">SvaT_4.418</span></p>
            
            
            <p id="SvaT_4.419">
               pūrṇāhutyaikayaivāsau paśūnyojayate pare <br />
               pūrṇāhutiprayogaṃ tu kathayāmyadhunā tava //
                <span class="ref">SvaT_4.419</span></p>
            
            
            <p id="SvaT_4.420">
               ūrdhvakāya ṛjugrīvaḥ samapādo vyavasthitaḥ <br />
               nābhisthāne sruco mūlam uttānāgramukhaṃ samam //
                <span class="ref">SvaT_4.420</span></p>
            
            
            <p id="SvaT_4.421">
               srucyupari sruvaṃ devi kṛtvā caivamadhomukham <br />
               puṣpaṃ dattvā srugagre tu darbheṇa sahitau karau //
                <span class="ref">SvaT_4.421</span></p>
            
            
            <p id="SvaT_4.422">
               muṣṭinā caiva hastābhyāṃ gṛhītvā yatnato 'pi ca <br />
               agrato dakṣiṇaṃ hastaṃ vāmaṃ vai pṛṣṭataḥ priye //
                <span class="ref">SvaT_4.422</span></p>
            
            
            <p id="SvaT_4.423">
               muṣṭibhyāṃ saṃgṛhītvā vai uttānakarayogataḥ <br />
               tato ghṛtena saṃplāvya abhimānaṃ tu kārayet //
                <span class="ref">SvaT_4.423</span></p>
            
            
            <p id="SvaT_4.424">
               ahameva paraṃ tattvaṃ parāparavibhāgataḥ <br />
               tattvamekaṃ hi sarvatra nānyaṃ bhāvaṃ tu kārayet //
                <span class="ref">SvaT_4.424</span></p>
            
            
            <p id="SvaT_4.425">
               yatkumbhe 'dhvātra vinyastaḥ ṣaṭprakāro varānane <br />
               maṇḍale 'gnau śiśorantaḥ sādhāraṇavikalpitaḥ //
                <span class="ref">SvaT_4.425</span></p>
            
            
            <p id="SvaT_4.426">
               srucyadhvānaṃ tamāropya prāṇasthaṃ nāḍimadhyagam <br />
               prāṇadhāre samīkṛtya srucā dhārāṃ vinikṣipet //
                <span class="ref">SvaT_4.426</span></p>
            
            
            <p id="SvaT_4.427">
               vasudhāraprayogeṇa prakṣipejjātavedasi <br />
               nābhisthāne sruco mūlaṃ nayannāsāntagocaram //
                <span class="ref">SvaT_4.427</span></p>
            
            
            <p id="SvaT_4.428">
               yathā yathā tyajeddhārāṃ tathā prāṇaṃ samuccaret <br />
               prāṇo 'pi varṇatāṃ yāti ṣaḍvidhādhvamayastu saḥ //
                <span class="ref">SvaT_4.428</span></p>
            
            
            <p id="SvaT_4.429">
               ṣaḍvidhedhvani nāto 'nyaḥ prameyo vidyate kvacit <br />
               tasmānmāntre parāmarśe heyopādeyataḥ sthitāḥ //
                <span class="ref">SvaT_4.429</span></p>
            
            
            <p id="SvaT_4.430">
               varṇaiḥ kāraṇaṣaṭkaṃ tu ṣaṭtyāgātsaptame layaḥ <br />
               akāraśca ukāraśca makāro bindureva ca //
                <span class="ref">SvaT_4.430</span></p>
            
            
            <p id="SvaT_4.431">
               ardhacandro nirodhī ca nādaścaivordhvagāminī <br />
               śaktiśca vyāpinī hyetāḥ samanā ca tataḥ param //
                <span class="ref">SvaT_4.431</span></p>
            
            
            <p id="SvaT_4.432">
               samanāntaṃ varārohe pāśajālamanantakam <br />
               kāraṇaiḥ ṣaḍbhirākrāntaṃ mantrasthaṃ heyalakṣaṇam //
                <span class="ref">SvaT_4.432</span></p>
            
            
            <p id="SvaT_4.433">
               atra pāśopari hyātmā vyomavadbindu[ccitsu]nirmalaḥ <br />
               śivatattvaguṇāmodāc chivadharmāvalokakaḥ //
                <span class="ref">SvaT_4.433</span></p>
            
            
            <p id="SvaT_4.434">
               pāśāvalokanaṃ tyaktvā svarūpālokanaṃ hi yat <br />
               ātmavyāptirbhavedeṣā śivavyāptistato 'nyathā //
                <span class="ref">SvaT_4.434</span></p>
            
            
            <p id="SvaT_4.435">
               sarvajñyādiguṇā ye 'rthā vyāpakānbhāvayedyadā <br />
               śivavyāptirbhavedeṣā caitanye heturūpiṇī //
                <span class="ref">SvaT_4.435</span></p>
            
            
            <p id="SvaT_4.436">
               ato dharmisvabhāvo hi śivaḥ śāntaśca paṭhyate <br />
               unmanāśca manogrāhyaḥ ātmabodhe sthitonmanāḥ //
                <span class="ref">SvaT_4.436</span></p>
            
            
            <p id="SvaT_4.437">
               vyāpāraṃ mānasaṃ tyaktvā bodharūpeṇa yojayet <br />
               tadā śivatvamāyāti paśurmukto bhavārṇavāt //
                <span class="ref">SvaT_4.437</span></p>
            
            
            <p id="SvaT_4.438">
               pare caiva niyuktasya sruvamāpūrayetpunaḥ <br />
               sruco randhreṇa taddravyaṃ yāvadvahnau prayujyate //
                <span class="ref">SvaT_4.438</span></p>
            
            
            <p id="SvaT_4.439">
               bahisthāṃ kumbhakaṃ tāvat pare tattve tu bhāvayet <br />
               bahirnirodhabhāvena sāmarasyaṃ śivena ca //
                <span class="ref">SvaT_4.439</span></p>
            
            
            <p id="SvaT_4.440">
               anyathā na bhaveddevi nadīvega ivārṇave <br />
               sthitaḥ sa sāgaredbhistu sindhuḥ samarasībhavet //
                <span class="ref">SvaT_4.440</span></p>
            
            
            <p id="SvaT_4.441">
               punarvibhāgaṃ nāpnoti tathātmā tu śivārṇave <br />
               srucastu pūraṇaṃ yāvat tāvatkālaṃ samādiśet //
                <span class="ref">SvaT_4.441</span></p>
            
            
            <p id="SvaT_4.442">
               anenaiva tu kālena bahiḥ kumbhakavṛttinā <br />
               ātmā samarasatvena śivībhavati sarvagaḥ //
                <span class="ref">SvaT_4.442</span></p>
            
            
            <p id="SvaT_4.443">
               guṇānāpādayetpaścāt ṣaṭ aṅgaparimāhutīn <br />
               yathā nṛpatve saṃprāpte kalaśaiścābhiṣicyate //
                <span class="ref">SvaT_4.443</span></p>
            
            
            <p id="SvaT_4.444">
               vandibhiśca guṇāste 'pi khyāpyante vasudhātale <br />
               tathā śivatve saṃprāpte guṇānāpādayedbudhaḥ //
                <span class="ref">SvaT_4.444</span></p>
            
            
            <p id="SvaT_4.445">
               sarvajño vai bhava svāhā paritṛptastathaiva ca <br />
               anādibodho bhava ca tataḥ svātantryaśaktikaḥ //
                <span class="ref">SvaT_4.445</span></p>
            
            
            <p id="SvaT_4.446">
               tathā tvaluptaśaktiścānantaśaktistataḥ punaḥ <br />
               guṇānāpādya sarvāṃstān mūlamantramanusmaret //
                <span class="ref">SvaT_4.446</span></p>
            
            
            <p id="SvaT_4.447">
               oṃhūmātmapadopetaṃ sarvajñāyetyapaścimam <br />
               svāhākāraprayogeṇa āhutīḥ pratipādayet //
                <span class="ref">SvaT_4.447</span></p>
            
            
            <p id="SvaT_4.448">
               tisraḥ pañca daśaikā vā tilairvātha ghṛtena vā <br />
               dadyāt tato 'bhiṣekaṃ tu mūlamantreṇa suvrate //
                <span class="ref">SvaT_4.448</span></p>
            
            
            <p id="SvaT_4.449">
               paraṃ śaktyamṛtaṃ kṣobhya śiṣyamūrdhni nipātayet <br />
               turyadvāraṃ viśettaddhi sabāhyābhyantaraṃ smaret //
                <span class="ref">SvaT_4.449</span></p>
            
            
            <p id="SvaT_4.450">
               mantraśaktibhirugrābhiḥ śeṣanirdahanādibhiḥ <br />
               śarīraṃ śoṣyate tābhis tadarthamabhiṣecanam //
                <span class="ref">SvaT_4.450</span></p>
            
            
            <p id="SvaT_4.451">
               dīkṣānirvartanātpūrvaṃ puṣpaṃ pāṇau pradāpayet <br />
               darbhaṃ vimocayitvā ca śivāgnau kalaśe gurau //
                <span class="ref">SvaT_4.451</span></p>
            
            
            <p id="SvaT_4.452">
               pradakṣiṇatrayaṃ kṛtvā daṇḍavannipatedbhuvi <br />
               kṛtakṛtyaḥ prahṛṣṭātmā bhavottīrṇaḥ sunirmalaḥ //
                <span class="ref">SvaT_4.452</span></p>
            
            
            <p id="SvaT_4.453">
               protphullanayanaḥ śāntas tṛptātmānaṃ tu bhāvayet <br />
               iyaṃ nairvāṇakī dīkṣā nirbījā vā sabījikā //
                <span class="ref">SvaT_4.453</span></p>
            
            
            <p id="SvaT_4.454">
               yeṣāṃ sabījikā dīkṣā kuryātteṣvabhiṣecanam <br />
               śrutaśīlasamācārān deśakatve niyojayet //
                <span class="ref">SvaT_4.454</span></p>
            
            
            <p id="SvaT_4.455">
               athābhiṣeka ācārye śivayogādanantaram <br />
               pañcabhiḥ kalaśairbhadre sitacandanalepitaiḥ //
                <span class="ref">SvaT_4.455</span></p>
            
            
            <p id="SvaT_4.456">
               śivakumbhavadabhyarcya ratnagarbhāmbupūritaiḥ <br />
               ṛddhivṛddhyādibhiḥ pūtair oṣadhyakṣatapūritaiḥ //
                <span class="ref">SvaT_4.456</span></p>
            
            
            <p id="SvaT_4.457">
               sitapadmamukhodgāraiś cūtapallavasaṃyutaiḥ <br />
               pṛthivyādīni tattvāni pañca pañcasu vinyaset //
                <span class="ref">SvaT_4.457</span></p>
            
            
            <p id="SvaT_4.458">
               kalaśeṣu mahādevi punaścaiva kalā nyaset <br />
               nivṛttyādyāḥ kalāḥ pañca teṣu caivātra vinyaset //
                <span class="ref">SvaT_4.458</span></p>
            
            
            <p id="SvaT_4.459">
               ekaikakalaśo vyāpyo hy anantādiśivāntakaḥ <br />
               pūjayedbhairavaṃ devaṃ sarvasaṃbhārakaiḥ kramāt //
                <span class="ref">SvaT_4.459</span></p>
            
            
            <p id="SvaT_4.460">
               ṣaḍaṅgāvaraṇopetaṃ mantrasaṃdhānasaṃyutam <br />
               bhairaveṇābhimantreta ekaikaṃ kalaśaṃ priye //
                <span class="ref">SvaT_4.460</span></p>
            
            
            <p id="SvaT_4.461">
               aṣṭottaraśatenaiva paratattvamanusmaran <br />
               vāruṇyāṃ saumyayamyāyam endryāmaiśyāṃ tathaiva ca //
                <span class="ref">SvaT_4.461</span></p>
            
            
            <p id="SvaT_4.462">
               saṃpūjyaivaṃ vidhānena abhiṣekaṃ samācaret <br />
               yāgaharmyasya aiśānyāṃ pīṭhaṃ saṃkalpyayebudhaḥ //
                <span class="ref">SvaT_4.462</span></p>
            
            
            <p id="SvaT_4.463">
               tatra maṇḍalakaṃ kṛtvā svastikādivibhūṣitam <br />
               vitānoparisaṃchannaṃ dhvajaiśca pariśobhitam //
                <span class="ref">SvaT_4.463</span></p>
            
            
            <p id="SvaT_4.464">
               tatrāsanaṃ nyaseddevi śrīparṇīcandanodbhavam <br />
               tatrānantāsanaṃ nyasya mūrtibhūtaṃ śiśuṃ nyaset //
                <span class="ref">SvaT_4.464</span></p>
            
            
            <p id="SvaT_4.465">
               pūrvavatsakalīkṛtya aiśānyabhimukhaṃ sthitam <br />
               gandhapuṣpādinābhyarcya nirbhartsyaḥ kāñcikaudanaiḥ //
                <span class="ref">SvaT_4.465</span></p>
            
            
            <p id="SvaT_4.466">
               mṛdbhasmagomayaiḥ piṇḍair dūrvāṅkurasamāśritaiḥ <br />
               siddhārthadadhitoyaiśca nirājanasamanvitaiḥ //
                <span class="ref">SvaT_4.466</span></p>
            
            
            <p id="SvaT_4.467">
               nirbhartsyaivaṃ vidhānena abhiṣekaṃ pradāpayet <br />
               pṛthivyādighaṭāsayirvā dhāmānusmṛtya secayet //
                <span class="ref">SvaT_4.467</span></p>
            
            
            <p id="SvaT_4.468">
               kramāddhyātvā kalaśeṣu ācāryaḥ susamāhitaḥ <br />
               abhiṣikto 'nyavāsastu paridhāpyācanettataḥ //
                <span class="ref">SvaT_4.468</span></p>
            
            
            <p id="SvaT_4.469">
               praviśya dakṣiṇāṃ mūrtiṃ yogapīṭhaṃ prakalpayet <br />
               saṃsthāpya sakalīkṛtya adhikāraṃ prakalpayet //
                <span class="ref">SvaT_4.469</span></p>
            
            
            <p id="SvaT_4.470">
               uṣṇīṣaṃ mukuṭādyāṃśca chatraṃ pādukamāsanam <br />
               hastyaśvaśivikādyāṃśca rājāṅgāni hyaśeṣataḥ //
                <span class="ref">SvaT_4.470</span></p>
            
            
            <p id="SvaT_4.471">
               karaṇīṃ kartarīṃ khaṭikāṃ sruksruvau darbhapustakam <br />
               akṣasūtrādikaṃ dattvā caturāśramasaṃsthitāḥ //
                <span class="ref">SvaT_4.471</span></p>
            
            
            <p id="SvaT_4.472">
               dīkṣyānugrahamārgeṇa dīkṣā vyākhyā tvayā sadā <br />
               adyaprabhṛti kartavyety adhikāraḥ śivājñayā //
                <span class="ref">SvaT_4.472</span></p>
            
            
            <p id="SvaT_4.473">
               utthāpya hastau saṃgṛhya maṇḍale tu praveśayet <br />
               jānubhyāṃ dharaṇīṃ gatvā saṃpūjya bhairavaṃ tataḥ //
                <span class="ref">SvaT_4.473</span></p>
            
            
            <p id="SvaT_4.474">
               vijñāpya bhagavannevam abhiṣiktastvadājñayā <br />
               ācāryapadasaṃsthena tavānujñāvidhāyinā //
                <span class="ref">SvaT_4.474</span></p>
            
            
            <p id="SvaT_4.475">
               kartavyaṃ yattadāyātam adhikāraṃ tu deśake <br />
               śivatattvārthakathanaṃ śivasya purataḥ shitaḥ //
                <span class="ref">SvaT_4.475</span></p>
            
            
            <p id="SvaT_4.476">
               nirgatya bhavanādaganau kalādhvānaṃ tu homayet <br />
               mantratarpaṇakaṃ kṛtvā kalānāṃ pañca cāhutīḥ //
                <span class="ref">SvaT_4.476</span></p>
            
            
            <p id="SvaT_4.477">
               pañca pañcasu sarvāsu hutvā pūrṇāhutiṃ guruḥ <br />
               arghapūjādikaṃ kṛtvā praṇamya khyāpayetprabhoḥ //
                <span class="ref">SvaT_4.477</span></p>
            
            
            <p id="SvaT_4.478">
               abhiṣikto mayācāryas tadarthaṃ mantratarpaṇam <br />
               hṛdādyaiḥ pañcabhiścāṅgair dakṣiṇaṃ lāñchayetkaram //
                <span class="ref">SvaT_4.478</span></p>
            
            
            <p id="SvaT_4.479">
               darbholmukaṃ śivāgnau tu kānīyasyādi lāñchayet <br />
               puṣpaṃ pāṇau pradadyāttu maṇḍalāgnau prapātayet //
                <span class="ref">SvaT_4.479</span></p>
            
            
            <p id="SvaT_4.480">
               bhairavaṃ kalaśaṃ cāgniṃ namaskṛtya tu daṇḍavat <br />
               labdhādhikāro hṛṣṭātmā dṛṣṭādṛṣṭaphalānvitaḥ //
                <span class="ref">SvaT_4.480</span></p>
            
            
            <p id="SvaT_4.481">
               sa guruḥ śivatulyastu śivadhāmaphalapradaḥ <br />
               śāntyante bhūtidīkṣā ca sadāśivapadātmikā //
                <span class="ref">SvaT_4.481</span></p>
            
            
            <p id="SvaT_4.482">
               śivadharmiṇyasau jñeyā lokadharmiṇyatoṇyathā <br />
               śivadharmiṇyasau yeṣāṃ sādhakānāṃ prakīrtitā //
                <span class="ref">SvaT_4.482</span></p>
            
            
            <p id="SvaT_4.483">
               teṣāṃ kṛtvābhiṣekaṃ tu sādhakatve niyojayet <br />
               sādhakasyābhiṣeko 'yaṃ vidyādīkṣāta uttaraḥ //
                <span class="ref">SvaT_4.483</span></p>
            
            
            <p id="SvaT_4.484">
               vidyādīkṣā bhavetsā tu vāsanābhedataḥ sthitā <br />
               karmabhedo na vidyeta sarvatrādhvani saṃsthitaḥ //
                <span class="ref">SvaT_4.484</span></p>
            
            
            <p id="SvaT_4.485">
               kṛtāni yāni karmāṇi sarvāṇyadhvagatāni tu <br />
               tāni saṃśodhya vidhivat kalāpañcasthitāni tu //
                <span class="ref">SvaT_4.485</span></p>
            
            
            <p id="SvaT_4.486">
               yojanyavasare bhedo vimarśaḥ sādhakasya tu <br />
               prārabdaṃ karma pāścātyaṃ na caikasthaṃ tu bhāvayet //
                <span class="ref">SvaT_4.486</span></p>
            
            
            <p id="SvaT_4.487">
               sādhakasya tu bhūtyarthaṃ prāk karmaikaṃ tu śodhayet <br />
               dhāma proccārya sakalaṃ sadāśivatanau nyaset //
                <span class="ref">SvaT_4.487</span></p>
            
            
            <p id="SvaT_4.488">
               vidyādehasvarūpeṇa dhyātvā devaṃ sadāśivam <br />
               pūrṇāhutiprayogena aṇimādiguṇairyutam //
                <span class="ref">SvaT_4.488</span></p>
            
            
            <p id="SvaT_4.489">
               aṇimādiguṇāvāptau mūlamantrasvasaṃjñayā <br />
               aṣṭāvevāhutīrdattvā abhiṣiñcettu sādhakam //
                <span class="ref">SvaT_4.489</span></p>
            
            
            <p id="SvaT_4.490">
               kalaśaiḥ pañcabhiḥ kuryāt nivṛtyādyāstriṣu nyaset <br />
               śāntyatītāṃ pañcame ca śāntiṃ paścāccaturthake //
                <span class="ref">SvaT_4.490</span></p>
            
            
            <p id="SvaT_4.491">
               śāntyā tu saṃpuṭīkṛtya pṛthivyādyaiśca pañcabhiḥ <br />
               ekaikakalaśe paścāt sādhyamantraṃ tu vinyaset //
                <span class="ref">SvaT_4.491</span></p>
            
            
            <p id="SvaT_4.492">
               vidyāṅgaiḥ sakalīkṛtya vidyāṅgāvaraṇaṃ nyaset <br />
               saṃmantryāṣṭaśatenaiva ekaikaṃ kalaśaṃ tataḥ //
                <span class="ref">SvaT_4.492</span></p>
            
            
            <p id="SvaT_4.493">
               bahirmaṇḍalake nyasya āsanaṃ praṇavena tu <br />
               sādhakaṃ tatra saṃsthāpya sakalīkaraṇaṃ tataḥ //
                <span class="ref">SvaT_4.493</span></p>
            
            
            <p id="SvaT_4.494">
               nirbhatsya pūrvavatsarvaiḥ sādhyamantreṇa secayet <br />
               nivṛtyāditribhiḥ kumbhaiḥ snāpayetpūrvadiṅmukham //
                <span class="ref">SvaT_4.494</span></p>
            
            
            <p id="SvaT_4.495">
               śāntyatītaṃ ghaṭaṃ paścād gṛhītvā secayecchiśum <br />
               śāntiṃ paścāttu gṛhṇīyāt saṃpuṭenābhiṣecayet //
                <span class="ref">SvaT_4.495</span></p>
            
            
            <p id="SvaT_4.496">
               sādhakasyābhiṣeko 'yam anulomavilomataḥ <br />
               abhiṣicya praveśyainaṃ dakṣiṇāṃ mūrtimāsthitam //
                <span class="ref">SvaT_4.496</span></p>
            
            
            <p id="SvaT_4.497">
               praṇavenāsanaṃ dattvā sakalīkaraṇaṃ bhavet <br />
               sādhakasyādhikārārtham akṣamālādi kalpayet //
                <span class="ref">SvaT_4.497</span></p>
            
            
            <p id="SvaT_4.498">
               mantrakalpākṣasūtraṃ ca khaṭikāṃ chatrapāduke <br />
               uṣṇīṣarahitaṃ datvā praviśya śivasaṃnidhau //
                <span class="ref">SvaT_4.498</span></p>
            
            
            <p id="SvaT_4.499">
               vijñāpya parameśānaṃ sādhako 'yaṃ mayā kṛtaḥ <br />
               bhūyātsiddhistvadājñātas triprakārasya bhaktitaḥ //
                <span class="ref">SvaT_4.499</span></p>
            
            
            <p id="SvaT_4.500">
               sādhyamantraṃ dadetpaścāt puṣpodakasamanvitam <br />
               tasya haste samarpyeta siddhyarthaṃ sādhakasya tu //
                <span class="ref">SvaT_4.500</span></p>
            
            
            <p id="SvaT_4.501">
               praṇamyobhau gṛhītvā tu mantraṃ hṛdi niveśayet <br />
               prahṛṣṭavadanaḥ śiṣyo guruścāpi praharṣavān //
                <span class="ref">SvaT_4.501</span></p>
            
            
            <p id="SvaT_4.502">
               agnyāgāre sāvadhānau tarpayenmantrasaṃhitām <br />
               sahasraṃ vā śataṃ vāpi sādhyamantrasya tarpaṇam //
                <span class="ref">SvaT_4.502</span></p>
            
            
            <p id="SvaT_4.503">
               evaṃ saṃtarpayitvā tu puṣpaṃ pāṇau pradāpayet <br />
               tristhaṃ saṃpūjya devaṃ tu tato 'pi triḥpradakṣiṇam //
                <span class="ref">SvaT_4.503</span></p>
            
            
            <p id="SvaT_4.504">
               praṇamya bhaktiyuktātmā aṇimādiphalaṃ labhet <br />
               utthāpya sādhakaṃ brūyāt samayānpāhi yatnataḥ //
                <span class="ref">SvaT_4.504</span></p>
            
            
            <p id="SvaT_4.505">
               dīkṣāvasāne te devi śrāvaṇīyā vipaścitā <br />
               evaṃ dīkṣāṃ tu nirvartya sarvadaiva varānane //
                <span class="ref">SvaT_4.505</span></p>
            
            
            <p id="SvaT_4.506">
               ātmatyāgaḥ prakartavyo yathā bhavati tacchruṇu <br />
               vaijñānakī prākṛtī vā ācāryasya yadṛcchayā //
                <span class="ref">SvaT_4.506</span></p>
            
            
            <p id="SvaT_4.507">
               vaijñānikīṃ susūkṣmāṃ tu vidhinānena kārayet <br />
               tilājyādisamāyuktā adhvavāgīśikalpanā //
                <span class="ref">SvaT_4.507</span></p>
            
            
            <p id="SvaT_4.508">
               kalābhiḥ pañcabhirvyāptam adhvānaṃ yugapannyaset <br />
               pūjāhomopacārādyān kṛtvātmānaṃ niyojayet //
                <span class="ref">SvaT_4.508</span></p>
            
            
            <p id="SvaT_4.509">
               śiṣyacaitanyavat yogād adhvānaṃ yugapannyaset <br />
               puṣpādyaiḥ pūjayitvā taṃ yogārthamāhutitrayam //
                <span class="ref">SvaT_4.509</span></p>
            
            
            <p id="SvaT_4.510">
               garbhadhāritvajanane arjane bhogatallaye <br />
               yugapaddhomayeddevi mūlamantreṇa suvrataḥ //
                <span class="ref">SvaT_4.510</span></p>
            
            
            <p id="SvaT_4.511">
               āhutīnāṃ trayaṃ homyaṃ pratikarma varānane <br />
               hotavyā niṣkṛtirbhinnā pañcasthānakalātmasu //
                <span class="ref">SvaT_4.511</span></p>
            
            
            <p id="SvaT_4.512">
               śatamekaṃ tadarthaṃ vā niṣkṛtiḥ parikīrtitā <br />
               viśleṣapāśacchedādye dhāmnaiva yugapaddhutiḥ //
                <span class="ref">SvaT_4.512</span></p>
            
            
            <p id="SvaT_4.513">
               uddhāre cātmatattvasthe pūrṇāhutiṃ tu pātayet <br />
               ātmānaṃ yojayettattve śive paramakāraṇe //
                <span class="ref">SvaT_4.513</span></p>
            
            
            <p id="SvaT_4.514">
               guṇān pūrvavadāpādya amṛtānpūrvavat kuru <br />
               ātmadīkṣā samāptau tu prāyaścittanivṛttaye //
                <span class="ref">SvaT_4.514</span></p>
            
            
            <p id="SvaT_4.515">
               atha vijñānarūpeṇa sakṛduccāralakṣaṇā <br />
               heyopādeyapāśānāṃ yugapadbhairaveṇa tu //
                <span class="ref">SvaT_4.515</span></p>
            
            
            <p id="SvaT_4.516">
               śāśvatī saṃsthitiḥ paścāt sūkṣmadīkṣā prakīrtitā <br />
               viśeṣapūjanaṃ homaṃ yathāśakti prakalpayet //
                <span class="ref">SvaT_4.516</span></p>
            
            
            <p id="SvaT_4.517">
               vādyagītasunṛtyādyaiḥ stutibhiḥ pūjayeddharam <br />
               triḥ pradakṣiṇamāvartya kalaśāgnisamaṇḍalam //
                <span class="ref">SvaT_4.517</span></p>
            
            
            <p id="SvaT_4.518">
               aṣṭāṅgapatanaṃ kṛtvā vijñapetparameśvaram <br />
               bhagavanpaśuhetvarthaṃ yenmayāvāhito bhavān //
                <span class="ref">SvaT_4.518</span></p>
            
            
            <p id="SvaT_4.519">
               tatkṣantavyaṃ sadā deva vidhisthasya mama prabho <br />
               vidhinyūnamakāmasya pūjā śāstoditā yathā //
                <span class="ref">SvaT_4.519</span></p>
            
            
            <p id="SvaT_4.520">
               na bhavedatibhūyiṣṭhā prākṛtairdravyasaṃcayaiḥ <br />
               avalambya bhaktimātraṃ vidhānaṃ yatkṛtaṃ mayā //
                <span class="ref">SvaT_4.520</span></p>
            
            
            <p id="SvaT_4.521">
               tatsarvaṃ saphalaṃ me 'stu suprasanne vibho tvayi <br />
               prasannavadano hṛṣṭo varaṃ dattaṃ vibhāvayet //
                <span class="ref">SvaT_4.521</span></p>
            
            
            <p id="SvaT_4.522">
               upaviśya tato yāgaṃ saṃhareta kramāt priye <br />
               agraṃ saṃprārthya gṛhṇīyāt sthāpayeccāstrarakṣitam //
                <span class="ref">SvaT_4.522</span></p>
            
            
            <p id="SvaT_4.523">
               viśeṣapūjanaṃ cārdhaṃ praṇipātaṃ tataḥ punaḥ <br />
               nirodhārdhaṃ tato gṛhya ardhaṃ savyāpasavyataḥ //
                <span class="ref">SvaT_4.523</span></p>
            
            
            <p id="SvaT_4.524">
               datvā visarjayeddevaṃ dhāmamantramanusmaran <br />
               ātmano recakaṃ kṛtvā puṣpaṃ devāya ni.kṣipet //
                <span class="ref">SvaT_4.524</span></p>
            
            
            <p id="SvaT_4.525">
               saṃhāriṇyā ca saṃgṛhya mantrān pārśvavyavasthitān <br />
               vidyudvaccalitān dhyātvā dhāmadehe tu vinyaset //
                <span class="ref">SvaT_4.525</span></p>
            
            
            <p id="SvaT_4.526">
               vidyādehaṃ bhairavasya tallīnaṃ binduvigrahe <br />
               binduṃ tu nādaśaktisthaṃ śaktirūpaṃ tu grāhayet //
                <span class="ref">SvaT_4.526</span></p>
            
            
            <p id="SvaT_4.527">
               śaktirūpaṃ vyapakena praṇavobhayasaṃpuṭam <br />
               saṃhāriṇyā tu saṃgṛhya dvādaśāte tu yojayet //
                <span class="ref">SvaT_4.527</span></p>
            
            
            <p id="SvaT_4.528">
               pūrakeṇa hṛdi nyasya svasthānasthaṃ tu bhāvayet <br />
               sakalaṃ niṣkalaṃ rūpaṃ tathā sakalaniṣkalam //
                <span class="ref">SvaT_4.528</span></p>
            
            
            <p id="SvaT_4.529">
               bhinnāvasthaṃ tu mantreṣu hṛtsthaṃ tatsaṃsmaretpriye <br />
               visarjanavidhirhyevaṃ agnāvevaṃ prapūjayet //
                <span class="ref">SvaT_4.529</span></p>
            
            
            <p id="SvaT_4.530">
               aṣṭottaraśataṃ hutvā pūrṇāhutiṃ prapātayet <br />
               ardhāmācamanaṃ datvā praṇipatya kṣamāpayet //
                <span class="ref">SvaT_4.530</span></p>
            
            
            <p id="SvaT_4.531">
               maṇḍalasthaprayogena recakāpūrakeṇa tu <br />
               saṃgṛhya mantrasaṃghātaṃ yathāsthānaṃ prakalpayet //
                <span class="ref">SvaT_4.531</span></p>
            
            
            <p id="SvaT_4.532">
               jāgarayettadāgniṃ tu nityakarmanimittataḥ <br />
               nirmālyanayanaṃ kuryād rajāṃsyapaharetpriye //
                <span class="ref">SvaT_4.532</span></p>
            
            
            <p id="SvaT_4.533">
               tataḥ praviśya vasudhāṃ prokṣayettaṃ śivāmbhasā <br />
               bahirnirgatya bhūtānāṃ balikarma tu pūrvavat //
                <span class="ref">SvaT_4.533</span></p>
            
            
            <p id="SvaT_4.534">
               ācamya sakalīkṛtya liṅginastarpayettataḥ <br />
               guruṃ saṃpūjayecchiṣyo yathāvibhavavistaraiḥ //
                <span class="ref">SvaT_4.534</span></p>
            
            
            <p id="SvaT_4.535">
               deśādhyakṣo grāmaśataṃ maṇḍaleśastadardhakam <br />
               śatabhukpañca vai dadyād grāmaṃ viṃśatibhuktathā //
                <span class="ref">SvaT_4.535</span></p>
            
            
            <p id="SvaT_4.536">
               dadyāttu grāmabhuk kṣetraṃ kṣetrabhoktā tu viṃśatim <br />
               yena yena gurustuṣyet tatsarvaṃ vinivedayet //
                <span class="ref">SvaT_4.536</span></p>
            
            
            <p id="SvaT_4.537">
               tatastvanṛṇatāṃ yāti vittaśāṭhyavivarjitaḥ <br />
               tatastu samayāñśrāvyas tantre bhairavanirgate //
                <span class="ref">SvaT_4.537</span></p>
            
            
            <p id="SvaT_4.538">
               carukaṃ prāśayetpaścāc cumbakaḥ sādhakaiḥ saha <br />
               vāṅniruddhaḥ prasannātmā pṛthak pātravyavasthitaḥ //
                <span class="ref">SvaT_4.538</span></p>
            
            
            <p id="SvaT_4.539">
               anukrameṇa dātavyaḥ tataḥ siddhimavāpnuyāt <br />
               anenaiva vidhānena dīkṣitā ye varānante //
                <span class="ref">SvaT_4.539</span></p>
            
            
            <p id="SvaT_4.540">
               brāhmaṇāḥ kṣatriyā vaiśyāḥ śūdraścānye 'thavā priye <br />
               sarve te samadharmāṇaḥ śivadharme niyojitāḥ //
                <span class="ref">SvaT_4.540</span></p>
            
            
            <p id="SvaT_4.541">
               sarve jaṭādharāḥ proktā bhasmoddhūlitavigrahāḥ <br />
               ekapaṅktibhujaḥ sarve samayinastu varānane //
                <span class="ref">SvaT_4.541</span></p>
            
            
            <p id="SvaT_4.542">
               putrakāṇāṃ bhavedekā sādhakānāṃ tathā bhavet <br />
               cumbakānāṃ bhavedekā na prāgjātivibhedataḥ //
                <span class="ref">SvaT_4.542</span></p>
            
            
            <p id="SvaT_4.543">
               ekaiva sā smṛtā jātir bhairavīyā śivāvyayā <br />
               tantrametatsamāśritya prāgjātiṃ na hyudīrayet //
                <span class="ref">SvaT_4.543</span></p>
            
            
            <p id="SvaT_4.544">
               putrakāṇāṃ sādhakānāṃ tathā samayināmapi <br />
               prāgjātyudīraṇāddevi prāyaścittī bhavennaraḥ //
                <span class="ref">SvaT_4.544</span></p>
            
            
            <p id="SvaT_4.545">
               dinatrayaṃ tu rudrasya pañcāhaṃ keśavasya ca <br />
               pitāmahasya pakṣaikaṃ narake pacyate tu saḥ //
                <span class="ref">SvaT_4.545</span></p>
            
            
            <p id="SvaT_4.546">
               avivekī bhavettasmād yadīccheduttamāṃ gatim <br />
               avivekena deveśi siddhirmuktirdhruvaṃ bhavet //
                <span class="ref">SvaT_4.546</span></p>
            
            
            <p>svacchandatantre caturthaḥ paṭalaḥ</p>
            
            
            </div>
         
         <div id="d1e22445">
            
            <h3>pañcamaḥ paṭalaḥ</h3>
            
            <p id="SvaT_5.1">
               kalādīkṣā sureśāna kathitā parameśvara <br />
               tattvadīkṣā samāsena kathayasva prasādataḥ //
                <span class="ref">SvaT_5.1</span></p>
            
            
            <p id="SvaT_5.2">
               samāsāt kathayiṣyāmi tvatpriyārthaṃ varānane <br />
               ṣaṭtriṃśattattvamukhyāni yathā śodhyāni pārvati //
                <span class="ref">SvaT_5.2</span></p>
            
            
            <p id="SvaT_5.3">
               pṛthivyādiśivāntāni svavyāptyānuguṇaiḥ saha <br />
               yathā śuddhyānti deveśi tathā te kathayāmyaham //
                <span class="ref">SvaT_5.3</span></p>
            
            
            <p id="SvaT_5.4">
               vidyārājasya ye varṇā navasaṃkhyopalakṣitāḥ <br />
               vācakāste ca tattvānāṃ kathayāmyanupūrvaśaḥ //
                <span class="ref">SvaT_5.4</span></p>
            
            
            <p id="SvaT_5.5">
               dharitryādipradhānāntam ūkāro vācakaḥ smṛtaḥ <br />
               puruṣasya yakāro vai rāgatattvānvitasya ca //
                <span class="ref">SvaT_5.5</span></p>
            
            <span class="note">Cf. Niśvāsa, uttara 1:7--8</span>
            
            <p id="SvaT_5.6">
               niyāmikāṃ vakāreṇa vidyātattvasamanvitām <br />
               kālaṃ kalāṃ lakāreṇa kalpayettu varānane //
                <span class="ref">SvaT_5.6</span></p>
            
            
            <p id="SvaT_5.7">
               māyātattvaṃ makāreṇa vidyātattvaṃ kṣakārataḥ <br />
               repheṇa caiśvaraṃ tattvaṃ hakāreṇa sadāśivaḥ //
                <span class="ref">SvaT_5.7</span></p>
            
            
            <p id="SvaT_5.8">
               praṇavena tathā śaktir nyasitavyā varānane <br />
               vyāpinīṃ samanāṃ cordhvaṃ tatraiva tu viśodhayet //
                <span class="ref">SvaT_5.8</span></p>
            
            
            <p id="SvaT_5.9">
               śodhayitvā krameṇaiva mūlamantreṇa suvrate <br />
               yojya ātmā pare tattve unmanātītasarvage //
                <span class="ref">SvaT_5.9</span></p>
            
            
            <p id="SvaT_5.10">
               nirābhāse pare śānte īśāne cāvyaye tvaje <br />
               ṣaṭtriṃśattattvamākhyātaṃ navatattvaṃ pracakṣmahe //
                <span class="ref">SvaT_5.10</span></p>
            
            
            <p id="SvaT_5.11">
               prakṛtiḥ puruṣaścaiva niyatiḥ kāla eva ca <br />
               māyā vidyā tatheśaśca sadāśivaśivau tathā //
                <span class="ref">SvaT_5.11</span></p>
            
            
            <p id="SvaT_5.12">
               śodhayitvā tu vidhivad vyāptyātmānaṃ niyojayet <br />
               pañcatattvī yadā śodhyā vaktramantrāstu vācakāḥ //
                <span class="ref">SvaT_5.12</span></p>
            
            
            <p id="SvaT_5.13">
               dharitryādi khaparyantaṃ śodhayet tatkrameṇa tu <br />
               kalānāṃ yāvatī vyāptis tattvānāṃ tāvadeva hi //
                <span class="ref">SvaT_5.13</span></p>
            
            
            <p id="SvaT_5.14">
               tritattvamadhunā vakṣye yathā śodhyaṃ varānane <br />
               akāra ātmatattvasya vācakaḥ parikīrtitaḥ //
                <span class="ref">SvaT_5.14</span></p>
            
            
            <p id="SvaT_5.15">
               māyāntaṃ tadvijānīyāt vidyākhyasyāpyukārakaḥ <br />
               sakalāvadhi tajjñeyaṃ śivasya tu makārakaḥ //
                <span class="ref">SvaT_5.15</span></p>
            
            
            <p id="SvaT_5.16">
               khasvaraḥ khasvarūpasya śivatattvasya vācakaḥ <br />
               śodhayitvā krameṇaiva pare tattve niyojayet //
                <span class="ref">SvaT_5.16</span></p>
            
            
            <p id="SvaT_5.17">
               tattvadīkṣā samākhyātā caturbhedavyavasthitā <br />
               paradīkṣāṃ pravakṣyāmi yathāvadanupūrvaśaḥ //
                <span class="ref">SvaT_5.17</span></p>
            
            
            <p id="SvaT_5.18">
               vidyārāje tu ye varṇā navasaṃkhyopalakṣitāḥ <br />
               pṛthagbhedena teṣāṃ tu vinyāsaṃ kathayāmi te //
                <span class="ref">SvaT_5.18</span></p>
            
            
            <p id="SvaT_5.19">
               navanābhaṃ puraṃ kṛtvā navapadmopalakṣitam <br />
               navahastaṃ likhedveśma aṣṭaparvādhikaṃ budhaḥ //
                <span class="ref">SvaT_5.19</span></p>
            
            
            <p id="SvaT_5.20">
               saptabhāgīkṛtaṃ tattu dakṣiṇottarabhājitam <br />
               caturaśraṃ vibhajyādau matsyaiścaivātra cihnitam //
                <span class="ref">SvaT_5.20</span></p>
            
            
            <p id="SvaT_5.21">
               koṣṭhakaikonapañcāśat sūtreṇa tu samālikhet <br />
               madhyame koṣṭhake sūtraṃ dvātriṃśāṅgulasammitam //
                <span class="ref">SvaT_5.21</span></p>
            
            
            <p id="SvaT_5.22">
               samālikhya mahādevi caturbhāgavibhājite <br />
               prathame karṇikāṃ kuryāt kesarāṇi dvitīyake //
                <span class="ref">SvaT_5.22</span></p>
            
            
            <p id="SvaT_5.23">
               tṛtīye dalasandhīṃśca dalāgrāṇi caturthake <br />
               dikṣu rekhāṣṭakaṃ dattvā pratidikṣu tathaiva ca //
                <span class="ref">SvaT_5.23</span></p>
            
            
            <p id="SvaT_5.24">
               bhrāmayeccaturo vṛttāṃś caturaṅgulasammitān <br />
               dvābhyāṃ pratidigrekhābhyāṃ madhye sūtraṃ nidhāpya tat //
                <span class="ref">SvaT_5.24</span></p>
            
            
            <p id="SvaT_5.25">
               sūtrāgraṃ tu tato bhrāmyam ardhacandravidhānataḥ <br />
               madhyasūtraṃ ca dātavyaṃ kiñjalkasthaṃ vipaścitā //
                <span class="ref">SvaT_5.25</span></p>
            
            
            <p id="SvaT_5.26">
               pūrvapatraṃ prasādhyavam itarāṇyevameva hi <br />
               kesarāṇi ca saṃlikhya caturviṃśatisaṃkhyayā //
                <span class="ref">SvaT_5.26</span></p>
            
            
            <p id="SvaT_5.27">
               patrāgrato nyasellekhāṃ vartulāṃ tu suśobhanām <br />
               tasyāntaṃ caturaśraṃ tu kartavyaṃ tatpramāṇataḥ //
                <span class="ref">SvaT_5.27</span></p>
            
            
            <p id="SvaT_5.28">
               pūrvaṃ brahma prasādhyaṃ tu viṣuvatsthena helinā <br />
               pūrvapaścāttataṃ sūtraṃ śaṅkunā sādhayet priye //
                <span class="ref">SvaT_5.28</span></p>
            
            
            <p id="SvaT_5.29">
               dvādaśāṅgulamānena madhye śaṅkuṃ praropya tam <br />
               pārśveṣu bhrāmayedrekhāṃ ṣoḍaśāṅgulasammitām //
                <span class="ref">SvaT_5.29</span></p>
            
            
            <p id="SvaT_5.30">
               pūrvāhne grāhayecchāyām aparasthāṃ sucihnitām <br />
               aparasthena sūryeṇa prākchāyāṃ lāñchayet priye //
                <span class="ref">SvaT_5.30</span></p>
            
            
            <p id="SvaT_5.31">
               dhruveṇottaradakṣasthāṃ lāñchayettu varānane <br />
               tataḥ samālikhet padmam aṣṭapatraṃ sakarṇikam //
                <span class="ref">SvaT_5.31</span></p>
            
            
            <p id="SvaT_5.32">
               dikkoṣṭhakāṃśca saṃgṛhya aṣṭasaṃkhyopalakṣitam <br />
               śeṣā lopyā varārohe ekāntaritayogataḥ //
                <span class="ref">SvaT_5.32</span></p>
            
            
            <p id="SvaT_5.33">
               padmāṣṭakaṃ tato dikṣu bāhye dvārāṇi cālikhet <br />
               vīthyardhasammitāṃ devi śobhāṃ caiva prakalpayet //
                <span class="ref">SvaT_5.33</span></p>
            
            
            <p id="SvaT_5.34">
               upaśobhāṃ ca tanmānāṃ kapolāntaṃ samālikhet <br />
               tathā kaṇṭhaṃ ca tanmānaṃ dvārametatprakīrtitam //
                <span class="ref">SvaT_5.34</span></p>
            
            
            <p id="SvaT_5.35">
               dvārāṣṭakavibhāgena navanābhaṃ puraṃ smṛtam <br />
               snātvā tu vidhivad devi praviśedbhavanaṃ guruḥ //
                <span class="ref">SvaT_5.35</span></p>
            
            
            <p id="SvaT_5.36">
               pūrvoktena vidhānena sakalīkaraṇādikam <br />
               tataḥ sampūjayeddevaṃ bhairavaṃ parameśvaram //
                <span class="ref">SvaT_5.36</span></p>
            
            
            <p id="SvaT_5.37">
               praṇavenāsanaṃ dattvā śivāntaṃ varavarṇini <br />
               madhye sampūjayeddevaṃ svacchandaṃ parameśvaram //
                <span class="ref">SvaT_5.37</span></p>
            
            
            <p id="SvaT_5.38">
               pūrvoktena vidhānena aṅgaṣaṭkasamanvitam <br />
               patrāṣṭake nyasedvarṇān pūrvādīśāṃśtataḥ kramāt //
                <span class="ref">SvaT_5.38</span></p>
            
            
            <p id="SvaT_5.39">
               sadāśivaṃ hakāreṇety evamādi varānane <br />
               prakṛtyantaṃ vijānīyān madhye pīṭheśakalpanā //
                <span class="ref">SvaT_5.39</span></p>
            
            
            <p id="SvaT_5.40">
               dikpadmakarṇikāsaṃsthān aṣṭau devān prapūjayet <br />
               tatsthāne bhairavaḥ pūjyaḥ śeṣā varṇairyathākramam //
                <span class="ref">SvaT_5.40</span></p>
            
            
            <p id="SvaT_5.41">
               śodhayecca prakṛtyādiśivāntaṃ surasundari <br />
               īśānadiśa ārabhya madhyapīṭhaṃ viśodhayet //
                <span class="ref">SvaT_5.41</span></p>
            
            
            <p id="SvaT_5.42">
               yojayettu pare tattve śive paramakāraṇe <br />
               evaṃ varṇāstathā mantrān bhuvanāni viśodhayet //
                <span class="ref">SvaT_5.42</span></p>
            
            
            <p id="SvaT_5.43">
               kālāgnyādi śivāntaṃ tu kalāvidhi samāśrayet <br />
               samayān śrāvayetpaścāt tantrāmnāyotthitān priye //
                <span class="ref">SvaT_5.43</span></p>
            
            
            <p id="SvaT_5.44">
               na nindedbhairavaṃ devaṃ śāstraṃ vānyasamudbhavam <br />
               sāṃkhyaṃ yogaṃ pāñcarātraṃ vedāṃścaiva na nindayet //
                <span class="ref">SvaT_5.44</span></p>
            
            
            <p id="SvaT_5.45">
               yataḥ śivodbhavāḥ sarve hy apavargaphalapradāḥ <br />
               smārtaṃ dharmaṃ na nindettu ācārapathadarśakam //
                <span class="ref">SvaT_5.45</span></p>
            
            
            <p id="SvaT_5.46">
               brahmādidevatā yāśca mātaraścumbako giriḥ <br />
               vīrāścaiva bhaginyaśca gāvo bhūtagaṇāstathā //
                <span class="ref">SvaT_5.46</span></p>
            
            
            <p id="SvaT_5.47">
               devadravyaṃ na hiṃsyāttu siddhānte yadvyavasthitam <br />
               gurorannaṃ na bhuñjīta adattaṃ parameśvari //
                <span class="ref">SvaT_5.47</span></p>
            
            
            <p id="SvaT_5.48">
               madyaṃ māṃsaṃ tathā matsyān anyāni ca varānane <br />
               sācārāśca nirācārāṃl liṅgino na jugupsayet //
                <span class="ref">SvaT_5.48</span></p>
            
            
            <p id="SvaT_5.49">
               carukaṃ prāśayannityaṃ gurūn sampūjayet sadā <br />
               upaskarān mahādevi pādena tu na saṃspṛśet //
                <span class="ref">SvaT_5.49</span></p>
            
            
            <p id="SvaT_5.50">
               saṃhitāṃ cintayennityaṃ bhaktānāṃ śrāvayet sadā <br />
               āhnikaṃ na vilumpettu sandhyākarma varānane //
                <span class="ref">SvaT_5.50</span></p>
            
            
            <p id="SvaT_5.51">
               adīkṣitānāṃ purato noccarecchāstrapaddhatim <br />
               trikālaṃ pūjayeddevaṃ japadhyānarataḥ sadā //
                <span class="ref">SvaT_5.51</span></p>
            
            
            <p id="SvaT_5.52">
               samayān pālayannityam ubhayārthaphalepsayā <br />
               ato vijñānadīkṣāṃ tu pravakṣyāmyanupūrvaśaḥ //
                <span class="ref">SvaT_5.52</span></p>
            
            
            <p id="SvaT_5.53">
               adhyātmagaticāreṇa kevalena viśodhikām <br />
               śiṣyātmānaṃ gṛhītvā tam ātmaprāṇe niyojayet //
                <span class="ref">SvaT_5.53</span></p>
            
            
            <p id="SvaT_5.54">
               abhimānaṃ tathoccārya kuryādvai pūrvavattadā <br />
               udghātaiśca tato 'dhvānaṃ śiṣyasya tu viśodhayet //
                <span class="ref">SvaT_5.54</span></p>
            
            
            <p id="SvaT_5.55">
               tataḥ samuccaraṃstattvaṃ pṛthivyādyaṃ tu suvrate <br />
               bhinnābhinnasvarūpeṇa ekaikaṃ tu yathākramam //
                <span class="ref">SvaT_5.55</span></p>
            
            
            <p id="SvaT_5.56">
               sasvaraṃ hyakṣaroccāraṃ devatābhiḥ samanvitam <br />
               bindunā śaktisaṃyogād udghātaḥ prathamaḥ smṛtaḥ //
                <span class="ref">SvaT_5.56</span></p>
            
            
            <p id="SvaT_5.57">
               devatātrayanirmuktaḥ caturthāntasamanvitaḥ <br />
               udghātaḥ sa tu deveśi dvitīyaḥ parikīrtitaḥ //
                <span class="ref">SvaT_5.57</span></p>
            
            
            <p id="SvaT_5.58">
               haṃsākṣarasamuccāraḥ sudīrgho bindusaṃyutaḥ <br />
               ardhacandrānnirodhinyām udghātastu tṛtīyakaḥ //
                <span class="ref">SvaT_5.58</span></p>
            
            
            <p id="SvaT_5.59">
               bhinnodghātau yadā devi nādāntastu tadā bhavet <br />
               udghātaḥ sa tu deveśi caturthaḥ parikīrtitaḥ //
                <span class="ref">SvaT_5.59</span></p>
            
            
            <p id="SvaT_5.60">
               sa eva cākṣaroccāro vyāpinyante vyavasthitaḥ <br />
               udghātaḥ sa tu deveśi pañcamaḥ parikīrtitaḥ //
                <span class="ref">SvaT_5.60</span></p>
            
            
            <p id="SvaT_5.61">
               pañcodghātāṃstato dattvā pṛthivīṃ śodhayedbudhaḥ <br />
               akārokāramakārāntam evaṃ śuddhyati nānyathā //
                <span class="ref">SvaT_5.61</span></p>
            
            
            <p id="SvaT_5.62">
               śuddhe 'tha pārthive tattve cintitavyaṃ tu yogibhiḥ <br />
               jalībhūtaṃ tadevaitad ātmanā saha yogataḥ //
                <span class="ref">SvaT_5.62</span></p>
            
            
            <p id="SvaT_5.63">
               jalībhūte punarmantrī tadeva caturuccaret <br />
               bindvantaṃ dhāraṇāyuktaṃ śiṣyādātmani cintayet //
                <span class="ref">SvaT_5.63</span></p>
            
            
            <p id="SvaT_5.64">
               śodhite toyasaṃghāte tejobhūtaṃ vicintayet <br />
               tejodghātāstrayasteṣu nirodhyantamavasthitāḥ //
                <span class="ref">SvaT_5.64</span></p>
            
            
            <p id="SvaT_5.65">
               nāsti tejastato vāyur udghātadvayaśodhitaḥ <br />
               ākāśe līyamānaṃ tam udghātena tu cintayet //
                <span class="ref">SvaT_5.65</span></p>
            
            
            <p id="SvaT_5.66">
               naṣṭe vāyau tataḥ śūnyam udghātaikena yojayet <br />
               vyāpinī sā tu vijñeyā pañcamānte vyavasthitā //
                <span class="ref">SvaT_5.66</span></p>
            
            
            <p id="SvaT_5.67">
               samanāyāṃ tato hyātmā tattvavyāpī sa ucyate <br />
               ātmavyāpī tataścordhvaṃ sarvavyāpī tataḥ punaḥ //
                <span class="ref">SvaT_5.67</span></p>
            
            
            <p id="SvaT_5.68">
               tattvāntasaṃsthito hyātmā udghātaikena yogavit <br />
               yojayetparame tattve unmanātītasarvage //
                <span class="ref">SvaT_5.68</span></p>
            
            
            <p id="SvaT_5.69">
               yojanāṃ tu pare tattve śṛṇu devi vadāmyaham <br />
               mantramuccārayeddevi hrasvaṃ dīrghaṃ plutaṃ param //
                <span class="ref">SvaT_5.69</span></p>
            
            
            <p id="SvaT_5.70">
               parāparavibhāgena yāvattattvaṃ paraṃ gatam <br />
               tridevaṃ bindusaṃyuktam ardhacandraṃ nirodhikām //
                <span class="ref">SvaT_5.70</span></p>
            
            
            <p id="SvaT_5.71">
               nādaṃ ca śaktisaṃyuktaṃ vyāpinīsamanonmanāḥ <br />
               unmanā ca paraścaiva sarvavyāpī śivo 'vyayaḥ //
                <span class="ref">SvaT_5.71</span></p>
            
            
            <p id="SvaT_5.72">
               jñātvā sarvamaśeṣeṇa vidhimeṣāṃ yathākramam <br />
               tadā tu yojayenmantrī anyathā naiva yojayet //
                <span class="ref">SvaT_5.72</span></p>
            
            
            <p id="SvaT_5.73">
               bindusthaṃ tritayaṃ śabde caturtho bindureva hi <br />
               brahmā viṣṇustathā rudraḥ trimāṇaṃ varṇa ucyate //
                <span class="ref">SvaT_5.73</span></p>
            
            
            <p id="SvaT_5.74">
               īśvaro bindudevastu kaṇṭhe śabdaḥ pravartate <br />
               tatra śabdaḥ kriyāntasthaḥ kriyāśaktiriti smṛtā //
                <span class="ref">SvaT_5.74</span></p>
            
            
            <p id="SvaT_5.75">
               sa śabdastāluke devi īritaḥ sampravartate <br />
               tasya kiṃcidgataḥ śabdo nāsikānte pravartate //
                <span class="ref">SvaT_5.75</span></p>
            
            
            <p id="SvaT_5.76">
               jñānaśaktistuvijñeyā yatnataḥ parameśvari <br />
               mūrdhasthānagataḥ śabdo lalāṭāntamavasthitaḥ //
                <span class="ref">SvaT_5.76</span></p>
            
            
            <p id="SvaT_5.77">
               varṇaḥ śabdagataḥ teṣām udghātaḥ sa tu kīrtitaḥ <br />
               tatrasthā vinivartante śivajñānavivarjitāḥ //
                <span class="ref">SvaT_5.77</span></p>
            
            
            <p id="SvaT_5.78">
               pañcadhāvasthito bindur ardhacandro nirodhikā <br />
               tasyātīto bhavennādaḥ avicchinnastvasau bhavet //
                <span class="ref">SvaT_5.78</span></p>
            
            
            <p id="SvaT_5.79">
               īṣatprasārite vaktre devadevaḥ sadāśivaḥ <br />
               caturvidho bhavecchabdo yaḥ suvegavahaḥ smṛtaḥ //
                <span class="ref">SvaT_5.79</span></p>
            
            
            <p id="SvaT_5.80">
               pañcamo na vahecchabdaḥ ūrdhvagāminyasau smṛtā <br />
               tasyātītā bhavecchaktiḥ pañcadhā tu vyavasthitā //
                <span class="ref">SvaT_5.80</span></p>
            
            
            <p id="SvaT_5.81">
               sparśastatra bhaveddevi ātmavittatra pūrvavat <br />
               vyāpinī parataścaiva pañcadhā tu vyavasthitā //
                <span class="ref">SvaT_5.81</span></p>
            
            
            <p id="SvaT_5.82">
               vālāgramāśritaṃ sparśaṃ kadācidvetti vā na vā <br />
               vyāpinī sā samuddiṣṭā na jñānaṃ parameśvari //
                <span class="ref">SvaT_5.82</span></p>
            
            
            <p id="SvaT_5.83">
               tasyāpi samanātītā manastatra na kārayet <br />
               unmanāpadamārohan śuddhātmā tu tato bhavet //
                <span class="ref">SvaT_5.83</span></p>
            
            
            <p id="SvaT_5.84">
               śiṣyātmānaṃ guruvara unmanyante niyojayet <br />
               tatra yuktaḥ pare śānte mahāśāntimavāpnuyāt //
                <span class="ref">SvaT_5.84</span></p>
            
            
            <p id="SvaT_5.85">
               gurupāramparāyātaḥ sampradāyaḥ prakāśitaḥ <br />
               yojane tu pare tattve upāyaḥ kathitastava //
                <span class="ref">SvaT_5.85</span></p>
            
            
            <p id="SvaT_5.86">
               evaṃ jñātvā varārohe sarvakarmāṇi kārayet <br />
               tattvādhvānaṃ kalādhvānaṃ bhuvanādhvānameva ca //
                <span class="ref">SvaT_5.86</span></p>
            
            
            <p id="SvaT_5.87">
               varṇamantrapadādhvānaṃ kṛtvaivaṃ śuddhyati priye <br />
               eṣā vai dhāraṇādīkṣā kartavyā yoginātra tu //
                <span class="ref">SvaT_5.87</span></p>
            
            
            <p id="SvaT_5.88">
               mantrasiddhena vā devi kṛtā vai sukṛtā bhavet //
                <span class="ref">SvaT_5.88</span></p>
            
            
            
            <p>iti svacchandatantre tattvadīkṣāprakāśanaṃ nāma pañcamaḥ paṭalaḥ</p>
            
            
            
            </div>
         
         <div id="d1e24133">
            
            <h3>ṣaṣṭhaḥ paṭalaḥ</h3>
            
            <p id="SvaT_6.1">
               samayācārayuktasya sādhakasya varānane <br />
               jāyate vividhā siddhiḥ girigahvaramāśrite //
                <span class="ref">SvaT_6.1</span></p>
            
            
            <p id="SvaT_6.2">
               suśuddhe bhūpradeśe tu sarvaśalyavivarjite <br />
               pracchanne vijane ramye bhairavaṃ tatra pūjayet //
                <span class="ref">SvaT_6.2</span></p>
            
            
            <p id="SvaT_6.3">
               japitvākṣaralakṣaṃ tu bahurūpasya suvrate <br />
               pañcapraṇavasaṃyogāj japataḥ siddhyate dhruvam //
                <span class="ref">SvaT_6.3</span></p>
            
            
            <p id="SvaT_6.4">
               mucyate na tu sandeho bhedanāt praṇavasya tu <br />
               hrasvaṃ dīrghaṃ plutaṃ sūkṣmam atisūkṣmaṃ paraṃ śivam //
                <span class="ref">SvaT_6.4</span></p>
            
            
            <p id="SvaT_6.5">
               praṇavaṃ pañcadhā jñātvā bhittvā mokṣo na saṃśayaḥ <br />
               praṇavaḥ pañcadhāvasthaḥ haṃsena saha saṃyuktaḥ //
                <span class="ref">SvaT_6.5</span></p>
            
            
            <p id="SvaT_6.6">
               yatkiñcidvāṅmayaṃ loke śivajñāne pratiṣṭhitam <br />
               śivajñānaṃ ca tatrasthaṃ haṃsaḥ praṇavasaṃyutaḥ //
                <span class="ref">SvaT_6.6</span></p>
            
            
            <p id="SvaT_6.7">
               vinā praṇavasaṃyogāj jīva eko vyavasthitaḥ <br />
               yathāprakṛti saṃyukto na ca tiṣṭhati caikataḥ //
                <span class="ref">SvaT_6.7</span></p>
            
            
            <p id="SvaT_6.8">
               tathā ṣaṣṭhena sambhinno dehe jīvaḥ pravartate <br />
               coditastu yadā tena tadā cordhvaṃ pravartate //
                <span class="ref">SvaT_6.8</span></p>
            
            
            <p id="SvaT_6.9">
               pratyakṣamapi tattattvaṃ mahāmāyāvimohitāḥ <br />
               kathitaṃ nābhijānanti vinā śāstreṇa codanām //
                <span class="ref">SvaT_6.9</span></p>
            
            
            <p id="SvaT_6.10">
               ṣaṣṭhaścordhvavaho jñeyaḥ svabhāvamukhasaṃsthitaḥ <br />
               aprakāśaḥ svadehastho guṇabhūtaḥ pravartate //
                <span class="ref">SvaT_6.10</span></p>
            
            
            <p id="SvaT_6.11">
               nirguṇastu yadā deva ekākī kālavarjitaḥ <br />
               vijñātavyaṃ na kiñcitsyāt kevalo niṣkalastu saḥ //
                <span class="ref">SvaT_6.11</span></p>
            
            
            <p id="SvaT_6.12">
               tasya rūpaṃ śarīraṃ ca nāsti varṇaḥ kriyā tathā <br />
               sa kathaṃ gṛhyate sūkṣma agrāhyo nityamavyayaḥ //
                <span class="ref">SvaT_6.12</span></p>
            
            
            <p id="SvaT_6.13">
               etasmātkāraṇāddevi ṣaṣṭhaṃ bījaṃ niyojitam <br />
               pañcapañcakasaṃyukto dehe sakalaniṣkalaḥ //
                <span class="ref">SvaT_6.13</span></p>
            
            
            <p id="SvaT_6.14">
               grahaṇaṃ tu yadā tasya yogī yogavicintakaḥ <br />
               yogenāvāhitasyāpi bhāvamātraṃ tu bhāvayet //
                <span class="ref">SvaT_6.14</span></p>
            
            
            <p id="SvaT_6.15">
               yadā karoti sṛṣṭiṃ ca ūrdhvaṃ binduḥ pravartate <br />
               bindūpari ca yacchāntaḥ śivaḥ paramakāraṇam //
                <span class="ref">SvaT_6.15</span></p>
            
            
            <p id="SvaT_6.16">
               tatra bindurlayaṃ yāti tatsthānaṃ durlabhaṃ suraiḥ <br />
               ṣaṣṭhasvarasamāyogād abhyāsādacirāllabhet //
                <span class="ref">SvaT_6.16</span></p>
            
            
            <p id="SvaT_6.17">
               ṣaṣṭhaśca pañcamaścaiva tasya devi guṇāḥ smṛtāḥ <br />
               saguṇaḥ sakalo jñeyo nirguṇo niṣkalaḥ śivaḥ //
                <span class="ref">SvaT_6.17</span></p>
            
            
            <p id="SvaT_6.18">
               sakalo grahasaṃyukto niṣkalo bhāvamāśritaḥ <br />
               sakale japyamāne tu japto bhavati niṣkalaḥ //
                <span class="ref">SvaT_6.18</span></p>
            
            
            <p id="SvaT_6.19">
               surāsurāṇāṃ devena yajanopāyahetunā <br />
               rūpaṃ tu sakalaṃ tasya dvidhāvasthaṃ prakāśitam //
                <span class="ref">SvaT_6.19</span></p>
            
            
            <p id="SvaT_6.20">
               prathamaṃ prākṛtaṃ rūpaṃ vikṛtaṃ ca dvitīyakam <br />
               prakṛtirvikṛtiścaiva ubhe ṣaṣṭhena saṃyute //
                <span class="ref">SvaT_6.20</span></p>
            
            
            <p id="SvaT_6.21">
               ye padārthāḥ purā proktās tatrāsāvucchvasan muhuḥ <br />
               pravartate ca etena punastena nivartate //
                <span class="ref">SvaT_6.21</span></p>
            
            
            <p id="SvaT_6.22">
               praṇavaḥ pañcadhāvasthaḥ trivarṇaśca tridaivataḥ <br />
               bindunādasamāyuktaḥ praṇavaḥ paripaṭhyate //
                <span class="ref">SvaT_6.22</span></p>
            
            
            <p id="SvaT_6.23">
               akāraśca ukāraśca makāraśca tṛtīyakaḥ <br />
               varṇatrayamidaṃ proktaṃ brahmādyā devatāstrayaḥ //
                <span class="ref">SvaT_6.23</span></p>
            
            
            <p id="SvaT_6.24">
               bindunādasamāyogād īśvaraśca sadāśivaḥ <br />
               ete vai praṇavāḥ pañca haṃsaḥ prāṇayutaḥ sadā //
                <span class="ref">SvaT_6.24</span></p>
            
            
            <p id="SvaT_6.25">
               paramātmā śivo haṃsas tv apareṇa samanvitaḥ <br />
               parataḥ praṇavān pañca punareva vadāmyaham //
                <span class="ref">SvaT_6.25</span></p>
            
            
            <p id="SvaT_6.26">
               śaktiśca vyāpinī caiva samanātmā ca niṣkalaḥ <br />
               unmanā ca tathā devi praṇavāḥ pañca kīrtitaḥ //
                <span class="ref">SvaT_6.26</span></p>
            
            
            <p id="SvaT_6.27">
               parataḥ paramo haṃsaḥ sarvaṃ vyāpya vyavasthitaḥ <br />
               ete vai praṇavāḥ pañca parāparavibhāgaśaḥ //
                <span class="ref">SvaT_6.27</span></p>
            
            
            <p id="SvaT_6.28">
               parāpareṇa haṃsena nityameva praṇāmitāḥ <br />
               pravartante hi sarvatra bhuktimuktiphalapradāḥ //
                <span class="ref">SvaT_6.28</span></p>
            
            
            <p id="SvaT_6.29">
               pañcabhistu yutastvebhiḥ sa pañcapraṇavātmakaḥ <br />
               tatrasthaḥ ekarūpastu niṣkalastattvataḥ smṛtaḥ //
                <span class="ref">SvaT_6.29</span></p>
            
            
            <p id="SvaT_6.30">
               tadyogādapi tadbījaṃ sarvabījaprarohakam <br />
               pravartate 'yato yasmād devāsuraniketanam //
                <span class="ref">SvaT_6.30</span></p>
            
            
            <p id="SvaT_6.31">
               tatra mantrāśca varṇāśca pratiṣṭhāṃ yānti nānyathā <br />
               tasya boddhādvimucyante ahikañcukavat priye //
                <span class="ref">SvaT_6.31</span></p>
            
            
            <p id="SvaT_6.32">
               tāvadbhramati saṃsāre yāvattattvaṃ na vindati <br />
               vidite tu pure tattve na bhūyo jāyate kvacit //
                <span class="ref">SvaT_6.32</span></p>
            
            
            <p id="SvaT_6.33">
               akṛtārtho narastāvad yāvaddhaṃsaṃ na vindati <br />
               praṇavena samāyuktaṃ kṛtārtha iti nirdiśet //
                <span class="ref">SvaT_6.33</span></p>
            
            
            <p id="SvaT_6.34">
               uccāraṃ ca tato jñātvā uccarettaṃ varānane <br />
               uccārastrividho devi haṃsasya samudāhṛtaḥ //
                <span class="ref">SvaT_6.34</span></p>
            
            
            <p id="SvaT_6.35">
               hakārokārasaṃyuktabindvante tu tṛtīyakaḥ <br />
               sṛṣṭinyāsena tūccāraḥ saṃhārayoga ucyate //
                <span class="ref">SvaT_6.35</span></p>
            
            
            <p id="SvaT_6.36">
               evamādikrameṇaiva mantramuccārayedbudhaḥ <br />
               bindusthaṃ tritayaṃ kṛtvā vaktramudghāṭayettataḥ //
                <span class="ref">SvaT_6.36</span></p>
            
            
            <p id="SvaT_6.37">
               īṣadudghāṭite vaktre tadā nādaṃ vijānata <br />
               nādasthaṃ pañcadhā caiva śaktisthaṃ pañcadhā punaḥ //
                <span class="ref">SvaT_6.37</span></p>
            
            
            <p id="SvaT_6.38">
               vyāpinyāṃ pañcadhā caiva samanāniṣkalātmanoḥ <br />
               unmanā ca paraṃ tattvaṃ sarvaṃ vyāpya vyavasthitam //
                <span class="ref">SvaT_6.38</span></p>
            
            
            <p id="SvaT_6.39">
               evaṃ jñātvā vimucyante śivatattvavido janāḥ <br />
               anyathā naiva mucyante bindvante ye vyavasthitāḥ //
                <span class="ref">SvaT_6.39</span></p>
            
            
            <p id="SvaT_6.40">
               jyotīrūpaṃ tu bindusthaṃ nādasthaṃ śabdarūpakam <br />
               śaktisthaṃ sparśagaṃ caiva tadūrdhvaṃ śūnyarūpakam //
                <span class="ref">SvaT_6.40</span></p>
            
            
            <p id="SvaT_6.41">
               brahmādipañcakaṃ yacca teṣāṃ śūnyaṃ ca tatpadam <br />
               parāparavibhāgena te sarvatra vyavasthitāḥ //
                <span class="ref">SvaT_6.41</span></p>
            
            
            <p id="SvaT_6.42">
               śūnyātītā tu samanā śuddhātmā tūnmanā tathā <br />
               sarvātītaṃ paraṃ tattvaṃ sarvaṃ vyāpya vyavasthitam //
                <span class="ref">SvaT_6.42</span></p>
            
            
            <p id="SvaT_6.43">
               mantrarūpāśca vijñeyā bindudharmāttu devatāḥ <br />
               tatrasthā sarvakarmāṇi sādhayanti na saṃśayaḥ //
                <span class="ref">SvaT_6.43</span></p>
            
            
            <p id="SvaT_6.44">
               tattvaṃ ca unmanātmā tu samanā śūnyameva ca <br />
               sparśaścaiva tathā śabdo rūpaṃ ca tadanantaram //
                <span class="ref">SvaT_6.44</span></p>
            
            
            <p id="SvaT_6.45">
               mantrātmani sthitāḥ sarve jñātavyā daiśikena tu <br />
               tatrasthā jñānayogaṃ ca prayacchanti varānane //
                <span class="ref">SvaT_6.45</span></p>
            
            
            <p id="SvaT_6.46">
               karmakāle tu sakalān śiraḥ pāṇyādibhiryutān <br />
               japet tu sakalān devi niṣkalena samanvitān //
                <span class="ref">SvaT_6.46</span></p>
            
            
            <p id="SvaT_6.47">
               dhyāyejjyotirmayān sarvān śabdasiddhipradāyakān <br />
               śaktisthāḥ śaktidāḥ proktāḥ śūnyasthā vyāpakāḥ smṛtāḥ //
                <span class="ref">SvaT_6.47</span></p>
            
            
            <p id="SvaT_6.48">
               kramājjñānapradāste vai samanāsthā varānane <br />
               kaivalyadāstataścordhve sarvajñāśconmane pade //
                <span class="ref">SvaT_6.48</span></p>
            
            
            <p id="SvaT_6.49">
               tattvena vedhitāḥ sarve ye mayā parikīrtitāḥ <br />
               tajjñātvā siddhidāḥ sarve muktidāśca na saṃśayaḥ //
                <span class="ref">SvaT_6.49</span></p>
            
            
            <p id="SvaT_6.50">
               pañcapraṇavasaṃyuktaṃ tattvaṃ te kathitaṃ mayā <br />
               pañcapraṇavapūrveṇa oṃkārādyayutena tu //
                <span class="ref">SvaT_6.50</span></p>
            
            
            <p id="SvaT_6.51">
               namaskārāvasānena bahurūpeṇa suvrate <br />
               japataḥ siddhimāpnoti lakṣenākṣarasaṃkhyayā //
                <span class="ref">SvaT_6.51</span></p>
            
            
            <p id="SvaT_6.52">
               praṇavādyena saṃyuktaṃ mantramevaṃ japet sadā <br />
               japānte tu punarhomaṃ daśamāṃśena kārayet //
                <span class="ref">SvaT_6.52</span></p>
            
            
            <p id="SvaT_6.53">
               nṛmāṃsaṃ purasaṃyuktaṃ ghṛtena ca pariplutam <br />
               tataḥ siddhimavāpnoti adhamāṃ madhyamottamam //
                <span class="ref">SvaT_6.53</span></p>
            
            
            <p id="SvaT_6.54">
               triguṇena tu japyena svacchandasadṛśo bhavet <br />
               brahmaviṣṇvindradevānāṃ siddhadaityorageśinām //
                <span class="ref">SvaT_6.54</span></p>
            
            
            <p id="SvaT_6.55">
               bhayadātā ca hartā ca śāpānugrahakṛd bhavet <br />
               darpaṃ harati kālasya pātayed bhūdharānapi //
                <span class="ref">SvaT_6.55</span></p>
            
            
            <p id="SvaT_6.56">
               sphoṭayedbilvayantrāṇi diggajānapi cālayet <br />
               brahmarākṣasavetālān krūragrahavināyakān //
                <span class="ref">SvaT_6.56</span></p>
            
            
            <p id="SvaT_6.57">
               smaraṇānnāśayeddevi avadhyastridaśairapi <br />
               prākṛtānyapi karmāṇi siddhyanti japalakṣataḥ //
                <span class="ref">SvaT_6.57</span></p>
            
            
            <p id="SvaT_6.58">
               tāni samyakpravakṣyāmi yathāvadanupūrvaśaḥ <br />
               mohanā sahadevā ca bhūdhātrī cakralāñchanā //
                <span class="ref">SvaT_6.58</span></p>
            
            
            <p id="SvaT_6.59">
               rāmavallyā sahaikatra ātmabījena poṣayet <br />
               bhakṣe pāne ca dātavyaṃ vaśīkaraṇamuttamam //
                <span class="ref">SvaT_6.59</span></p>
            
            
            <p id="SvaT_6.60">
               uttavāraṇimūlaṃ tu puṣyarkṣeṇa tu grāhayet <br />
               ātmendriyeṇa saṃyuktaṃ vaśīkaraṇamuttamam //
                <span class="ref">SvaT_6.60</span></p>
            
            
            <p id="SvaT_6.61">
               śravaṇākṣimalaṃ lālā rudhirendriyasaṃyutam <br />
               bhūkadambasamopetaṃ dātavyaṃ payasā niśi //
                <span class="ref">SvaT_6.61</span></p>
            
            
            <p id="SvaT_6.62">
               apravāse pradātavyaṃ mriyate viraheṇa sā <br />
               ṣaṣṭiṃ kanakabījāni ṣoḍaśa maṇicandrikāḥ //
                <span class="ref">SvaT_6.62</span></p>
            
            
            <p id="SvaT_6.63">
               naragodantasaṃyuktāḥ pradadyādyasya bhāminī <br />
               eṣa kāpāliko yogo gacchantamanugacchati //
                <span class="ref">SvaT_6.63</span></p>
            
            
            <p id="SvaT_6.64">
               śvetārkamūlaṃ mañjiṣṭhā caṭakasya śirastathā <br />
               gṛhodbhavasya kuṣṭhaṃ ca svaraktendriyasaṃyutam //
                <span class="ref">SvaT_6.64</span></p>
            
            
            <p id="SvaT_6.65">
               bhakṣye pāne pradātavyaṃ vaśīkaraṇamuttamam <br />
               mohanā caiva kāntārī mayūraśikhayā yutā //
                <span class="ref">SvaT_6.65</span></p>
            
            
            <p id="SvaT_6.66">
               ātmalālendriyairyuktaṃ vaśīkaraṇamuttamam <br />
               lajjālukā ca gorambhā caṇḍālīkarmakaṃ tathā //
                <span class="ref">SvaT_6.66</span></p>
            
            
            <p id="SvaT_6.67">
               nāgendrapadamiśraṃ tad ātmabījasamanvitam <br />
               eṣa yogavaro divyo dīyate yasya suvrate //
                <span class="ref">SvaT_6.67</span></p>
            
            
            <p id="SvaT_6.68">
               madhureṇa samāyukto yāvadāyurvaśī sa tu <br />
               caṇakā māṣamudgāśca apānena vinirgatāḥ //
                <span class="ref">SvaT_6.68</span></p>
            
            
            <p id="SvaT_6.69">
               vāntaṃ ghṛtaṃ tathā retaḥ strīrajo hṛnmalaṃ tathā <br />
               mūtraṃ raktaṃ tathā keśo lālā caiva varānane //
                <span class="ref">SvaT_6.69</span></p>
            
            
            <p id="SvaT_6.70">
               putrajāniḥ kṛtāhvā ca nāgendrapadasaṃyutā <br />
               mohanā viṣṇukrāntā ca dhātrī caivaikataḥ sthitā //
                <span class="ref">SvaT_6.70</span></p>
            
            
            <p id="SvaT_6.71">
               puṣyarkṣeṇa niyuñjīta garvitānāṃ varānane <br />
               bhakṣye pāne pradātavyo yogastridaśapūjitaḥ //
                <span class="ref">SvaT_6.71</span></p>
            
            
            <p id="SvaT_6.72">
               uccāṭanaṃ pravakṣyāmi śatrūṇāṃ garvitātmanām <br />
               kākolūkasya pakṣāṃśca kharoṣṭramūtramṛttikā //
                <span class="ref">SvaT_6.72</span></p>
            
            
            <p id="SvaT_6.73">
               kṛtvā pratikṛtiṃ prājñaḥ kākaraktena lepayet <br />
               kākolūkasya pakṣāṃśca gude tasya vinikṣipet //
                <span class="ref">SvaT_6.73</span></p>
            
            
            <p id="SvaT_6.74">
               tāṃ catuṣpathe nikhanet śmaśānāgnimathopari <br />
               prajvālya homayettatra kākapakṣāṃśca suvrate //
                <span class="ref">SvaT_6.74</span></p>
            
            
            <p id="SvaT_6.75">
               udbhrāntapatrasahitān kharamūtreṇa bhāvitān <br />
               yasya nāma samuddiśya yakārādyantarodhitam //
                <span class="ref">SvaT_6.75</span></p>
            
            
            <p id="SvaT_6.76">
               mantrāvasāne vinyastaṃ visargāntaṃ pracāṭayet <br />
               bhramate kākavat pṛthvīṃ śatrurvyādhinipīḍitaḥ //
                <span class="ref">SvaT_6.76</span></p>
            
            
            <p id="SvaT_6.77">
               piṇyākaṃ nimbapattrāṇi mṛtkiṇvaṃ tu tuṣāṇi ca <br />
               śatroḥ pratikṛtiṃ kṛtvā akṣapuṣpaistu veṣṭitām //
                <span class="ref">SvaT_6.77</span></p>
            
            
            <p id="SvaT_6.78">
               śmaśāne nikhanettāṃ tu vahniṃ prajvālya copari <br />
               puṣpairvibhītatarujair yasya nāmnā tu homayet //
                <span class="ref">SvaT_6.78</span></p>
            
            
            <p id="SvaT_6.79">
               vidviṣṭo vai bhavecchatruḥ kāmadevasamo 'pi yaḥ <br />
               priyaṅgulatikāmiśraṃ gugguluṃ ghṛtavedhitam //
                <span class="ref">SvaT_6.79</span></p>
            
            
            <p id="SvaT_6.80">
               hṛtvā tvaṣṭaśataṃ devi subhagaḥ samprajāyate <br />
               jātikuṭmalakairmiśrais trimadhvaktaistilairhutaiḥ //
                <span class="ref">SvaT_6.80</span></p>
            
            
            <p id="SvaT_6.81">
               subhagatvamavāpnoti rūpahīno 'pi yo naraḥ <br />
               tilairlavaṇasammiśrais trimadhvaktairhutaiḥ priyaiḥ //
                <span class="ref">SvaT_6.81</span></p>
            
            
            <p id="SvaT_6.82">
               saptāhādvaśamāyāti yā strī rūpeṇa garvitā <br />
               rājikā lavaṇaṃ caiva madhukṣīraghṛtaplutam //
                <span class="ref">SvaT_6.82</span></p>
            
            
            <p id="SvaT_6.83">
               homayennāmasammiśraṃ yasyākarṣettu taṃ drutam <br />
               narasya rocanāṃ gṛhya dviradasya madena tu //
                <span class="ref">SvaT_6.83</span></p>
            
            
            <p id="SvaT_6.84">
               bhāvayitvābhimantryaitan mantreṇāṣṭaśataṃ japet <br />
               snāne vilepane madye gandhe vā yasya dīyate //
                <span class="ref">SvaT_6.84</span></p>
            
            
            <p id="SvaT_6.85">
               sa vaśyo bhavati kṣipraṃ dhanadaḥ prāṇadastathā <br />
               athavā mārayetkṣipraṃ śatruṃ niścitamātmanaḥ //
                <span class="ref">SvaT_6.85</span></p>
            
            
            <p id="SvaT_6.86">
               apakāraśatairyuktaṃ kṛtaghnaṃ duṣṭacetasam <br />
               kapāladvayamādāya nāma śatroḥ samālikhet //
                <span class="ref">SvaT_6.86</span></p>
            
            
            <p id="SvaT_6.87">
               kapālasampuṭasthaṃ tad viṣāṅgāreṇa bhāvitam <br />
               rudhireṇa samāyuktaṃ humphaṭkāravidarbhitam //
                <span class="ref">SvaT_6.87</span></p>
            
            
            <p id="SvaT_6.88">
               mahāpretavanaṃ gatvā svacchandaṃ pūjayettataḥ <br />
               kṛṣṇamālyopahāraiśca tataḥ karma samārabhet //
                <span class="ref">SvaT_6.88</span></p>
            
            
            <p id="SvaT_6.89">
               vijñāpya bhairavaṃ devaṃ śatruṃ me vinipātaya <br />
               anujñātastu devena gṛhittvā tacchirodvayam //
                <span class="ref">SvaT_6.89</span></p>
            
            
            <p id="SvaT_6.90">
               tatra gatvā mahādevi kapālāsanasaṃsthitaḥ <br />
               tatrastho roṣasampūrṇo dakṣiṇābhimukhaḥ sthitaḥ //
                <span class="ref">SvaT_6.90</span></p>
            
            
            <p id="SvaT_6.91">
               ātmano bhairavaṃ rūpaṃ jñātvā ghoraṃ subhīṣaṇam <br />
               kruddhaḥ samuccarenmantrī dvātriṃśākṣarasammitam //
                <span class="ref">SvaT_6.91</span></p>
            
            
            <p id="SvaT_6.92">
               vilomena mahābhāge śatrunāma tato 'ntagam <br />
               humphaḍdvayaṃ samuccārya kādye cāsphālayedbhṛśam //
                <span class="ref">SvaT_6.92</span></p>
            
            
            <p id="SvaT_6.93">
               khaṇḍaśaścūrṇite yāvat tāvacchaturvinaśyati <br />
               saptarātreṇa deveśi prayogastvanivartakaḥ //
                <span class="ref">SvaT_6.93</span></p>
            
            
            <p id="SvaT_6.94">
               evaṃ śatasahasrāṇi anyakalpotthitāni ca <br />
               prayogāṇāṃ karotyeṣa mantrarājeśvareśvaraḥ //
                <span class="ref">SvaT_6.94</span></p>
            
            
            <p id="SvaT_6.95">
               anulomagataṃ devaṃ vauṣatkārāntasaṃsthitam <br />
               kṣīraṃ tu homayeddevi śāntyarthe hitakārakam //
                <span class="ref">SvaT_6.95</span></p>
            
            
            <p id="SvaT_6.96">
               vaṣadāpyāyane śastaṃ svāhāntaṃ vaśakarmaṇi <br />
               mantrāṇāṃ tarpaṇārthaṃ ca natyantaṃ cārcane smṛtam //
                <span class="ref">SvaT_6.96</span></p>
            
            
            <p id="SvaT_6.97">
               etaddhi kathitaṃ devi sādhakasya sumedhasaḥ <br />
               kriyākālāṃśayuktasya akleśāttu sukhāvaham //
                <span class="ref">SvaT_6.97</span></p>
            
            
            
            <p>iti svacchandatantre pañcapraṇavādhikāraḥ ṣaṣṭhaḥ paṭalaḥ</p>
            
            
            </div>
         
         <div id="d1e25998">
            
            <h3>saptamaḥ paṭalaḥ</h3>
            
            <p id="SvaT_7.1">
               kriyā jñātā mayā deva tvatprasādānmaheśvara <br />
               kālāṃśakaṃ ca deveśa kathayasva prasārataḥ //
                <span class="ref">SvaT_7.1</span></p>
            
            
            <p id="SvaT_7.2">
               kālo dvidhātra vijñeyaḥ sauraścādhyātmikaḥ priye <br />
               suvārakaraṇe lagne suyoge sudine priye //
                <span class="ref">SvaT_7.2</span></p>
            
            
            <p id="SvaT_7.3">
               tejo 'pacayarāśau tu dakṣiṇāyanamuttaram <br />
               grahaṇaṃ candrasūryābhyāṃ kālaśca ṛtavastathā //
                <span class="ref">SvaT_7.3</span></p>
            
            
            <p id="SvaT_7.4">
               pakṣo māsaśca velā viṣuvadrāśyantaraṃ tathā <br />
               puṇyāpuṇyodayo devi saura eṣa prakīrtitaḥ //
                <span class="ref">SvaT_7.4</span></p>
            
            
            <p id="SvaT_7.5">
               ādhyātmikaṃ punardevi kathayāmi nibodha me <br />
               ṣāṭkośikastu yo deho bhūtatanmātrasaṃyutaḥ //
                <span class="ref">SvaT_7.5</span></p>
            
            
            <p id="SvaT_7.6">
               sa manobuddhyahaṅkārabuddhikarmendriyairguṇaiḥ <br />
               sarvatattvaistathā devaiḥ samadhiṣṭhitavigrahaḥ //
                <span class="ref">SvaT_7.6</span></p>
            
            
            <p id="SvaT_7.7">
               tatrātmā prabhuśaktiśca vāyurvai nāḍibhiścaran <br />
               nābhyadhomeḍhrakande ca sthitā vai nābhimadhyataḥ //
                <span class="ref">SvaT_7.7</span></p>
            
            
            <p id="SvaT_7.8">
               tasmādvinirgatā nāḍyas tiryagūrdhvamadhaḥ priye <br />
               cakravat saṃsthitāstatra pradhānā daśa nāḍayaḥ //
                <span class="ref">SvaT_7.8</span></p>
            
            
            <p id="SvaT_7.9">
               dvāsaptatisahasrāṇi nāḍyastābhyo vinirgatāḥ <br />
               punarvinirgatāścānyā ābhyo 'pyanyāḥ punaḥ punaḥ //
                <span class="ref">SvaT_7.9</span></p>
            
            
            <p id="SvaT_7.10">
               yāvatyo romakoṭyastu tāvatyo nāḍayaḥ smṛtāḥ <br />
               yathā parṇa palāśasya vyāptaṃ sarvatra tantubhiḥ //
                <span class="ref">SvaT_7.10</span></p>
            
            
            <p id="SvaT_7.11">
               śarīraṃ sarvajantūnāṃ tadvadvyāptaṃ tu nāḍibhiḥ <br />
               mārutāpūritāḥ sarvā ātmaśakticarāḥ sadā //
                <span class="ref">SvaT_7.11</span></p>
            
            
            <p id="SvaT_7.12">
               pṛthagvṛttiprabhedena bhinnāścāraprabhedataḥ <br />
               cāravṛttiprabhedena saṃjñābhedo varānane //
                <span class="ref">SvaT_7.12</span></p>
            
            
            <p id="SvaT_7.13">
               nāḍināṃ caiva vāyūnāṃ bhedo jñeyaḥ sahasraśaḥ <br />
               pradhānā daśa yāḥ proktā nāḍayaśca varānane //
                <span class="ref">SvaT_7.13</span></p>
            
            
            <p id="SvaT_7.14">
               tāsāṃ madhye tu deveśi vāyavo ye vyavasthitāḥ <br />
               nāḍīnāṃ caiva vāyūnāṃ saṃjñāvṛttīrnibodha me //
                <span class="ref">SvaT_7.14</span></p>
            
            
            <p id="SvaT_7.15">
               iḍā ca piṅgalā caiva suṣumnā ca tṛtīyakā <br />
               gāndhārī hastijihvā ca pūṣā caiva yaśasvinī //
                <span class="ref">SvaT_7.15</span></p>
            
            
            <p id="SvaT_7.16">
               alambusā kuhūścaiva śaṃkhinī daśamī smṛtā <br />
               etāḥ prāṇavahāḥ proktāḥ pradhānā daśa nāḍayaḥ //
                <span class="ref">SvaT_7.16</span></p>
            
            
            <p id="SvaT_7.17">
               prāṇo 'pānaḥ samānaśca udāno vyāna eva ca <br />
               nāgaḥ kūrmo 'tha kṛkaro devadatto dhanañjayaḥ //
                <span class="ref">SvaT_7.17</span></p>
            
            
            <p id="SvaT_7.18">
               vāyavo nāḍayaścaiva cakravatsaṃsthitāḥ priye <br />
               tāsu saṃcarataḥ siddhiṃ yogaṃ caiva varānane //
                <span class="ref">SvaT_7.18</span></p>
            
            
            <p id="SvaT_7.19">
               japataśca varārohe japasiddhimavāpnuyāt <br />
               daśānāṃ tu paraṃ devi nāḍītrayamudāhṛtam //
                <span class="ref">SvaT_7.19</span></p>
            
            
            <p id="SvaT_7.20">
               bindunādātmake dve vai madhye śaktyātmikā smṛtā <br />
               hṛccakre tu samākhyātāḥ sādhakānāṃ hitāvahāḥ //
                <span class="ref">SvaT_7.20</span></p>
            
            
            <p id="SvaT_7.21">
               prāṇo vai carate tāsu ahorātravibhāgataḥ <br />
               tathā te kathayiṣyāmi pravibhajya yathāsphuṭam //
                <span class="ref">SvaT_7.21</span></p>
            
            
            <p id="SvaT_7.22">
               prabhuśaktisamākṛṣṭā marutprāṇātmasaṃsthitāḥ <br />
               traya ete 'vibhāgena saṃcarante samantataḥ //
                <span class="ref">SvaT_7.22</span></p>
            
            
            <p id="SvaT_7.23">
               adha ūrdhvaṃ vahedyasmāt sarvanāḍīḥ pravāhayan <br />
               vṛttisaṃjñāprabhedena varṇarūpāṇyanekadhā //
                <span class="ref">SvaT_7.23</span></p>
            
            
            <p id="SvaT_7.24">
               dvāsaptatisahasrebhyo jāyante daśa vai priye <br />
               koṭidhāto varārohe sa ekaḥ saṃvyavasthitaḥ //
                <span class="ref">SvaT_7.24</span></p>
            
            
            <p id="SvaT_7.25">
               prāṇāpānamayaḥ prāṇo visargāpūraṇaṃ prati <br />
               nityamāpūrayanneva prāṇināmurasi sthitaḥ //
                <span class="ref">SvaT_7.25</span></p>
            
            
            <p id="SvaT_7.26">
               prāṇanaṃ kurute yasmāt tasmāt prāṇaḥ prakīrtitaḥ <br />
               ahorātragatiṃ prāṇe adhunā kathayāmi te //
                <span class="ref">SvaT_7.26</span></p>
            
            
            <p id="SvaT_7.27">
               tuṭayaḥ ṣoḍaśa prāṇe pūrvaṃ hi kathitā mayā <br />
               bāhye naiva tu kālena te lavāḥ parikīrtitāḥ //
                <span class="ref">SvaT_7.27</span></p>
            
            
            <p id="SvaT_7.28">
               tābhiścatasṛbhirdevi prāṇe yāmo vidhīyate <br />
               taireva praharairdevi caturbhistu dinaṃ bhavet //
                <span class="ref">SvaT_7.28</span></p>
            
            
            <p id="SvaT_7.29">
               rātriścaturbhirvijñeyā ahorātrastvato 'ṣṭabhiḥ <br />
               śivo dharmeṇa haṃsastu sūryā haṃsaḥ prabhānvitaḥ //
                <span class="ref">SvaT_7.29</span></p>
            
            
            <p id="SvaT_7.30">
               ātmā vai haṃsa ityuktaḥ prāṇo haṃsasamanvitaḥ <br />
               tasyodayātkaletkālaḥ grahāṇāmudayo bhavet //
                <span class="ref">SvaT_7.30</span></p>
            
            
            <p id="SvaT_7.31">
               ṛkṣāṇi rāśayaścaiva tārāstvaṃśāstathaiva ca <br />
               prāṇe vai udayantyete ahorātreṇa suvrate //
                <span class="ref">SvaT_7.31</span></p>
            
            
            <p id="SvaT_7.32">
               ahorātrodayastyaiva vibhāgaṃ kathayāmi te <br />
               hṛdayordhve tu kaṇṭhādho yāvadvai pravahet priye //
                <span class="ref">SvaT_7.32</span></p>
            
            
            <p id="SvaT_7.33">
               aṅgulena vihīne tu prathamaḥ praharaḥ smṛtaḥ <br />
               dvitīya ūrdhve vijñeyo madhyāhnastālumadhyataḥ //
                <span class="ref">SvaT_7.33</span></p>
            
            
            <p id="SvaT_7.34">
               atra homo japo dhyānaṃ kṛtaṃ vai mokṣadaṃ bhavet <br />
               nāsāgryatryaṅgulordhve tu yāvatprāptastu suvrate //
                <span class="ref">SvaT_7.34</span></p>
            
            
            <p id="SvaT_7.35">
               praharastu tṛtīyo 'sau bhavedvai varavarṇini <br />
               śaktyante ca caturthastu praharo 'haḥ prakīrtitam //
                <span class="ref">SvaT_7.35</span></p>
            
            
            <p id="SvaT_7.36">
               caturthānte tu deveśi prāṇasūryaḥ sadāstagaḥ <br />
               tato 'stamayasandhyātra tuṭyardhaṃ tu bhavet priye //
                <span class="ref">SvaT_7.36</span></p>
            
            
            <p id="SvaT_7.37">
               tatkālaṃ tu vilambyaivaṃ punaścādhaḥ pravartate <br />
               sa ca candrodayo devi rajanī ca vidhīyate //
                <span class="ref">SvaT_7.37</span></p>
            
            
            <p id="SvaT_7.38">
               pūrvoktakramayogena yāmeṣvevaṃ caratyasau <br />
               tāluke cārdharātrastu punarevaṃ vidhīyate //
                <span class="ref">SvaT_7.38</span></p>
            
            
            <p id="SvaT_7.39">
               hṛtpadmaṃ tu yadā prāptaḥ prabhātasamayastadā <br />
               tuṭyardhaṃ tu varārohe pūrvasaṃdhyā bhavettataḥ //
                <span class="ref">SvaT_7.39</span></p>
            
            
            <p id="SvaT_7.40">
               tasmātsamudayaścaiva sūryasya sa bhavetpunaḥ <br />
               pūrvavat kramayogena sa careddhi sadā śubhe //
                <span class="ref">SvaT_7.40</span></p>
            
            
            <p id="SvaT_7.41">
               vāsare tu caretsūryo dhārāyāṃ saṃcarecchaśī <br />
               candrasūryodayo hyeṣa mayā te parikīrtitaḥ //
                <span class="ref">SvaT_7.41</span></p>
            
            
            <p id="SvaT_7.42">
               bhaumādyāśca grahā hyevaṃ caranti pravibhāgaśaḥ <br />
               prāṇe cāpyudayantyete prahare prahare priye //
                <span class="ref">SvaT_7.42</span></p>
            
            
            <p id="SvaT_7.43">
               velā vāro bhavedyasya sa caretpraharadvayam <br />
               rāhuścarati somena ketuścarati bhāsvatā //
                <span class="ref">SvaT_7.43</span></p>
            
            
            <p id="SvaT_7.44">
               ye grahāste ca vai nāgā lokapālāṣṭakaṃ ca te <br />
               mūrtayaścaiva te cāṣṭāv aṣṭau te ca gaṇeśvarāḥ //
                <span class="ref">SvaT_7.44</span></p>
            
            
            <p id="SvaT_7.45">
               te ca pañcāṣṭakā rudrās tathā yogāṣṭakāḥ pare <br />
               anantādiśikhaṇḍyantās te ca vidyeśvarāṣṭakāḥ //
                <span class="ref">SvaT_7.45</span></p>
            
            
            <p id="SvaT_7.46">
               sakalādyāni tattvāni sthitāni paratastviha <br />
               pūrvoktā bhairavāścāṣṭau sarve te ca vyavasthitāḥ //
                <span class="ref">SvaT_7.46</span></p>
            
            
            <p id="SvaT_7.47">
               grahādīnsamadhiṣṭhāya sarveṣūdayakārakāḥ <br />
               rāśibhiḥ saha nakṣatrais ta udyanti aharniśam //
                <span class="ref">SvaT_7.47</span></p>
            
            
            <p id="SvaT_7.48">
               madhyāhne cārdharātre ca udayo 'bhijito bhavet <br />
               abhīpsitaṃ phalaṃ tatra sādhakānāṃ bhavediha //
                <span class="ref">SvaT_7.48</span></p>
            
            
            <p id="SvaT_7.49">
               ahorātravibhāgo 'yam evaṃ te kathito mayā <br />
               adhunā pakṣamāsāṃśca varṣāṇi kathayāmi te //
                <span class="ref">SvaT_7.49</span></p>
            
            
            <p id="SvaT_7.50">
               ādhyātmikāhorātreṇa bāhye kāṣṭhā vidhīyate <br />
               māsenādhyātmikenaiva bāhye caiva kalā bhavet //
                <span class="ref">SvaT_7.50</span></p>
            
            
            <p id="SvaT_7.51">
               tatra triṃśadahorātrā māsastu varavarṇini <br />
               māsaidvadaśabhiścaiva bāhye 'tha ghaṭikā bhavet //
                <span class="ref">SvaT_7.51</span></p>
            
            
            <p id="SvaT_7.52">
               śatāni trīṇyahotrātrāḥ ṣaṣṭireva tathādhikā <br />
               varṣametat samākhyātaṃ bāhye vai ghaṭikā ca sā //
                <span class="ref">SvaT_7.52</span></p>
            
            
            <p id="SvaT_7.53">
               ghaṭikāḥ ṣaṣṭistvahorātre bāhye tu pravahanti vai <br />
               tā evāntaracāreṇa ṣaṣṭiḥ saṃvatsarāḥ smṛtāḥ //
                <span class="ref">SvaT_7.53</span></p>
            
            
            <p id="SvaT_7.54">
               prāṇasaṃkhyāṃ punasteṣu kathayāmyadhunā tava <br />
               ṣaṭ śatāni varārohe sahasrāṇyekaviṃśatiḥ //
                <span class="ref">SvaT_7.54</span></p>
            
            
            <p id="SvaT_7.55">
               ahorātreṇa bāhyena adhyātmaṃ tu saradhipe <br />
               prāṇasaṃkhyā samākhyātā jñātavyā sādhakena tu //
                <span class="ref">SvaT_7.55</span></p>
            
            
            <p id="SvaT_7.56">
               praṇahaṃse sadā līnaḥ sādhakaḥ paratattvavit <br />
               tasyāyaṃ japa uddiṣṭaḥ siddhimuktiphalapradaḥ //
                <span class="ref">SvaT_7.56</span></p>
            
            
            <p id="SvaT_7.57">
               adhaḥ pravahaṇe siddhir hṛtpadmaṃ yāvadāgataḥ <br />
               muktiścaiva bhavedūrdhve paratattve tu suvrate //
                <span class="ref">SvaT_7.57</span></p>
            
            
            <p id="SvaT_7.58">
               mano 'pyanyatra nikṣiptaṃ cakṣuranyatra pātitam <br />
               yathā pravartate prāṇas tv ayatnādeva sarvadā //
                <span class="ref">SvaT_7.58</span></p>
            
            
            <p id="SvaT_7.59">
               nāsyoccārayitā kaścit pratihantā na vidyate <br />
               svayamuccarate haṃsaḥ prāṇināmurasi sthitaḥ //
                <span class="ref">SvaT_7.59</span></p>
            
            
            <p id="SvaT_7.60">
               māsavatsarasaṃkhyā tu eṣā te kathitā mayā <br />
               candrasūryoparāgaṃ tu kathayāmi tataḥ param //
                <span class="ref">SvaT_7.60</span></p>
            
            
            <p id="SvaT_7.61">
               ahorātrastu yaḥ proktaḥ prāṇe 'sminsurasundari <br />
               sa eva pakṣadvitayaṃ māsaṃ ca kathayāmi te //
                <span class="ref">SvaT_7.61</span></p>
            
            
            <p id="SvaT_7.62">
               tuṭyardhaṃ cāpyadhaścordhvaṃ viśramaḥ parikīrtitaḥ <br />
               madhye pañcadaśoktā yās tithayastāḥ prakīrtitāḥ //
                <span class="ref">SvaT_7.62</span></p>
            
            
            <p id="SvaT_7.63">
               prathamodaye tu hṛtpadmāt tuṭyardhaṃ tu dinaṃ bhavet <br />
               dvitīye caiva tuṭyardhe yadā carati śarvarī //
                <span class="ref">SvaT_7.63</span></p>
            
            
            <p id="SvaT_7.64">
               rāśayo grahanakṣatrāṇy udayanti yathākramam <br />
               asminnevamahorātre pūrvavacca varānane //
                <span class="ref">SvaT_7.64</span></p>
            
            
            <p id="SvaT_7.65">
               tuṭibhiḥ pañcadaśabhiḥ pakṣaḥ sa tu vidhīyate <br />
               tithicchede ṛṇaṃ jñeyaṃ vṛddhau caiva dhanaṃ bhavet //
                <span class="ref">SvaT_7.65</span></p>
            
            
            <p id="SvaT_7.66">
               ṛṇaṃ caiva bhavetkāso niḥśvāso dhana ucyate <br />
               kṛṣṇapakṣordhvacāreṇa saṃhāraḥ saṃkṣayo bhavet //
                <span class="ref">SvaT_7.66</span></p>
            
            
            <p id="SvaT_7.67">
               krūrakarmāṇi vai tatra kurvansiddhimavāpnuyāt <br />
               śubhakarmāṇi kṛṣṇe ca na ca siddhyanti suvrate //
                <span class="ref">SvaT_7.67</span></p>
            
            
            <p id="SvaT_7.68">
               śaktiṃ vai viśati prāṇe yā tuṭistu vidhīyate <br />
               amāvasyā tu sā jñeyā kṛṣṇapakṣe varānane //
                <span class="ref">SvaT_7.68</span></p>
            
            
            <p id="SvaT_7.69">
               śaktermadhyordhvabhāge tu tuṭyardhaṃ yatprakīrtitam <br />
               pakṣasaṃdhistvasau jñeyo 'māvasyārdhapratipadā //
                <span class="ref">SvaT_7.69</span></p>
            
            
            <p id="SvaT_7.70">
               tithicchedena vai tatra sūryasya grahaṇaṃ bhavet <br />
               ravibimbāntare devi candrabimbaṃ tadā bhavet //
                <span class="ref">SvaT_7.70</span></p>
            
            
            <p id="SvaT_7.71">
               tadantare bhavedrāhur amṛtārthī varānane <br />
               amṛtaṃ sravate candro rāhuśca grasate tu tam //
                <span class="ref">SvaT_7.71</span></p>
            
            
            <p id="SvaT_7.72">
               pītvā tyajati tadlimbaṃ tadā muktaḥ sa ucyate <br />
               ādityagrahaṇaṃ caiva loke tadupadiśyate //
                <span class="ref">SvaT_7.72</span></p>
            
            
            <p id="SvaT_7.73">
               rāhurādityacandrau ca traya ete grahā yadā <br />
               dṛśyante samavāyena tanmahāgrahaṇaṃ bhavet //
                <span class="ref">SvaT_7.73</span></p>
            
            
            <p id="SvaT_7.74">
               sa kālaḥ sarvalokānāṃ mahāpuṇyatamo bhavet <br />
               tatra snānaṃ tathā dānaṃ pūjāhomajapādikam //
                <span class="ref">SvaT_7.74</span></p>
            
            
            <p id="SvaT_7.75">
               yatkṛtaṃ sādhakairdevi tadanantaphalaṃ bhavet <br />
               tāṃ caivārdhatuṭiṃ tyaktvā śuklapakṣodayo bhavet //
                <span class="ref">SvaT_7.75</span></p>
            
            
            <p id="SvaT_7.76">
               śaktigarbhādadhaḥ sṛṣṭis tasmādvṛddhiḥ prajāyate <br />
               tadārabhya ca karmāṇi śubhānyabhyudayāni ca //
                <span class="ref">SvaT_7.76</span></p>
            
            
            <p id="SvaT_7.77">
               dhyānamantrādiyuktasya siddhinte nātra saṃśayaḥ <br />
               prāṇahaṃso yadā prāptas tv adhastāṃ prathamāṃ tuṭim //
                <span class="ref">SvaT_7.77</span></p>
            
            
            <p id="SvaT_7.78">
               pūrvamardhaṃ tvahaḥ proktaṃ tuṭyardhamaparaṃ niśā <br />
               rāśayo graha ṛksāṇi yogāśca karaṇāni ca //
                <span class="ref">SvaT_7.78</span></p>
            
            
            <p id="SvaT_7.79">
               pūrvavatkramayogena tānyudyanti tvaharniśam <br />
               pratipatsā tu vijñeyā candraścaikakalo bhavet //
                <span class="ref">SvaT_7.79</span></p>
            
            
            <p id="SvaT_7.80">
               dvitīyāyāṃ dvitīyā tu vṛddhimeti krameṇa tu <br />
               tithayaścaivamārabhya yāvatpañcadaśī tuṭi //
                <span class="ref">SvaT_7.80</span></p>
            
            
            <p id="SvaT_7.81">
               paurṇamāsī tu vijñeyā tithirvai sādhakena tu <br />
               tatra pūjā japo dhyānaṃ saṃpūrṇaṃ saphalaṃ bhavet //
                <span class="ref">SvaT_7.81</span></p>
            
            
            <p id="SvaT_7.82">
               saṃpūrṇaśca bhavettasyāṃ candro vai cārulocane <br />
               tasyāścārdhatuṭiryā tu pakṣasaṃdhyā tu sā smṛtā //
                <span class="ref">SvaT_7.82</span></p>
            
            
            <p id="SvaT_7.83">
               tasyārdhaṃ paurṇamāsī tu pratipadardhena saṃsthitā <br />
               hṛtpadmasaṃdhimadhye tu somasya grahaṇaṃ bhavet //
                <span class="ref">SvaT_7.83</span></p>
            
            
            <p id="SvaT_7.84">
               ādityena vinā loke somagrahaṇamucyate <br />
               tatraiva ca mahatpuṇyaṃ dhyānahomajapādibhiḥ //
                <span class="ref">SvaT_7.84</span></p>
            
            
            <p id="SvaT_7.85">
               pakṣadvaye 'pi deveśi grahaṇaṃ candrasūryayoḥ <br />
               nānādiddhipradaṃ hyetat sādhakasyābhiyoginaḥ //
                <span class="ref">SvaT_7.85</span></p>
            
            
            <p id="SvaT_7.86">
               mokṣaścaiva punarbhadre pakṣadvayasamujjhitaḥ <br />
               pakṣadvayaṃ parityajya pūvoktakaraṇena tu //
                <span class="ref">SvaT_7.86</span></p>
            
            
            <p id="SvaT_7.87">
               unmanyante sthito nityaṃ paravṛttyavalambakaḥ <br />
               parityajya tvadhaḥ sarvaṃ dhyānamāsthāya yojayet //
                <span class="ref">SvaT_7.87</span></p>
            
            
            <p id="SvaT_7.88">
               tasya muktirna saṃdehas tv anyathā siddhibhāgbhavet <br />
               pakṣadvaye 'pi grahaṇaṃ bhavedvai sarvadehinām //
                <span class="ref">SvaT_7.88</span></p>
            
            
            <p id="SvaT_7.89">
               evametatsamākhyātaṃ yāvadāyurvarānane <br />
               atraivādhyātmāhorātre tv athābdodaya ucyate //
                <span class="ref">SvaT_7.89</span></p>
            
            
            <p id="SvaT_7.90">
               hṛtpadmādūrdhvaparyantaṃ rāśayaḥ ṣaḍ vyavasthitāḥ <br />
               aṅgulaiḥ ṣaḍbhirekaiko hṛtpadmādyāva śaktitaḥ //
                <span class="ref">SvaT_7.90</span></p>
            
            
            <p id="SvaT_7.91">
               aṅgule aṅgule hyatra tithayaḥ pañca saṃsthitāḥ <br />
               tasyāpyardhaṃ dinaṃ pūrvam aparārdhaṃ niśā bhavet //
                <span class="ref">SvaT_7.91</span></p>
            
            
            <p id="SvaT_7.92">
               ṣaṭpañcakāstithīnāṃ ye te ḥorātrāstu māsikāḥ <br />
               triṃśatā tairahorātrair dvipakṣo māsa ucyate //
                <span class="ref">SvaT_7.92</span></p>
            
            
            <p id="SvaT_7.93">
               māsi rāśyudaye hyeṣa adhordhvaprāṇasaṃcare <br />
               hṛdayādudayasthānāt saṃkrāntirmakare sthitā //
                <span class="ref">SvaT_7.93</span></p>
            
            
            <p id="SvaT_7.94">
               ṣaḍaṅgulānyadhastyaktvā kumbhe saṃkramate punaḥ <br />
               kaṇṭhordhve dvyaṅgulaṃ tyaktvā mīne saṃkramate punaḥ //
                <span class="ref">SvaT_7.94</span></p>
            
            
            <p id="SvaT_7.95">
               galordhvādyāvattālvantaṃ tyaktvā meṣe 'tha saṃkramet <br />
               nāsāntaṃ yāvatsaṃkrāntir aṅgulāni ṣaḍeva hi //
                <span class="ref">SvaT_7.95</span></p>
            
            
            <p id="SvaT_7.96">
               eṣā vai viṣusaṃkrāntir uttare saṃvyavasthitā <br />
               japahomārcanadhyānān mahābhyudayakārikā //
                <span class="ref">SvaT_7.96</span></p>
            
            
            <p id="SvaT_7.97">
               nāsāgraṃ tu parityajya prāṇahaṃso vṛṣe caret <br />
               ṣaḍaṅgulāni saṃtyajya saṃkramenmithune punaḥ //
                <span class="ref">SvaT_7.97</span></p>
            
            
            <p id="SvaT_7.98">
               śaktyantaṃ yāvadadhvānaṃ saṃkrāntirmithune smṛtā <br />
               makarācca samārabhya mithunāntaṃ ca suvrate //
                <span class="ref">SvaT_7.98</span></p>
            
            
            <p id="SvaT_7.99">
               uttarayaṇamatraitad aihikīsiddhivarjitam <br />
               snānaṃ dhyānaṃ tathā dānaṃ pūjāhomajapādikam //
                <span class="ref">SvaT_7.99</span></p>
            
            
            <p id="SvaT_7.100">
               sādhakādyaiḥ kṛtaṃ yacca sahastrānekadhā bhavet <br />
               iha janmani nāpnoti paratraivopatiṣṭhate //
                <span class="ref">SvaT_7.100</span></p>
            
            
            <p id="SvaT_7.101">
               dināni tatra vardhante makarānmithunāntikam <br />
               tatkāle saṃharedvīryaṃ jagatyasmiṃścarācare //
                <span class="ref">SvaT_7.101</span></p>
            
            
            <p id="SvaT_7.102">
               haṃso raśmibhirākṛṣya garbhasthaṃ kārayettu tam <br />
               garbhasthānekadhārūpaṃ yadgṛhītaṃ purātanam //
                <span class="ref">SvaT_7.102</span></p>
            
            
            <p id="SvaT_7.103">
               karkaṭādeḥ samārabhya sarvaṃ varṣati tatpunaḥ <br />
               tasmādārabhya makarād dhyānahomajapādikam //
                <span class="ref">SvaT_7.103</span></p>
            
            
            <p id="SvaT_7.104">
               paralokanimittāya tadanantaphalaṃ bhavet <br />
               puraścaryānimittāya mantragrahavrataṃ ca yat //
                <span class="ref">SvaT_7.104</span></p>
            
            
            <p id="SvaT_7.105">
               mīnādāvārabhetsarvaṃ mantrasiddhyarthamātmanaḥ <br />
               bāhye 'pi taravo loke ṛtuṣaṭkasamīritam //
                <span class="ref">SvaT_7.105</span></p>
            
            
            <p id="SvaT_7.106">
               kusumānandamāyānti kusumāyudhadīpakam <br />
               mantrāḥ kālānurūpeṇa vratacaryādineritāḥ //
                <span class="ref">SvaT_7.106</span></p>
            
            
            <p id="SvaT_7.107">
               jñeyabodhapradīptāśca siddhimuktiprasādhakāḥ <br />
               adhyātmaśabdarūpātmā ṣaḍrasāsvādaneritaḥ //
                <span class="ref">SvaT_7.107</span></p>
            
            
            <p id="SvaT_7.108">
               haṃsabodhapradīptastu galake mīnamāśritaḥ <br />
               śabdasaṃvedanaṃ tasya sphuṭaṃ tatra bhavedyataḥ //
                <span class="ref">SvaT_7.108</span></p>
            
            
            <p id="SvaT_7.109">
               tadārabhya japāttasya sarvameva pravartate <br />
               mithunāntaṃ ca deveśi tataḥ siddhiḥ prajāyate //
                <span class="ref">SvaT_7.109</span></p>
            
            
            <p id="SvaT_7.110">
               sahaṃso binduśaktisthaḥ siddhidvārairadhomukhaḥ <br />
               karkaṭādau sa varṣettu tulāntaṃ tālukāntare //
                <span class="ref">SvaT_7.110</span></p>
            
            
            <p id="SvaT_7.111">
               kaṇṭhādadhastato dehī hṛtpadmātsarvato vrajet <br />
               tasmādihātmasiddhyarthaṃ puṣṭyarthaṃ caiva sādhayet //
                <span class="ref">SvaT_7.111</span></p>
            
            
            <p id="SvaT_7.112">
               dakṣiṇāyanaje kāle yasmātsṛṣṭiḥ prajāyate <br />
               śaktyadho hṛdaye haṃsaḥ saṃkrametkarkaṭe priye //
                <span class="ref">SvaT_7.112</span></p>
            
            
            <p id="SvaT_7.113">
               ṣaḍaṅgulāni saṃtyajya siṃhe vai saṃkrametpunaḥ <br />
               ṣaḍaṅgulaiḥ punastyaktaiḥ kanyāṃ saṃkramate punaḥ //
                <span class="ref">SvaT_7.113</span></p>
            
            
            <p id="SvaT_7.114">
               nāsikāgrāttu tālvantaṃ tyaktvaivaṃ viṣuvadbhavet <br />
               tulāsaṃkrāntireṣoktā dakṣiṇaṃ viṣuvadbhavet //
                <span class="ref">SvaT_7.114</span></p>
            
            
            <p id="SvaT_7.115">
               sādhanaṃ yat kṛtaṃ tatra iha janmani kāmadam <br />
               mṛtyorjayaṃ tathā śāntiṃ puṣṭiṃ tasmātsamārabhet //
                <span class="ref">SvaT_7.115</span></p>
            
            
            <p id="SvaT_7.116">
               tasmātsa ṣaḍrasāhāro galādhaḥ prīṇayettanum <br />
               ṣaḍaṅgulāni tyaktvā tu vṛścike kramate punaḥ //
                <span class="ref">SvaT_7.116</span></p>
            
            
            <p id="SvaT_7.117">
               kaṇṭhordhvaṃ dvyaṅgulaṃ tyaktvā kaṇṭhādhaścaturaṅgulam <br />
               vṛścikaṃ tu parityajya dhanvisaṃkrāntirucyate //
                <span class="ref">SvaT_7.117</span></p>
            
            
            <p id="SvaT_7.118">
               ṣaḍaṅgulādadhastāttu dhanvisthaścarate hṛdi <br />
               hṛtpadmāntaṃ tu vai haṃsaś caritvā ūrdhvagodayaḥ //
                <span class="ref">SvaT_7.118</span></p>
            
            
            <p id="SvaT_7.119">
               makarādiṣu saṃkrāntau dvādaśaivaṃ caretsadā <br />
               amunoktakrameṇaiva āyurvai sarvadehinām //
                <span class="ref">SvaT_7.119</span></p>
            
            
            <p id="SvaT_7.120">
               aihikāmuṣmikī siddhir adhamā madhyamottamā <br />
               ayanadvayamākhyātaṃ mokṣasiddhirdvayojjhitā //
                <span class="ref">SvaT_7.120</span></p>
            
            
            <p id="SvaT_7.121">
               ayanadvayaparyanta unmanyante sadā sthitaḥ <br />
               tatrastho vai japadhyānān mokṣasiddhimavāpnuyāt //
                <span class="ref">SvaT_7.121</span></p>
            
            
            <p id="SvaT_7.122">
               mokṣaṃ gatvā tu nāgacchet pratijñā bhairavasya tu <br />
               asminnabdodaye bhūyo dvādaśābdodayaṃ śṛṇu //
                <span class="ref">SvaT_7.122</span></p>
            
            
            <p id="SvaT_7.123">
               caitrasaṃvatsare yasmān māsānāmudayo bhavet <br />
               tadādi sādhakaistasmāt kartavyaṃ mantrasādhanam //
                <span class="ref">SvaT_7.123</span></p>
            
            
            <p id="SvaT_7.124">
               dvādaśābdaḥ sa vijñeyaś caitramāsādvarānane <br />
               lakṣaṇaṃ tasya vakṣyāmi prāṇo 'sminpravibhāgaśaḥ //
                <span class="ref">SvaT_7.124</span></p>
            
            
            <p id="SvaT_7.125">
               tatra saṃvatsareṇaiva amunoktena suvrate <br />
               ahorātrastu yaḥ prokto dvādaśāṃśaṃ bhajetpriye //
                <span class="ref">SvaT_7.125</span></p>
            
            
            <p id="SvaT_7.126">
               dvādaśa te ahorātrā dvādaśābde bhavanti vai <br />
               pañcabhistāṃstu saṃguṇya dvādaśābda ṛturbhavet //
                <span class="ref">SvaT_7.126</span></p>
            
            
            <p id="SvaT_7.127">
               tameva dviguṇaṃ kṛtvā kālastu sa vidhīyate <br />
               triguṇenaitadayane vatsaraḥ ṣaṅguṇena tu //
                <span class="ref">SvaT_7.127</span></p>
            
            
            <p id="SvaT_7.128">
               saṃkrāntayo dvādaśātra yadvadabde prakīrtitāḥ <br />
               dvādaśābdodaye prāṇe vatsarāste prakīrtitāḥ //
                <span class="ref">SvaT_7.128</span></p>
            
            
            <p id="SvaT_7.129">
               dvādaśābde tvahorātrāḥ teṣāṃ saṅkhyāṃ nibodha me <br />
               sahasrāṇi tu catvāri triśatī viṃśatistathā //
                <span class="ref">SvaT_7.129</span></p>
            
            
            <p id="SvaT_7.130">
               dvādaśābdodaye devi prāṇe 'sminkathitā mayā <br />
               ṣaṣṭyabdodayamatraiva punaśca kathayāmi te //
                <span class="ref">SvaT_7.130</span></p>
            
            
            <p id="SvaT_7.131">
               ānandādyāstu te jñeyāḥ ṣaṣṭyabdāstu varānane <br />
               te cādha ūrdhvage prāṇe ekasminsurasundari //
                <span class="ref">SvaT_7.131</span></p>
            
            
            <p id="SvaT_7.132">
               caranti pravibhāgena tathā te kathayāmyaham <br />
               ānandaprabhṛterdevi mantramārādhayettu yaḥ //
                <span class="ref">SvaT_7.132</span></p>
            
            
            <p id="SvaT_7.133">
               tasyānandastu deveśi mantreṇa saha jāyate <br />
               dvādaśābde tvahorātraṃ pañcadhā bhedayecca tam //
                <span class="ref">SvaT_7.133</span></p>
            
            
            <p id="SvaT_7.134">
               ṣaṣṭyabde te tvahorātrāḥ pañcaiva parikīrtitāḥ <br />
               te vai ṣaṅguṇitāstatra māsa ekaḥ prakīrtitaḥ //
                <span class="ref">SvaT_7.134</span></p>
            
            
            <p id="SvaT_7.135">
               taiśca dvādaśabhirdevi varṣamekaṃ vidhīyate <br />
               aṅgule tu sapañcāṃśe mānametatprakīrtitam //
                <span class="ref">SvaT_7.135</span></p>
            
            
            <p id="SvaT_7.136">
               ṣaḍaṅgulaistu pañcābdāḥ ṣaṣṭyabda udayanti te <br />
               hṛtpadmādyāva śaktyūrdhvaṃ triṃśadabdodayo bhavet //
                <span class="ref">SvaT_7.136</span></p>
            
            
            <p id="SvaT_7.137">
               śaktyadho yāvaddhṛtpadmaṃ triṃśadabdodayo bhavet <br />
               ṣaṣṭyabde ye tvahorātrāḥ saṅkhyāṃ teṣu vadāmyaham //
                <span class="ref">SvaT_7.137</span></p>
            
            
            <p id="SvaT_7.138">
               viṃśatistu sahasrāṇi sahasraṃ ṣaṭśatādhikam <br />
               ahorātrāstu ṣaṣṭyabde saṅkhyātāstu varānane //
                <span class="ref">SvaT_7.138</span></p>
            
            
            <p id="SvaT_7.139">
               ṣaṣṭyabdodaya ākhyātaḥ prāṇa ekatra te mayā <br />
               candrasūryoparāge ca pakṣamāsāyaneṣu ca //
                <span class="ref">SvaT_7.139</span></p>
            
            
            <p id="SvaT_7.140">
               yugādiṣu yugānteṣu yacca saṃvatsare 'pyatha <br />
               varṣadvādaśake caiva ṣaṣṭyabde 'tha varānane //
                <span class="ref">SvaT_7.140</span></p>
            
            
            <p id="SvaT_7.141">
               snānadānena yajñaiśca pūjāhomajapena ca <br />
               jñānayogādibhiścaiva bāhye kāle tu yatkṛtam //
                <span class="ref">SvaT_7.141</span></p>
            
            
            <p id="SvaT_7.142">
               amunokte varārohe tatphalaṃ labhate mahat <br />
               prāṇahaṃsagatiṃ cāre jñātvaikasmiṃstu tadbhajet //
                <span class="ref">SvaT_7.142</span></p>
            
            
            <p id="SvaT_7.143">
               svasaṃvedyo bhaveccāro nāḍīcārajayātsphuṭam <br />
               athavā sa japādevam atyarthamupabṛṃhitaḥ //
                <span class="ref">SvaT_7.143</span></p>
            
            
            <p id="SvaT_7.144">
               mantrī yogaṃ vijānāti jñātvā sarvajñatāṃ vrajet <br />
               punareva pravakṣyāmi nāḍitrayavibhāgataḥ //
                <span class="ref">SvaT_7.144</span></p>
            
            
            <p id="SvaT_7.145">
               dakṣinottarasaṃkrāntau viṣuvaccāratastathā <br />
               yathā caratyasau haṃso jagatyasmiṃścarācare //
                <span class="ref">SvaT_7.145</span></p>
            
            
            <p id="SvaT_7.146">
               antaḥsthaḥ kālarūpeṇa kalābhiḥ kalayañjagat <br />
               nāḍitrayakṛtādhāro mārgatrayavyavasthitaḥ //
                <span class="ref">SvaT_7.146</span></p>
            
            
            <p id="SvaT_7.147">
               guṇatrayasamāviṣṭas tridhāvasthāvyavasthitaḥ <br />
               kāraṇaiḥ ṣaḍbhirākrāntaḥ śaktitritayasaṃyutaḥ //
                <span class="ref">SvaT_7.147</span></p>
            
            
            <p id="SvaT_7.148">
               icchājñānakriyāviddhaḥ somasūryāgnimadhyagaḥ <br />
               dakṣanāsāpuṭe caiva nāḍī vai piṅgalā smṛtā //
                <span class="ref">SvaT_7.148</span></p>
            
            
            <p id="SvaT_7.149">
               iḍā caiva tu vāmena suṣumnā madhyataḥ sthitā <br />
               dakṣiṇe devamārgastu pitṛmārgastathottare //
                <span class="ref">SvaT_7.149</span></p>
            
            
            <p id="SvaT_7.150">
               madhyamaḥ śivamārgastu tatra gatvā na jāyate <br />
               dakṣiṇe sattvajāgratsthaḥ svapnastho vāmato rajaḥ //
                <span class="ref">SvaT_7.150</span></p>
            
            
            <p id="SvaT_7.151">
               madhye tamastu vijñeyaṃ suṣuptāvastha eva ca <br />
               brahmeśvaraśca dakṣastho vāme viṣṇusadāśivau //
                <span class="ref">SvaT_7.151</span></p>
            
            
            <p id="SvaT_7.152">
               madhye rudraśivau proktau sarvātītaḥ paraḥ śivaḥ <br />
               jyeṣṭhājñāne ca dakṣe ca kriyā vāmā tathottare //
                <span class="ref">SvaT_7.152</span></p>
            
            
            <p id="SvaT_7.153">
               raudrī cecchā ca madhyasthā parā śaktiḥ parāparā <br />
               dakṣiṇo tu sthitaḥ sūryo vāme somo virājate //
                <span class="ref">SvaT_7.153</span></p>
            
            
            <p id="SvaT_7.154">
               pāke prakāśakatve ca madhyasthaścaiva pāvakaḥ <br />
               pācayetsarvapākaṃ hi somādiguṇasambhavam //
                <span class="ref">SvaT_7.154</span></p>
            
            
            <p id="SvaT_7.155">
               prakāśayetsvasāmarthyāt paratattvamanāmayam <br />
               rāśayaśca grahāḥ sarve ṛkṣayogādayaśca ye //
                <span class="ref">SvaT_7.155</span></p>
            
            
            <p id="SvaT_7.156">
               candrasūryapathenaiva te carantyanupūrvaśaḥ <br />
               sūryasomau ca te sarve bhuñjate kramaśaḥ priye //
                <span class="ref">SvaT_7.156</span></p>
            
            
            <p id="SvaT_7.157">
               somasūryātmakāste vai pathitrayavyavasthitāḥ <br />
               vāyati tapati sūryaḥ somo varṣati cāmṛtam //
                <span class="ref">SvaT_7.157</span></p>
            
            
            <p id="SvaT_7.158">
               somasūryātmakaṃ yasmāj jagatsthāvarajaṅgamam <br />
               sauro dakṣiṇamārgastu uttarāyaṇasaṃjñitaḥ //
                <span class="ref">SvaT_7.158</span></p>
            
            
            <p id="SvaT_7.159">
               vāmaḥ saumyastu yaḥ proktas tatra vai dakṣiṇāyanam <br />
               somasūryātma viṣuvat puṭadvayaviniḥsṛtam //
                <span class="ref">SvaT_7.159</span></p>
            
            
            <p id="SvaT_7.160">
               udaksaṃkrāntayaḥ pañca pañca vai dakṣiṇāyane <br />
               dakṣiṇottarayormadhye saṃkrāntyā viṣuvaddvayam //
                <span class="ref">SvaT_7.160</span></p>
            
            
            <p id="SvaT_7.161">
               sauraśca dakṣiṇo mārgas tv abhicāraprasiddhidaḥ <br />
               āpyāyane tathā puṣṭau śāntike saumya uttaraḥ //
                <span class="ref">SvaT_7.161</span></p>
            
            
            <p id="SvaT_7.162">
               dakṣiṇāduttaraṃ yāti uttaraddakṣiṇaṃ yadā <br />
               dakṣiṇottarasaṃkrāntiḥ sā caivaṃ saṃvidhīyate //
                <span class="ref">SvaT_7.162</span></p>
            
            
            <p id="SvaT_7.163">
               dakṣiṇasyāṃ yadā nāḍyaṃ saṃkrāmettu yadottaram <br />
               yāvadardhaṃ tu tatrasthaṃ madhyenottarato vahet //
                <span class="ref">SvaT_7.163</span></p>
            
            
            <p id="SvaT_7.164">
               tāvattadviṣuvatproktam uttaraṃ tūttarāyaṇe <br />
               uttarāddakṣiṇāyāṃ tu saṃkrāmansa varānane //
                <span class="ref">SvaT_7.164</span></p>
            
            
            <p id="SvaT_7.165">
               yāvadardhaṃ vahettatra ardhaṃ dakṣiṇato vahet <br />
               viṣuvaddakṣiṇaṃ tāvad dakṣiṇāyanajaṃ priye //
                <span class="ref">SvaT_7.165</span></p>
            
            
            <p id="SvaT_7.166">
               tatra pūjā japo homo yatkṛtaṃ muktidaṃ bhavet <br />
               dhyānayogena dīkṣāyāṃ tatstho vai mocayedguruḥ //
                <span class="ref">SvaT_7.166</span></p>
            
            
            <p id="SvaT_7.167">
               bāhye caiva tvahorātre adhyātmaṃ tu varānane <br />
               caturviṃśatisaṃkrāntīḥ prāṇahaṃsastu saṃkramet //
                <span class="ref">SvaT_7.167</span></p>
            
            
            <p id="SvaT_7.168">
               ahani dvādaśa proktā rātrau vai dvādaśa smṛtāḥ <br />
               pūrvāhṇe viṣuvattvekaṃ madhyāhne tu dvitīyakam //
                <span class="ref">SvaT_7.168</span></p>
            
            
            <p id="SvaT_7.169">
               tṛtīyaṃ cāparāhṇe vai ardharātre caturthakam <br />
               caturdhā viṣuvatproktam ahorātreṇa muktidam //
                <span class="ref">SvaT_7.169</span></p>
            
            
            <p id="SvaT_7.170">
               caturviṃśatisaṃkrāntyaḥ samadhātoḥ svabhāvataḥ <br />
               śatāni nava vai haṃsa ekāmekāṃ vahetsadā //
                <span class="ref">SvaT_7.170</span></p>
            
            
            <p id="SvaT_7.171">
               etanmānaṃ samākhyātaṃ anyathā pravahedyadā <br />
               iṣṭaṃ caivāpyaniṣṭaṃ ca tadā saṃsūcayettu saḥ //
                <span class="ref">SvaT_7.171</span></p>
            
            
            <p id="SvaT_7.172">
               ātmārthaṃ vā parārthaṃ vā tasmādyogī nirūpayet <br />
               pūrvodaye tu saṃprāpte bhāskarasya varānane //
                <span class="ref">SvaT_7.172</span></p>
            
            
            <p id="SvaT_7.173">
               jīvitaṃ maraṇaṃ caiva tadārabhya vicārayet <br />
               susaṃyatamanā yogī vīro yogāsanasthitaḥ //
                <span class="ref">SvaT_7.173</span></p>
            
            
            <p id="SvaT_7.174">
               saṃsmarannātmajaṃ prāṇaṃ suṣumnāntargataṃ priye <br />
               supraśāntastadā tiṣṭhet prāṇaikagatamānasaḥ //
                <span class="ref">SvaT_7.174</span></p>
            
            
            <p id="SvaT_7.175">
               prāṇasaṃkrāntikālo vai piṅgalaikasthito vahet <br />
               pravāhe viṣuvaddevi jñātvā kālaṃ samādiśet //
                <span class="ref">SvaT_7.175</span></p>
            
            
            <p id="SvaT_7.176">
               ekābdaṃ jīvitaṃ jñeyam ahorātreṇa suvrate <br />
               abdadvayaṃ sa jīvettu ahorātradvayena tu //
                <span class="ref">SvaT_7.176</span></p>
            
            
            <p id="SvaT_7.177">
               tryabdaṃ tu tribhirevātra caturbhiścaturabdakam <br />
               pañcābdaṃ pañcadivasaiḥ ṣaḍbhiḥ ṣaḍvarṣameva ca //
                <span class="ref">SvaT_7.177</span></p>
            
            
            <p id="SvaT_7.178">
               saptabhiḥ sapta varṣāṇi jīvedaṣṭāṣṭabhirdinaiḥ <br />
               navabhirnavavarṣāṇi daśabhirdaśa eva ca //
                <span class="ref">SvaT_7.178</span></p>
            
            
            <p id="SvaT_7.179">
               dinaikādaśakenaiva varṣaikādaśakaṃ priye <br />
               dinairdvādaśabhiryogī jīvedvarṣāṇi dvādaśa //
                <span class="ref">SvaT_7.179</span></p>
            
            
            <p id="SvaT_7.180">
               saptayāmapravāheṇa ṣaṇmāsānatha jīvati <br />
               praharānṣaḍvahedyasya māsāṃstrīnvai sa jīvati //
                <span class="ref">SvaT_7.180</span></p>
            
            
            <p id="SvaT_7.181">
               pañcapraharavāhena dvayardhamāsāyurva saḥ <br />
               caturbhiḥ praharaidevi māsamekaṃ sa jīvati //
                <span class="ref">SvaT_7.181</span></p>
            
            
            <p id="SvaT_7.182">
               praharatrayavāhena māsārdhaṃ caiva jīvati <br />
               praharadvayaṃ vahedyasya dinānyaṣṭau sa jīvati //
                <span class="ref">SvaT_7.182</span></p>
            
            
            <p id="SvaT_7.183">
               caturaḥ praharāñjīvet praharaṃ tu vahedyadā <br />
               praharārdhaṃ vahedyasya sa jīvetpraharadvayam //
                <span class="ref">SvaT_7.183</span></p>
            
            
            <p id="SvaT_7.184">
               sadyo mṛtyurbhavettasya yasya haṃsastrimārgagaḥ <br />
               yadārabhya nirūpyeta prāṇe vai kālamīśvaram //
                <span class="ref">SvaT_7.184</span></p>
            
            
            <p id="SvaT_7.185">
               māsaḥ pakṣo dinaṃ varṣaṃ tadahaḥ prabhṛti priye <br />
               saṃlakṣyaivaṃ prayatnena tatkāle niścayo bhavet //
                <span class="ref">SvaT_7.185</span></p>
            
            
            <p id="SvaT_7.186">
               uttarāyaṇaje kāle evaṃ te kathitaṃ mayā <br />
               ayuktasyāpi ca prāṇe mṛtyujñānaṃ nibodha me //
                <span class="ref">SvaT_7.186</span></p>
            
            
            <p id="SvaT_7.187">
               karṇarandhrakṛtāṅguṣṭho ghoṣaṃ na śṛṇute yadā <br />
               maraṇaṃ tasya deveśi ṣaṇmāsena vinirdiśet //
                <span class="ref">SvaT_7.187</span></p>
            
            
            <p id="SvaT_7.188">
               ghoṣamadhye paraṃ śabdaṃ cīravākciñcinīravam <br />
               māsamekaṃ sa jīvettu na śṛṇoti yadā priye //
                <span class="ref">SvaT_7.188</span></p>
            
            
            <p id="SvaT_7.189">
               utpāṭaṃ caiva kāṇaṃ ca mṛtyuyogaṃ ca me śṛṇu <br />
               saṃkrāntipañcakaṃ prāṇo mukharandhre vahedyadā //
                <span class="ref">SvaT_7.189</span></p>
            
            
            <p id="SvaT_7.190">
               tamutpāṭaṃ vadedyogaṃ sthānātsthānāntaraṃ vrajet <br />
               vittanāśastathodvego rogavṛddhiśca jāyate //
                <span class="ref">SvaT_7.190</span></p>
            
            
            <p id="SvaT_7.191">
               suhṛdgṛhavināśaśca tejohāniśca jāyate <br />
               dakṣiṇe puṭa ekasmin dakṣiṇāyanavarjite //
                <span class="ref">SvaT_7.191</span></p>
            
            
            <p id="SvaT_7.192">
               saṃkrāntyaṣṭakavāhena kāṇayogo bhaveddhi saḥ <br />
               bhagandharo 'nugranthaśca netrarogaśca kāmalā //
                <span class="ref">SvaT_7.192</span></p>
            
            
            <p id="SvaT_7.193">
               śūlaṃ visphoṭikā duḥkham urodoṣā bhavanti ca <br />
               vāmanāsāpuṭenaiva saṃkrāntīśca trayodaśa //
                <span class="ref">SvaT_7.193</span></p>
            
            
            <p id="SvaT_7.194">
               jvaraḥ śiro 'rtiḥ śūlaṃ ca arśāsi stambha eva ca <br />
               mūtrakṛcchraṃ pramehaśca pāṇḍurogaśca jāyate //
                <span class="ref">SvaT_7.194</span></p>
            
            
            <p id="SvaT_7.195">
               iḍāsthaḥ śleṣmaṇā vyādhiṃ prakopayati suvrate <br />
               yasmiṃścāre nirūpyeta tatkāladivase pare //
                <span class="ref">SvaT_7.195</span></p>
            
            
            <p id="SvaT_7.196">
               vyādhibhiḥ pīḍyate sarvair vāmavāmetaretare <br />
               athānyatsparśavijñānaṃ nāsādhastāttathopari //
                <span class="ref">SvaT_7.196</span></p>
            
            
            <p id="SvaT_7.197">
               ūrdhvena spṛśataścordhvaṃ rugdoṣāḥ prākpracoditāḥ <br />
               vācākrośābhibhavanaṃ dakṣiṇena vahedyadā //
                <span class="ref">SvaT_7.197</span></p>
            
            
            <p id="SvaT_7.198">
               madhye madhyapuṭasparśī parābhibhavatāṃ vrajet <br />
               itaścetaśca bahudhā saṃkrāntyekā vahedyadā //
                <span class="ref">SvaT_7.198</span></p>
            
            
            <p id="SvaT_7.199">
               pūjanaṃ bahusaṃmānaṃ lābhastasya bhavettadā <br />
               mandacāre suṣumnāyāṃ prāṇahaṃso vahedyadā //
                <span class="ref">SvaT_7.199</span></p>
            
            
            <p id="SvaT_7.200">
               bhūlābho dharma aiśvaryaṃ bhaveccātra priyāgamaḥ <br />
               dvādaśaiva tu saṃkrāntīr vahedviṣuvataikataḥ //
                <span class="ref">SvaT_7.200</span></p>
            
            
            <p id="SvaT_7.201">
               tadaikavatsareṇaiva maraṇaṃ tu samādiśet <br />
               hrasetsaṃkrāntirekaikā māsa eko hrasettadā //
                <span class="ref">SvaT_7.201</span></p>
            
            
            <p id="SvaT_7.202">
               saṃkrāntyekā varārohe triṃśatprāṇakṣayodayā <br />
               dine dine vahedbāhye yāvattriṃśaddināni tu //
                <span class="ref">SvaT_7.202</span></p>
            
            
            <p id="SvaT_7.203">
               māsānte tu bhavenmṛtyuḥ sadya eva varānane <br />
               mṛtyuyogaḥ samākhyāto mayā te varavarṇini //
                <span class="ref">SvaT_7.203</span></p>
            
            
            <p id="SvaT_7.204">
               abdaṃ māsaṃ tathā pakṣaṃ tithiṃ velāṃ yadābhyaset <br />
               yatkālāttu samārabhya tatkālaṃ tu samādiśet //
                <span class="ref">SvaT_7.204</span></p>
            
            
            <p id="SvaT_7.205">
               iḍāsuṣumnāmārgeṇa prāṇacāraṃ vidurbudhāḥ <br />
               dakṣiṇāyanaje kāle evaṃ te kathitaṃ śubham //
                <span class="ref">SvaT_7.205</span></p>
            
            
            <p id="SvaT_7.206">
               evaṃ śarīraje kāle mṛtyuṃ cāśubhameva ca <br />
               jñātvā yogī jayenmṛtyum aśubhānyapyaśeṣataḥ //
                <span class="ref">SvaT_7.206</span></p>
            
            
            <p id="SvaT_7.207">
               dhyātvā kāleśasvacchandaṃ haṃsaṃ vā sakaleśvaram <br />
               nāsikārandhramārgasthaḥ sa sṛjetsaṃharejjagat //
                <span class="ref">SvaT_7.207</span></p>
            
            
            <p id="SvaT_7.208">
               tatrasthaḥ kalayetsarvaṃ sarvabhūteṣvavasthitaḥ <br />
               tatsthaṃ dhyātvā jayenmṛtyuṃ nākalasthaṃ kaletprabhuḥ //
                <span class="ref">SvaT_7.208</span></p>
            
            
            <p id="SvaT_7.209">
               dhyānayuktasya ṣaṇmāsāt sarvajñatvaṃ pravartate <br />
               kālatrayaṃ vijānāti kālayuktastu yogavit //
                <span class="ref">SvaT_7.209</span></p>
            
            
            <p id="SvaT_7.210">
               kālahaṃsaṃ sa tu japan dhyāyanvāpi maheśvari <br />
               sa bhavetkālarūpī vai svacchandaḥ kālavaccaret //
                <span class="ref">SvaT_7.210</span></p>
            
            
            <p id="SvaT_7.211">
               hatamṛtyurjarāṃ tyaktvā rogaiḥ sarvabhayojjhitaḥ <br />
               vijñānaṃ śravaṇaṃ dūrān mananaṃ cāvalokanam //
                <span class="ref">SvaT_7.211</span></p>
            
            
            <p id="SvaT_7.212">
               sarvaiśvaryaguṇāvāptir bhavetkālajayātsadā <br />
               dakṣanāsāpuṭe dhyātvā brāhmaiśvaryamavāpnuyāt //
                <span class="ref">SvaT_7.212</span></p>
            
            
            <p id="SvaT_7.213">
               tadāyustatsamaṃ vīryaṃ bhūtakālaṃ ca vettyataḥ <br />
               bhaviṣyajjño bhavedvāme viṣṇutulyabalaśca saḥ //
                <span class="ref">SvaT_7.213</span></p>
            
            
            <p id="SvaT_7.214">
               tatsamaṃ caitadaiśvaryaṃ tadāyuryogirāḍbhavet <br />
               bhūtaṃ bhavyaṃ bhaviṣyacca sarvaṃ jānāti madhyataḥ //
                <span class="ref">SvaT_7.214</span></p>
            
            
            <p id="SvaT_7.215">
               nityaṃ vai dhyānayogena rudrasya samatāṃ vrajet <br />
               āyuṣā balavīryeṇa rūpaiśvaryeṇa tatsamaḥ //
                <span class="ref">SvaT_7.215</span></p>
            
            
            <p id="SvaT_7.216">
               brahmaṇaḥ parabhāvena aiśvaraṃ padamāpnuyāt <br />
               viṣṇoḥ sadāśivaiśvaryaṃ parabhāvādavāpnuyāt //
                <span class="ref">SvaT_7.216</span></p>
            
            
            <p id="SvaT_7.217">
               rudrasya yaḥ paro bhāvo dhyātvā taṃ tu śivo bhavet <br />
               evaṃ mṛtyujayaḥ khyātaḥ amṛtaṃ dhyāyato jayaḥ //
                <span class="ref">SvaT_7.217</span></p>
            
            
            <p id="SvaT_7.218">
               nāḍibhinnālarandhrasthaṃ hṛtpadmaṃ ṣoḍaśacchadam <br />
               dhyātvā sitaṃ suvikacaṃ kalāṣoḍaśakānvitam //
                <span class="ref">SvaT_7.218</span></p>
            
            
            <p id="SvaT_7.219">
               saṃpūrṇāvayavaṃ candraṃ karṇikākāravigraham <br />
               tanmadhye cintyamātmānaṃ śuddhasphaṭikanirmalam //
                <span class="ref">SvaT_7.219</span></p>
            
            
            <p id="SvaT_7.220">
               śrīrāmṛtārṇavāvasthakallolāmṛtapūritam <br />
               upariṣṭāddvitīyābjaṃ śaktāmṛtamahodadhau //
                <span class="ref">SvaT_7.220</span></p>
            
            
            <p id="SvaT_7.221">
               taccādho mukhapadmaṃ tu paripūrṇendukarṇikam <br />
               tanmadhye cintayeddhaṃsam adho binduśikhānvitam //
                <span class="ref">SvaT_7.221</span></p>
            
            
            <p id="SvaT_7.222">
               varṣantamamṛtaṃ divyaṃ samantātsaṃvicintayet <br />
               ātmordhvarandhramārgeṇa praviṣṭaṃ tacca cintayet //
                <span class="ref">SvaT_7.222</span></p>
            
            
            <p id="SvaT_7.223">
               sitaṃ subahulaṃ sāndram amṛtaṃ mṛtyunāśanam <br />
               tenāplāvitamātmānaṃ pūryamāṇaṃ vicintayet //
                <span class="ref">SvaT_7.223</span></p>
            
            
            <p id="SvaT_7.224">
               padmanālanibaddhaiśca nāḍīrandhramukhaiḥ sadā <br />
               amṛtāpūritaṃ dehaṃ sarvameva vicintayet //
                <span class="ref">SvaT_7.224</span></p>
            
            
            <p id="SvaT_7.225">
               evaṃ vai nityayuktātmā amṛteśasamo bhavet <br />
               vyādhīnmṛtyuṃ jarāṃ tyaktvā krīḍate tvaṇimādibhiḥ //
                <span class="ref">SvaT_7.225</span></p>
            
            
            <p id="SvaT_7.226">
               evaṃ tasyāmṛtadhyānāt kālamṛtyujayo bhavet <br />
               athavā paratattvasthaḥ sarvakālairna bādhyate //
                <span class="ref">SvaT_7.226</span></p>
            
            
            <p id="SvaT_7.227">
               cintayetparamaṃ tattvaṃ kālacāravivarjitam <br />
               kalākalaṅkanirmuktaṃ niṣkalaṃ paramaṃ padam //
                <span class="ref">SvaT_7.227</span></p>
            
            
            <p id="SvaT_7.228">
               niṣkalaṃ cātmatattvaṃ tu kalaṅko deha ucyate <br />
               saṃyuktaḥ kāraṇaiḥ ṣaḍbhiḥ sarvatattvasamanvitaḥ //
                <span class="ref">SvaT_7.228</span></p>
            
            
            <p id="SvaT_7.229">
               varṇo bindustathā nādo vyāpinīśaktisaṃyutaḥ <br />
               samanāvadhiparyantaḥ kalaṅkādhāra ucyate //
                <span class="ref">SvaT_7.229</span></p>
            
            
            <p id="SvaT_7.230">
               ādheyaḥ paramo hyātmā tatparāpyunmanā smṛtā <br />
               tasyāścānte paraṃ tattvaṃ sakalākalavarjitam //
                <span class="ref">SvaT_7.230</span></p>
            
            
            <p id="SvaT_7.231">
               vyāpakaṃ sarvatobhadraṃ sarvāntaḥ sarvatomukham <br />
               pañcapañcakatattvastham aṣṭādaśaguṇānvitam //
                <span class="ref">SvaT_7.231</span></p>
            
            
            <p id="SvaT_7.232">
               yadyasmiṃstu paraṃ vetti tadā mucyeta bandhanāt <br />
               kāraṇāni ca mantrāśca nivṛttyādyāḥ kalāstathā //
                <span class="ref">SvaT_7.232</span></p>
            
            
            <p id="SvaT_7.233">
               binduścaivārdhacandraśca nirodhī nāda ūrdhvargaḥ <br />
               śaktiśca vyāpinī caiva samanātmā tathonmanā //
                <span class="ref">SvaT_7.233</span></p>
            
            
            <p id="SvaT_7.234">
               pañcapañcakametaddhi kathitaṃ te varānane <br />
               tattvānyeva tu ṣaṭtriṃśat guṇāṃścaiva nibodha me //
                <span class="ref">SvaT_7.234</span></p>
            
            
            <p id="SvaT_7.235">
               ahaṃkāro dhīrmanaśca indriyārthāstathaiva ca <br />
               grahaṇaṃ sparśa ādhāraḥ śaktiścaivāṣṭamī smṛtā //
                <span class="ref">SvaT_7.235</span></p>
            
            
            <p id="SvaT_7.236">
               ete cāṣṭau guṇāḥ aṣṭau bhairavā bhairavāvṣṭakam <br />
               prāṇahaṃsastathā śaktiḥ guṇā aṣṭādaśa tvime //
                <span class="ref">SvaT_7.236</span></p>
            
            
            <p id="SvaT_7.237">
               eteṣu tatparaṃ tattvam uccārālambanādṛte <br />
               akṣarākṣaranirmuktaṃ paraṃ tattvamanakṣaram //
                <span class="ref">SvaT_7.237</span></p>
            
            
            <p id="SvaT_7.238">
               akṣareṣu kuto mokṣa ākāśo kusumaṃ kutaḥ <br />
               yāvaduccāryate vācā yāvallekhye 'pi tiṣṭhati //
                <span class="ref">SvaT_7.238</span></p>
            
            
            <p id="SvaT_7.239">
               tāvatsa sakalo jñeyo niṣkalo bhedavarjitaḥ <br />
               sṛṣṭisaṃhāranirmuktaḥ kriyākālavivarjitaḥ //
                <span class="ref">SvaT_7.239</span></p>
            
            
            <p id="SvaT_7.240">
               adhaścāre bhavetsṛṣṭir ūrdhve saṃhāra ucyate <br />
               adhaścāreṇa jāto 'sau urdhve caiva mṛto bhavet //
                <span class="ref">SvaT_7.240</span></p>
            
            
            <p id="SvaT_7.241">
               sūtakaṃ mṛtakaṃ tyaktvā tiṣṭhedvai tattvavṛttitaḥ <br />
               tattvavṛttiśca vyākhyātā sarvādhvopādhivarjitā //
                <span class="ref">SvaT_7.241</span></p>
            
            
            <p id="SvaT_7.242">
               tattvādhvadharmanirmukhtaḥ kāraṇaiśca vivarjitaḥ <br />
               tattvavṛttau sthito yogī sarvārambhavivarjitaḥ //
                <span class="ref">SvaT_7.242</span></p>
            
            
            <p id="SvaT_7.243">
               rāgadveṣavinirmukto viṣādānandavarjitaḥ <br />
               nākāṅkṣenna ca nindettu viṣayāṃśca kadācana //
                <span class="ref">SvaT_7.243</span></p>
            
            
            <p id="SvaT_7.244">
               samaḥ śatrau ca mitre ca brāhmaṇe śvapace samaḥ <br />
               tulyadarśī bhavennityaṃ sarvaṃ śivamayaṃ smaret //
                <span class="ref">SvaT_7.244</span></p>
            
            
            <p id="SvaT_7.245">
               ātmānaṃ ca tathaivaivaṃ sarvathaiva sadā smaret <br />
               sarvatattvāni bhūtāni varṇā mantrāśca ye smṛtāḥ //
                <span class="ref">SvaT_7.245</span></p>
            
            
            <p id="SvaT_7.246">
               nityaṃ tasya vaśāste vai śivabhāvanayānayā <br />
               nacāsau kurute puṇyaṃ naiva pāpaṃ ca suvrate //
                <span class="ref">SvaT_7.246</span></p>
            
            
            <p id="SvaT_7.247">
               kṛtakṛtyaḥ prasannātmā kṛtyaṃ cāsya na vidyate <br />
               iha loke parasmiṃśca paripūrṇastu sarvadā //
                <span class="ref">SvaT_7.247</span></p>
            
            
            <p id="SvaT_7.248">
               dharmādharmavinirmuktaḥ puṇyapāpavivarjitaḥ <br />
               na cāsya bhakṣyābhakṣyaṃ hi na peyāpeyameva ca //
                <span class="ref">SvaT_7.248</span></p>
            
            
            <p id="SvaT_7.249">
               nāpavitraṃ hi tasyāsti na pavitraṃ hi suvrate <br />
               nirapekṣo hyasau nityaṃ sarvāpekṣāvivarjitaḥ //
                <span class="ref">SvaT_7.249</span></p>
            
            
            <p id="SvaT_7.250">
               nāsya kṣetraṃ nāsya tīrthaṃ niyamo yama eva ca <br />
               kṣetraṃ tasya parā śaktir yataḥ sarvaṃ prasūyate //
                <span class="ref">SvaT_7.250</span></p>
            
            
            <p id="SvaT_7.251">
               sarvādhvāno yato devi tatrasthāḥ pracaranti vai <br />
               tīrthaṃ caiva paraṃ śāntaṃ nityaṃ cānandaviśvagam //
                <span class="ref">SvaT_7.251</span></p>
            
            
            <p id="SvaT_7.252">
               yena vyāptamidaṃ viśvam anantaṃ viśvaśaktibhiḥ <br />
               nityaṃ viraktiḥ saṃsārād yamo 'yam parikīrtitaḥ //
                <span class="ref">SvaT_7.252</span></p>
            
            
            <p id="SvaT_7.253">
               niyamo bhāvanā nityaṃ paratattvaikatānatā <br />
               nātmano bhāvayejjātiṃ na kulaṃ na ca bāndhavān //
                <span class="ref">SvaT_7.253</span></p>
            
            
            <p id="SvaT_7.254">
               ācaretsarvavarṇatvaṃ na ca varṇeṣu vartayet <br />
               parabhāvanayā nityaṃ paradharmeṇa vartayet //
                <span class="ref">SvaT_7.254</span></p>
            
            
            <p id="SvaT_7.255">
               sarvajñaḥ paritṛptaśca paripūrṇaḥ svabhāvataḥ <br />
               svatantro 'luptasāmarthyas tv anādinidhanāśritaḥ //
                <span class="ref">SvaT_7.255</span></p>
            
            
            <p id="SvaT_7.256">
               anādibodho hyatulaḥ kālavelāvivarjitaḥ <br />
               cāroccāravinirmuktas tv ahorātravivarjitaḥ //
                <span class="ref">SvaT_7.256</span></p>
            
            
            <p id="SvaT_7.257">
               na divā jāgaraṃ kuryān na ca rātrau svapetkvacit <br />
               svabhāvenaiva saṃtiṣṭhad dinarātrivivarjitaḥ //
                <span class="ref">SvaT_7.257</span></p>
            
            
            <p id="SvaT_7.258">
               evaṃ vai vartate yogī pareṇa samatāṃ vrajet <br />
               na ca taṃ kalayetkālaḥ kalpakoṭiśatairapi //
                <span class="ref">SvaT_7.258</span></p>
            
            
            <p id="SvaT_7.259">
               jīvanneva vimukto 'sau yasyaiṣā bhāvanā sadā <br />
               śivo hi bhāvito nityaṃ na kālaḥ kalayecchivam //
                <span class="ref">SvaT_7.259</span></p>
            
            
            <p id="SvaT_7.260">
               yogī svacchandayogena svacchandagaticāriṇā <br />
               sa svacchandapade yuktaḥ svacchandasamatāṃ vrajet //
                <span class="ref">SvaT_7.260</span></p>
            
            
            <p id="SvaT_7.261">
               svacchandaścaiva svacchandaḥ svacchando vicaretsadā <br />
               evaṃ vai mṛtyuliṅgāni riṣṭānyanyāni yāni ca //
                <span class="ref">SvaT_7.261</span></p>
            
            
            <p id="SvaT_7.262">
               yogājjānāti yogīndro nādajāntargatāni ca <br />
               nirjityaitāni yogena evamuktavrameṇa tu //
                <span class="ref">SvaT_7.262</span></p>
            
            
            <p id="SvaT_7.263">
               ayogī yāni jānāti ayukto vāpi suvrate <br />
               bahirliṅgāni tānyatra aṅgāriṣṭāni me śṛṇu //
                <span class="ref">SvaT_7.263</span></p>
            
            
            <p id="SvaT_7.264">
               śuṣkatālvoṣṭhakaṇṭhaśced akasmāddhūsaracchaviḥ <br />
               skandhau ca bhaṅgamāyātaḥ ṣaṇmāsānmṛtyumāpnuyāt //
                <span class="ref">SvaT_7.264</span></p>
            
            
            <p id="SvaT_7.265">
               sunīlaṃ maṇḍalaṃ vyomni yaḥ paśyati dine dine <br />
               sitaṃ haritakṛṣṇaṃ ca vatsarārdhānmriyeta saḥ //
                <span class="ref">SvaT_7.265</span></p>
            
            
            <p id="SvaT_7.266">
               viraśmiṃ paśyati raviṃ somaṃ vai lakṣmavarjitam <br />
               tārāṃ jyotsnāṃ ca kṛṣṇāṃ vai paśyetṣaṇmāsajīvitaḥ //
                <span class="ref">SvaT_7.266</span></p>
            
            
            <p id="SvaT_7.267">
               hiraṇyavarṇaṃ puruṣaṃ piṅgalaṃ kṛṣṇameva ca <br />
               svapne saṃpaśyate yo vai ṣaṇmāsānso 'pi jīvati //
                <span class="ref">SvaT_7.267</span></p>
            
            
            <p id="SvaT_7.268">
               ātmano hyaśiracchāyāṃ paśyetṣaṇmāsajīvitaḥ <br />
               tailābhyaṅgaṃ tathā pānaṃ raktasraganulepanam //
                <span class="ref">SvaT_7.268</span></p>
            
            
            <p id="SvaT_7.269">
               raktāmbarāṇi kṛṣṇāni svapne paśyati vai yadā <br />
               pretaiḥ piśācai rakṣobhiḥ śvagomāyukasūkaraiḥ //
                <span class="ref">SvaT_7.269</span></p>
            
            
            <p id="SvaT_7.270">
               vṛtaṃ yātaṃ gṛddhrakākair mahiṣairuṣṭragardabhaiḥ <br />
               aṅgabhakṣaṇamudvāhaṃ nagnaṃ cātīva vihvalam //
                <span class="ref">SvaT_7.270</span></p>
            
            
            <p id="SvaT_7.271">
               svapne ca paśyate yo vai varṣamekaṃ sa jīvati <br />
               śaṃkhāvarte bhujāmadhye gulphayormarmasandhiṣu //
                <span class="ref">SvaT_7.271</span></p>
            
            
            <p id="SvaT_7.272">
               so 'vaśyaṃ vadhamāyāti yasyaitatspandanaṃ na hi <br />
               somārkamaṇḍalaṃ dehe dhruvaṃ caiva tvarundhatīm //
                <span class="ref">SvaT_7.272</span></p>
            
            
            <p id="SvaT_7.273">
               na paśyati mahāyānaṃ so 'vaśyaṃ mriyate naraḥ <br />
               tālurandhragato dhūmo mahāyānaṃ taducyate //
                <span class="ref">SvaT_7.273</span></p>
            
            
            <p id="SvaT_7.274">
               jihvā tvarundhatītyuktā nāsāgraṃ dhruva ucyate <br />
               netrānte karajākrānte maṇḍalaṃ somasūryayoḥ //
                <span class="ref">SvaT_7.274</span></p>
            
            
            <p id="SvaT_7.275">
               na paśyedgagane 'pyetat so 'vaśyaṃ mriyate naraḥ <br />
               sthūlo 'kasmācca jāyeta akasmādvai bhavetkṛśaḥ //
                <span class="ref">SvaT_7.275</span></p>
            
            
            <p id="SvaT_7.276">
               atikruddho 'tibhītaśca varṣamekaṃ sa jīvati <br />
               kṛṣṇāmbaradharaṃ kṛṣṇaṃ lohadaṇḍakarodyatam //
                <span class="ref">SvaT_7.276</span></p>
            
            
            <p id="SvaT_7.277">
               naraṃ cābhimukhaṃ svapne dṛṣṭvā māsatrayāyuṣam <br />
               hṛdayaṃ śuṣyate yasya snātamātrasya tatkṣaṇāt //
                <span class="ref">SvaT_7.277</span></p>
            
            
            <p id="SvaT_7.278">
               gātraṃ caivāpyanuṣṇaṃ ca ṛtumekaṃ sa jīvati <br />
               dhanurniśi divā colkā vyabhre vidyutpradarśanam //
                <span class="ref">SvaT_7.278</span></p>
            
            
            <p id="SvaT_7.279">
               digdāho 'pluṣṭadeśe 'pi māsamekaṃ sa jīvati <br />
               cakṣuṣī sravato yasya śabdaṃ na śṛṇuyāt sphuṭam //
                <span class="ref">SvaT_7.279</span></p>
            
            
            <p id="SvaT_7.280">
               nāghrāti gandhaṃ vāgjāḍyaṃ māsamekaṃ gatāyuṣaḥ <br />
               raktapadmopamaṃ vaktraṃ jihvā kṛṣṇā ca yasya vai //
                <span class="ref">SvaT_7.280</span></p>
            
            
            <p id="SvaT_7.281">
               gātre varṇānyanekāni hṛdayaṃ yasya roditi <br />
               tālukampo 'tha nābheśca ardhamāsaṃ sa jīvati //
                <span class="ref">SvaT_7.281</span></p>
            
            
            <p id="SvaT_7.282">
               pratyakṣakākanāsīro dīpadhūmaṃ na jighrati <br />
               pūrvadṛṣṭaṃ na jānāti caturmāsaṃ sa jīvati //
                <span class="ref">SvaT_7.282</span></p>
            
            
            <p id="SvaT_7.283">
               binduṃ yastu na paśyettu nityaṃ vaktrānugaṃ hitam <br />
               nityaṃ vahati hikkāṃ tu varṣamekaṃ sa jīvati //
                <span class="ref">SvaT_7.283</span></p>
            
            
            <p id="SvaT_7.284">
               bahirliṅgāni caitāni aṅgāriṣṭāni yāni ca <br />
               pūjayā japahomena dhyānadhāraṇayā priye //
                <span class="ref">SvaT_7.284</span></p>
            
            
            <p id="SvaT_7.285">
               kṛtarakṣāvidhānena jīyante nātra saṃśayaḥ <br />
               nāḍīnāṃ śodhanaṃ caiva vāyūnāṃ ca jayaḥ katham //
                <span class="ref">SvaT_7.285</span></p>
            
            
            <p id="SvaT_7.286">
               sthānaṃ rūpaṃ ca śabdaṃ ca karma brūhi mama prabho <br />
               paramo yogasadbhāvo guhyādguhyataraḥ priye //
                <span class="ref">SvaT_7.286</span></p>
            
            
            <p id="SvaT_7.287">
               yo na kasyacidākhyātas taṃ yogaṃ śṛṇu tattvataḥ <br />
               supraśaste bhūpradeśe nāgnitoyasamīpataḥ //
                <span class="ref">SvaT_7.287</span></p>
            
            
            <p id="SvaT_7.288">
               vālukāśarkarāhīne śuṣkavṛkṣavivarjite <br />
               niḥśabdakīṭavalmīke ītibhiḥ parivarjite //
                <span class="ref">SvaT_7.288</span></p>
            
            
            <p id="SvaT_7.289">
               puṇye dharmiṣṭhasaṃvāse tatra yogaṃ samabhyaset <br />
               devadevaṃ samabhyarcya bhairavaṃ savināyakam //
                <span class="ref">SvaT_7.289</span></p>
            
            
            <p id="SvaT_7.290">
               pūrvācāryānnamaskṛtya yukto dhyānaparāyaṇaḥ <br />
               āsanaṃ svastikaṃ baddhvā padmakaṃ bhadrameva vā //
                <span class="ref">SvaT_7.290</span></p>
            
            
            <p id="SvaT_7.291">
               sāpāśrayaṃ sārdhacandraṃ yogapaṭṭaṃ yathāsukham <br />
               dahanotpūyane kṛtvā plāvayedamṛtena ca //
                <span class="ref">SvaT_7.291</span></p>
            
            
            <p id="SvaT_7.292">
               sabāhyābhyantareṇaiva sakalīkaraṇaṃ tataḥ <br />
               antaryāgaṃ yathāpūrvam uccāryaṃ ca paraṃ tathā //
                <span class="ref">SvaT_7.292</span></p>
            
            
            <p id="SvaT_7.293">
               daśadhā yogamārgeṇa haṃsasvacchandamabhyaset <br />
               mantraṃ bindumatītaṃ tu nādāntajyotirākṛtim //
                <span class="ref">SvaT_7.293</span></p>
            
            
            <p id="SvaT_7.294">
               saṃkalpya kalpanālakṣyaṃ dhyāyedvai tena sarvagam <br />
               apasavyena pūryeta savyenaiva virecayet //
                <span class="ref">SvaT_7.294</span></p>
            
            
            <p id="SvaT_7.295">
               nāḍīsaṃśodhanaṃ caitan mokṣamārgapathasya ca <br />
               recanātpūraṇādrodhāt prāṇāyāmasridhā smṛtaḥ //
                <span class="ref">SvaT_7.295</span></p>
            
            
            <p id="SvaT_7.296">
               sāmānyā bahirete tu punaścābhyantare trayaḥ <br />
               ābhyantareṇa recyeta pūryetābhyantareṇa tu //
                <span class="ref">SvaT_7.296</span></p>
            
            
            <p id="SvaT_7.297">
               niṣkampaṃ kumbhakaṃ kṛtvā kāryāścābhyantarāstrayaḥ <br />
               nābhyāṃ hṛdayasaṃcārān manaścendriyagocarāt //
                <span class="ref">SvaT_7.297</span></p>
            
            
            <p id="SvaT_7.298">
               prāṇāyāmaścaturthastu supraśānta iti śrutaḥ <br />
               prāṇarodhe tu saṃpūrṇe nābhau nītvā samucchvasan //
                <span class="ref">SvaT_7.298</span></p>
            
            
            <p id="SvaT_7.299">
               śanairvimocayedvāyuṃ vāmanāsāpuṭena tu <br />
               vāyavī dhāraṇāṅguṣṭhe āgneyī nābhimadhyataḥ //
                <span class="ref">SvaT_7.299</span></p>
            
            
            <p id="SvaT_7.300">
               māheyī kaṇṭhadeśe tu vāruṇī ghaṇṭikāśrayā <br />
               ākāśadhāraṇā mūrdhni sarvasiddhikarī smṛtā //
                <span class="ref">SvaT_7.300</span></p>
            
            
            <p id="SvaT_7.301">
               ekadvitricatuṣpañcasaṃkhyoddhātaiḥ prasiddhyati <br />
               saṃniruddhe tu vai prāṇe mūrdhni gatvā nivartate //
                <span class="ref">SvaT_7.301</span></p>
            
            
            <p id="SvaT_7.302">
               sa udghāta iti prokto jñātavyo yogibhiḥ sadā <br />
               rāgadveṣau prahīyete prāṇāyāmaiḥ sudhāritaiḥ //
                <span class="ref">SvaT_7.302</span></p>
            
            
            <p id="SvaT_7.303">
               dhāraṇābhirdahetpāpaṃ pratyāhāre 'kṣasaṃyamaḥ <br />
               hṛdgude nābhikaṇṭhe ca sarvasandhau tathaiva ca //
                <span class="ref">SvaT_7.303</span></p>
            
            
            <p id="SvaT_7.304">
               prāṇādyāḥ saṃsthitā hyete rūpaṃ śabdaṃ ca me śṛṇu <br />
               drutatāranibho rakta indragopakasaṃnibhaḥ //
                <span class="ref">SvaT_7.304</span></p>
            
            
            <p id="SvaT_7.305">
               kṣīrābhaḥ sphaṭikābhaśca pañcānāṃ rūpalakṣaṇaṃ <br />
               ghaṇṭākaṃsābdamadhuro gajanādo mahādhvaniḥ //
                <span class="ref">SvaT_7.305</span></p>
            
            
            <p id="SvaT_7.306">
               prāṇādināṃ tu pañcānām ayaṃ śabda udāhṛtaḥ <br />
               jalpitaṃ hasitaṃ gītaṃ nṛttaṃ yuddhagatiḥ kalāḥ //
                <span class="ref">SvaT_7.306</span></p>
            
            
            <p id="SvaT_7.307">
               śilpaṃ ca sarvakarmāṇi prāṇasyaiva viceṣṭitam <br />
               praveśayedannapānaṃ tanmalaṃ srāvayedadhaḥ //
                <span class="ref">SvaT_7.307</span></p>
            
            
            <p id="SvaT_7.308">
               andhatvaṃ śrotrarogaṃ ca apānastu kariṣyati <br />
               aśitaṃ līḍhapītaṃ ca samānaḥ samatāṃ nayet //
                <span class="ref">SvaT_7.308</span></p>
            
            
            <p id="SvaT_7.309">
               kṣobho hikkā tathā chikkā udānasya viceṣṭitam <br />
               svedaśca romaharṣaśca śūlaṃ dāho 'ṅgabhañjanam //
                <span class="ref">SvaT_7.309</span></p>
            
            
            <p id="SvaT_7.310">
               vyānasyaitāni karmāṇi sparśaṃ caiva sa vindati <br />
               aṅguṣṭhajānuhṛdaye locane mūrdhni saṃsthitāḥ //
                <span class="ref">SvaT_7.310</span></p>
            
            
            <p id="SvaT_7.311">
               nāgādyāḥ bahurūpāśca karma tveṣāṃ nibodha me <br />
               āhlādodvegajanakaḥ śoṣaṇastrāsanastathā //
                <span class="ref">SvaT_7.311</span></p>
            
            
            <p id="SvaT_7.312">
               nāgaḥ kūrmaśca kṛkaro devadattaśca pañcamaḥ <br />
               atinidrākaraścānyo yojakaśca dhanaṃjayaḥ //
                <span class="ref">SvaT_7.312</span></p>
            
            
            <p id="SvaT_7.313">
               śvāsasaṃkocanacchedā ghurghurotkramaṇaṃ tathā <br />
               nāgādīnāṃ tu pañcānāṃ mṛtyukāle viceṣṭitam //
                <span class="ref">SvaT_7.313</span></p>
            
            
            <p id="SvaT_7.314">
               na caiva yāti cotkrāntau tanuṃ tyaktvā dhanañjayaḥ <br />
               ākuñcayati vai kūrmaḥ śoṣayecca kalevaram //
                <span class="ref">SvaT_7.314</span></p>
            
            
            <p id="SvaT_7.315">
               prāṇameva jayetpūrvaṃ jite prāṇe jitaṃ manaḥ <br />
               jite manasi śāntasya paraṃ tattvaṃ prakāśate //
                <span class="ref">SvaT_7.315</span></p>
            
            
            <p id="SvaT_7.316">
               prāṇāpānaṃ gude dhyāyet prāṇasamānaṃ nābhitaḥ <br />
               prāṇodānaṃ tu kaṇṭhe tu prāṇavyānaṃ tu sarvagam //
                <span class="ref">SvaT_7.316</span></p>
            
            
            <p id="SvaT_7.317">
               nāgādyāḥ prāṇasaṃyuktāḥ svasthāneṣu nirodhayet <br />
               niruddhasya ca yaḥ kālas taṃ vakṣyāmi nibodha me //
                <span class="ref">SvaT_7.317</span></p>
            
            
            <p id="SvaT_7.318">
               tālātprabhṛti taṃ dhyāyed yāvatpañcaśataṃ gatam <br />
               jito 'nilo bhavatyeva saṃkrāntyutkrāntikarmaṇi //
                <span class="ref">SvaT_7.318</span></p>
            
            
            <p id="SvaT_7.319">
               divyā kāntiḥ śubho gandhaḥ prajñā cāsya vivardhate <br />
               divyā dṛṣṭiśca śravaṇaṃ divyā vākca prajāyate //
                <span class="ref">SvaT_7.319</span></p>
            
            
            <p id="SvaT_7.320">
               vāyuvadvicarellokān siddhāndevāṃśca paśyati <br />
               manasā cintitāvāptiḥ pravarteta guṇāṣṭakam //
                <span class="ref">SvaT_7.320</span></p>
            
            
            <p id="SvaT_7.321">
               sarvakāmasusaṃpūrṇaḥ sarvadvandvavivarjitaḥ <br />
               saṃsārabandhanirmuktaḥ śivatulyaśca jāyate //
                <span class="ref">SvaT_7.321</span></p>
            
            
            <p id="SvaT_7.322">
               prāṇāpānau tu saṃyojya hrasvakoṭisamanvitau <br />
               nābhyādhāre ca yogīndraḥ svedaḥ kampaśca jāyate //
                <span class="ref">SvaT_7.322</span></p>
            
            
            <p id="SvaT_7.323">
               punareva tu hṛtsthau hi prāṇāpānau nirodhayet <br />
               dīrghakoṭisamāyogāt tatkṣaṇācca patedbhuvi //
                <span class="ref">SvaT_7.323</span></p>
            
            
            <p id="SvaT_7.324">
               kaṇṭhasthaṃ ca tathaiveha prāṇameva nirodhayet <br />
               plutakoṭisamāyogāt svapnavṛttistato bhavet //
                <span class="ref">SvaT_7.324</span></p>
            
            
            <p id="SvaT_7.325">
               bhrūmadhye binduyogena prāṇarodhaṃ tu kārayet <br />
               suṣuptaṃ jāyate tatra kṣaṇāccaiva prabuddhyate //
                <span class="ref">SvaT_7.325</span></p>
            
            
            <p id="SvaT_7.326">
               mūrdhadvāraṃ samāśritya niṣkalaṃ dhyānamārabhet <br />
               evamabhyasatastasya pratyayastu tadā bhavet //
                <span class="ref">SvaT_7.326</span></p>
            
            
            <p id="SvaT_7.327">
               pipīlakaṇṭakāvedho mūrdhvadvāraṃ vibhindataḥ <br />
               bhittvā krameṇa sarvaṇi unmanyantāni yāni tu //
                <span class="ref">SvaT_7.327</span></p>
            
            
            <p id="SvaT_7.328">
               pūrvoktalakṣṇairdevi tyaktvā svacchandatāṃ vrajet <br />
               jāyate unmanastvaṃ hi dehenānena sādhake //
                <span class="ref">SvaT_7.328</span></p>
            
            
            <p id="SvaT_7.329">
               saṃkrāmetparadeheṣu kṣuttṛṣṇābhyāṃ na bādhyate <br />
               atītānāgataṃ caiva trailokye yatpravartate //
                <span class="ref">SvaT_7.329</span></p>
            
            
            <p id="SvaT_7.330">
               pratyakṣaṃ tadbhavettasya sarvajñatvaṃ ca jāyate <br />
               prasaṅge 'dhyātmakālasya jñānaṃ vijñānameva ca //
                <span class="ref">SvaT_7.330</span></p>
            
            
            <p id="SvaT_7.331">
               sarvametatsamākhyātam aṃśakāṃśca nibodha me //
                <span class="ref">SvaT_7.331</span></p>
            
            
            <p>iti svacchandatantre saptamaḥ paṭalaḥ</p>
            
            </div>
         
         <div id="d1e32337">
            
            <h3>aṣṭamaḥ paṭalaḥ</h3>
            
            <p id="SvaT_8.1">
               aṃśakaṃ ṣaḍvidhaṃ devi kathayāmyanupūrvaśaḥ <br />
               bhāvāṃśakaḥ svabhāvāṃśaḥ puṣpapātāṃśa eva ca //
                <span class="ref">SvaT_8.1</span></p>
            
            
            <p id="SvaT_8.2">
               mantrāṃśakaḥ smṛtaścānyas tv aṃśakāpādanaṃ dvidhā <br />
               devānusmaraṇaṃ bhāvaḥ sahajaṃ taṃ vijānata //
                <span class="ref">SvaT_8.2</span></p>
            
            
            <p id="SvaT_8.3">
               svabhāvaśca bhavecceṣṭā kathayāmyanupūrvaśaḥ <br />
               brahmāṃśo vedabhaktastu rudrāṃśaṃ ca nibodha me //
                <span class="ref">SvaT_8.3</span></p>
            
            
            <p id="SvaT_8.4">
               rudrabhaktaḥ suśīlaśca śivaśāstrarataḥ sadā <br />
               viṣṇvaṃśo viṣṇubhaktaśca candrāṃśaḥ priyadarśanaḥ //
                <span class="ref">SvaT_8.4</span></p>
            
            
            <p id="SvaT_8.5">
               sarvadevarataḥ śānto yakṣāṃśo dhanasaṃgrahī <br />
               lubdho garvitamṛṣṭāśī vātāṃśaścapalaḥ smṛtaḥ //
                <span class="ref">SvaT_8.5</span></p>
            
            
            <p id="SvaT_8.6">
               sarpavisrambhagāmī syān nāgāṃśo dīrghaśāyyatha <br />
               dīrgharoṣaḥ pūtivaktro gurukṣīraruciḥ sadā //
                <span class="ref">SvaT_8.6</span></p>
            
            
            <p id="SvaT_8.7">
               gāndharvo gāyano nityaṃ śivabhakto varānane <br />
               vidyādharāṃśakaḥ prāṇī daityāṃśo dveṣaṇaḥ smṛtaḥ //
                <span class="ref">SvaT_8.7</span></p>
            
            
            <p id="SvaT_8.8">
               kāmāṃśo rūpavāṃścaiva subhago gaṇikāpriyaḥ <br />
               rakṣoṃśaḥ krūranistriṃśo devadveṣī dvijeṣu ca //
                <span class="ref">SvaT_8.8</span></p>
            
            
            <p id="SvaT_8.9">
               piśācāṃśaśchalānveṣī vāsare bhīrukātaraḥ <br />
               agnyaṃśaḥ paruṣastīvra uṣṇādaḥ piṅgalastathā //
                <span class="ref">SvaT_8.9</span></p>
            
            
            <p id="SvaT_8.10">
               savitraṃśaśca tejasvī pūrtadharmarataḥ sadā <br />
               iṣṭāni kurute nityaṃ dayāluḥ śivabhāvitaḥ //
                <span class="ref">SvaT_8.10</span></p>
            
            
            <p id="SvaT_8.11">
               svasiddheḥ phaladāḥ sarve svadhyānajapahomataḥ <br />
               bhairavāṅgasamālabdhāḥ sarve devā varānane //
                <span class="ref">SvaT_8.11</span></p>
            
            
            <p id="SvaT_8.12">
               bhairavāstu smṛtāḥ sarve sarvasiddhiphalapradāḥ <br />
               svabhāvāṃśaḥ samākhyātaḥ sādhakānāṃ hitāya vai //
                <span class="ref">SvaT_8.12</span></p>
            
            
            <p id="SvaT_8.13">
               puṣpapātavaśānnāma kartavyaṃ surasundari <br />
               sa mantraḥ siddhyate tasya tamevārādhayedyadi //
                <span class="ref">SvaT_8.13</span></p>
            
            
            <p id="SvaT_8.14">
               aṃśakāpādanaṃ devi kathayāmi samāsataḥ <br />
               vaihāyasaṃ dhvaja caiva homayedyastu sādhakaḥ //
                <span class="ref">SvaT_8.14</span></p>
            
            
            <p id="SvaT_8.15">
               sa mantraḥ siddhyate tasya aryanto 'pi hi suvrate <br />
               anaṃśako 'pi yo mantro jñātacihnairvarānane //
                <span class="ref">SvaT_8.15</span></p>
            
            
            <p id="SvaT_8.16">
               tadā yāgaṃ purā kṛtvā agnau homaṃ tu kārayet <br />
               śiṣyasya pūrvavatkarma kṛtvā tu vidhipūrvakam //
                <span class="ref">SvaT_8.16</span></p>
            
            
            <p id="SvaT_8.17">
               pūrṇāhutiprayogeṇa yojayecchāśvate pade <br />
               paratattvamabhidhyāyan sādhayenmanasepsitam //
                <span class="ref">SvaT_8.17</span></p>
            
            
            <p id="SvaT_8.18">
               mantrāṃśaṃ gaṇayitvā tu gṛhṇīyātsuvicāritam <br />
               hīnamadhyasamutkṛṣṭaṃ kathayāmi samāsataḥ //
                <span class="ref">SvaT_8.18</span></p>
            
            
            <p id="SvaT_8.19">
               hīnaṃ śatruṃ vijānīyān madhyamaṃ sādhyarūpiṇam <br />
               siddhaṃ caiva susiddhaṃ ca uttamaṃ parikīrtitam //
                <span class="ref">SvaT_8.19</span></p>
            
            
            <p id="SvaT_8.20">
               mantrākṣaraṃ tu viśleṣya mātrābindusamanvitam <br />
               ātmanāmākṣaraṃ tadvad adhobhāge 'sya yojayet //
                <span class="ref">SvaT_8.20</span></p>
            
            
            <p id="SvaT_8.21">
               ātmavarṇātsamārabhya yāvanmantrārṇamāgatam <br />
               yasminsa nipateddevi tamāyaṃ parikalpayet //
                <span class="ref">SvaT_8.21</span></p>
            
            
            <p id="SvaT_8.22">
               rekhāṅguligataṃ taṃ tu kathayāmi samāsataḥ <br />
               parvaṇi prathame siddhaḥ sādhyaścaiva dvitīyake //
                <span class="ref">SvaT_8.22</span></p>
            
            
            <p id="SvaT_8.23">
               tṛtīye tu susiddhaḥ syād arirjñeyaścaturthake <br />
               arisādhyau parityajya dātavyaścumbakena tu //
                <span class="ref">SvaT_8.23</span></p>
            
            
            <p id="SvaT_8.24">
               siddharūpaḥ susiddhaśca bhuktimuktiphalapradaḥ <br />
               yastvaṃśakaviśuddhaḥ syād bhairavo 'tra varānane //
                <span class="ref">SvaT_8.24</span></p>
            
            
            <p id="SvaT_8.25">
               taṃ madhyamasthaṃ saṃpūjya tatsthāne madhyamaṃ nyaset <br />
               yataḥ sarvagato devaḥ sarveṣvantargataḥ smṛtaḥ //
                <span class="ref">SvaT_8.25</span></p>
            
            
            <p id="SvaT_8.26">
               tatsiddhimuktidātāsau na varṇāḥ paramārthataḥ <br />
               kathitaṃ sarahasyaṃ te guhyādguhyataraṃ param //
                <span class="ref">SvaT_8.26</span></p>
            
            
            <p id="SvaT_8.27">
               atastantrāvatārārthaṃ kathayāmi samāsataḥ <br />
               adṛṣṭavigrahāyātaṃ śivātparamakāraṇāt //
                <span class="ref">SvaT_8.27</span></p>
            
            
            <p id="SvaT_8.28">
               dhvanirūpaṃ susūkṣmaṃ tu suśuddhaṃ suprabhānvitam <br />
               <span class="note">Note however that when Kṣemarāja refers forward to this passage</span>
               <span class="note">in his commentary on SvaT1:1--4b, he quotes it as follows:</span>
               <span class="note">yadvakṣyati---</span>
               <span class="note">adṛṣṭavigrahācchāntāc chivātparamakāraṇāt |</span>
               <span class="note">dhvanirūpaṃ viniṣkrāntaṃ śāstraṃ paramadurlabham |</span>
               tadevāpararūpeṇa śivena paramātmanā //
                <span class="ref">SvaT_8.28</span></p>
            
            
            <p id="SvaT_8.29">
               mantrasiṃhāsanasthena pañcamantramahātmanā <br />
               puruṣārthaṃ vicāryāśu sādhanāni pṛthak pṛthak //
                <span class="ref">SvaT_8.29</span></p>
            
            
            <p id="SvaT_8.30">
               laukikādiśivāntāni parāparavibhūtaye <br />
               tadanugrahayogyānāṃ sve sve viṣayagocare //
                <span class="ref">SvaT_8.30</span></p>
            
            
            <p id="SvaT_8.31">
               anuṣṭupchandasā baddhaṃ koṭyarbudasahasradhā <br />
               guruśiṣyapade sthitvā svayaṃ devaḥ sadāśivaḥ //
                <span class="ref">SvaT_8.31</span></p>
            
            
            <p id="SvaT_8.32">
               pūrvottarapadairvākyais tantramādhārabhedataḥ <br />
               tajjñānamīśvare 'dāttad īśvareṇa śivecchayā //
                <span class="ref">SvaT_8.32</span></p>
            
            
            <p id="SvaT_8.33">
               vidyāyāḥ kathitaṃ pūrvaṃ vidyeśebhyastathādarāt <br />
               māyāniyatiparyantais tasmādrudrairavāpi tat //
                <span class="ref">SvaT_8.33</span></p>
            
            
            <p id="SvaT_8.34">
               śrīkaṇṭheneśvarātprāptaṃ jñānaṃ paramadurlabham <br />
               tenāpi tadadhaḥ proktaṃ rudrāṇāmīśvarecchayā //
                <span class="ref">SvaT_8.34</span></p>
            
            
            <p id="SvaT_8.35">
               pradhānācchatarudrāntaṃ dīkṣayitvā vidhānataḥ <br />
               mamāpi ca purā dīkṣā tathā caivābhiṣecanam //
                <span class="ref">SvaT_8.35</span></p>
            
            
            <p id="SvaT_8.36">
               śrīkaṇṭhena purā dattaṃ tantraṃ sarvārthasādhakam <br />
               mayāpi tava deveśi sādhikāraṃ samarpitam //
                <span class="ref">SvaT_8.36</span></p>
            
            
            <p id="SvaT_8.37">
               tvamapi skandarudrebhyo dadasva vidhipūrvakam <br />
               brahmaviṣvindradevānāṃ vasumātṛdivākṛtām //
                <span class="ref">SvaT_8.37</span></p>
            
            
            <p id="SvaT_8.38">
               loke saṃgṛhya nāgānāṃ yakṣāṇāṃ parameśvari <br />
               kathayasva ṛṣīṇāṃ ca ṛṣibhyo manujeṣvapi //
                <span class="ref">SvaT_8.38</span></p>
            
            
            <p id="SvaT_8.39">
               evaṃ tantravaraṃ divyaṃ siddharatnakaraṇḍakam <br />
               tvayā guptataraṃ kāryaṃ na deyaṃ yasya kasyacit //
                <span class="ref">SvaT_8.39</span></p>
            
            
            <p>iti svacchandatantre 'ṃśakādhikāro 'ṣṭamaḥ paṭalaḥ samāptaḥ</p>
            
            </div>
         
         <div id="d1e33102">
            
            <h3>navamaḥ paṭalaḥ</h3>
            
            <p id="SvaT_9.1">
               ataḥ paraṃ pravakṣyāmi rahasyamidamuttamam <br />
               yanna kasyacidākhyātaṃ tatte vakṣyāmi suvrate //
                <span class="ref">SvaT_9.1</span></p>
            
            
            <p id="SvaT_9.2">
               mahābhairavadevasya krīḍamānasya bhāmini <br />
               sṛṣṭisaṃhārakartāraṃ hṛdayāttu vinirgataḥ //
                <span class="ref">SvaT_9.2</span></p>
            
            
            <p id="SvaT_9.3">
               kalpāntavahnivapuṣaṃ pralayāmbudaniḥsvanam <br />
               taḍitpuñjanibhoddaṃṣṭraṃ jaṭājvālāsamaprabham //
                <span class="ref">SvaT_9.3</span></p>
            
            
            <p id="SvaT_9.4">
               candrasūryāgninayanaṃ koṭarākṣaṃ subhīṣaṇam <br />
               bṛhadvakṣaḥ sthalābhogaṃ nāgayajñopavītinam //
                <span class="ref">SvaT_9.4</span></p>
            
            
            <p id="SvaT_9.5">
               sphuranmāṇikyamukuṭaṃ sarpakuṇḍalabhūṣitam <br />
               sarpahārakṛtāṭopaṃ sarpakaṅkaṇanūpuram //
                <span class="ref">SvaT_9.5</span></p>
            
            
            <p id="SvaT_9.6">
               siṃhacarmaparīdhānaṃ sarpamekhalamaṇḍitam <br />
               gajacarmāvṛtapaṭaṃ śaśāṅkakṛtaśekharam //
                <span class="ref">SvaT_9.6</span></p>
            
            
            <p id="SvaT_9.7">
               pañcavaktraṃ śavārūḍhaṃ daśabāhuṃ trilocanam <br />
               kapālamālābharaṇaṃ khaḍgakheṭakadhāriṇam //
                <span class="ref">SvaT_9.7</span></p>
            
            
            <p id="SvaT_9.8">
               pāśāṅkuśadharaṃ devaṃ śaraśārṅgāvatānitam <br />
               kapālakhaṭvāṅgadharaṃ varadābhayapāṇikam //
                <span class="ref">SvaT_9.8</span></p>
            
            
            <p id="SvaT_9.9">
               bhinnāñjanacayaprakhyaṃ sphuritādharabhāsvaram <br />
               brahmendraviṣṇunamitaṃ tridaśairapi durlabham //
                <span class="ref">SvaT_9.9</span></p>
            
            
            <p id="SvaT_9.10">
               evaṃ taṃ bhairavaṃ devaṃ svacchandaṃ parikīrtayet <br />
               smaraṇānnāśayeddevaḥ pāpasaṃghātamulbaṇam //
                <span class="ref">SvaT_9.10</span></p>
            
            
            <p id="SvaT_9.11">
               asya mantraḥ purākhyāto dvātriṃśākṣarasaṃmitaḥ <br />
               pañcapraṇavapūrvāntaṃ tatra līnaṃ japenmanum //
                <span class="ref">SvaT_9.11</span></p>
            
            
            <p id="SvaT_9.12">
               tasya kalpaṃ pravakṣyāmi samāsānna tu vistarāt <br />
               pūrvoktabhūpradeśe ca viśuddhe śubhalakṣaṇe //
                <span class="ref">SvaT_9.12</span></p>
            
            
            <p id="SvaT_9.13">
               puṣpaprakarasaṃkīrṇe gandhadhūpādhivāsite <br />
               tatra maṇḍalamālikhya pūrvoktairvarṇakaiḥ śubhaiḥ //
                <span class="ref">SvaT_9.13</span></p>
            
            
            <p id="SvaT_9.14">
               ekahastaṃ dvihastaṃ vā caturhastāṣṭahastakam <br />
               susūtritaṃ samaṃ kṛtvā caturasraṃ samantataḥ //
                <span class="ref">SvaT_9.14</span></p>
            
            
            <p id="SvaT_9.15">
               pūrvavatsādhayitvā tu digbhāgāṃstu varānane <br />
               caturdvārasamopetam aṣṭapatraṃ sakarṇikam <br />
               madhye padmaṃ samālikhya kesarairupalakṣitam //
                <span class="ref">SvaT_9.15</span></p>
            
            
            <p id="SvaT_9.16">
               dvātriṃśadakṣaraṃ bāhye cakramālikhya śobhanam <br />
               evaṃ susūtritaṃ kṛtvā bāhye caiva tu vartulam //
                <span class="ref">SvaT_9.16</span></p>
            
            
            <p id="SvaT_9.17">
               caturasraṃ tadāsannaṃ bāhye vīthiṃ prakalpayet <br />
               madhyapadmapramāṇena dvāraṃ kalpyeta pūrvavat //
                <span class="ref">SvaT_9.17</span></p>
            
            
            <p id="SvaT_9.18">
               bhasmoddhūlitadehastu mudrālaṅkārabhūṣitaḥ <br />
               keśayajñopavītī ca digvāsāḥ saṃyatendriyaḥ //
                <span class="ref">SvaT_9.18</span></p>
            
            
            <p id="SvaT_9.19">
               śaṅkhārghapātrahastastu sakalīkṛtavigrahaḥ <br />
               parito 'straṃ pravinyasya bhairavaṃ pūjayetpriye //
                <span class="ref">SvaT_9.19</span></p>
            
            
            <p id="SvaT_9.20">
               praṇavāsanasaṃsthaṃ tu mūrtiṃ haṃsākṣareṇa tu <br />
               tameva sakalaṃ devaṃ svacchandaṃ parameśvaram //
                <span class="ref">SvaT_9.20</span></p>
            
            
            <p id="SvaT_9.21">
               yattatparamanirbhāsam anāmayamarūpakam <br />
               tena cāvāhayeddevi hṛcchiraśca śikhāṃ tathā //
                <span class="ref">SvaT_9.21</span></p>
            
            
            <p id="SvaT_9.22">
               varma netre tathāstraṃ ca tenaiva parikalpayet <br />
               sthāpanaṃ saṃnidhānaṃ ca nirodhārdhādipūjanam //
                <span class="ref">SvaT_9.22</span></p>
            
            
            <p id="SvaT_9.23">
               sarvaṃ tenaiva kartavyam uktānuktaṃ varānane <br />
               madhyasthaṃ bhairavaṃ pūjyam aṅgaṣaṭkasamanvitam //
                <span class="ref">SvaT_9.23</span></p>
            
            
            <p id="SvaT_9.24">
               tataḥ patrasthitā devīr dvātriṃśārṇairniveśayet <br />
               pūrvārakātsamārabhya yāvadante vyavasthitāḥ //
                <span class="ref">SvaT_9.24</span></p>
            
            
            <p id="SvaT_9.25">
               tāsāṃ nāmāni vakṣyāmi dvatriṃśatparisaṃkhyayā <br />
               aruṇā ghoṣā devī ca revatī bhogadāyikā //
                <span class="ref">SvaT_9.25</span></p>
            
            
            <p id="SvaT_9.26">
               sthāpanī ghorasaṃjñā ca rakṣā bhārabhareti ca <br />
               ghorarūpā ravā ghoṇā ratistārātha rūpiṇī //
                <span class="ref">SvaT_9.26</span></p>
            
            
            <p id="SvaT_9.27">
               bhayahānistu caṇḍā vai sarvadā ca tathā varā <br />
               takṣakī ca tathā śārvī barbarā sarvagā tathā //
                <span class="ref">SvaT_9.27</span></p>
            
            
            <p id="SvaT_9.28">
               raudrī ca bhrāmaṇī caiva nāginī ca manoharā <br />
               stambhanī roṣaṇī caiva drāvā rudrā praśāsinī //
                <span class="ref">SvaT_9.28</span></p>
            
            
            <p id="SvaT_9.29">
               bhayāpahāriṇī devī jñeyā dvātriṃśa tatkramāt <br />
               praṇavādistato varṇo devīnāma natistathā //
                <span class="ref">SvaT_9.29</span></p>
            
            
            <p id="SvaT_9.30">
               sarvāsāṃ tu vidhirhyeṣa kartavyo vidhivedinā <br />
               hemābhaṃ prākcatuṣkaṃ tad indracāpasamaprabham //
                <span class="ref">SvaT_9.30</span></p>
            
            
            <p id="SvaT_9.31">
               caturmukhaṃ caturbāhu vajrahastaṃ sugarvitam <br />
               kapālamālābharaṇaṃ prahasattu vicintayet //
                <span class="ref">SvaT_9.31</span></p>
            
            
            <p id="SvaT_9.32">
               āgneyaṃ raktavarṇābhaṃ śaktihastaṃ sadā smaret <br />
               daṇḍahastaṃ smaredyāmyāṃ kṛṣṇavarṇaṃ subhīṣaṇam //
                <span class="ref">SvaT_9.32</span></p>
            
            
            <p id="SvaT_9.33">
               nīlamindīvarābhāsaṃ nairṛtaṃ khaḍgahastakam <br />
               śyāmaṃ vāruṇadigbhāge pāśahastaṃ vicintayet //
                <span class="ref">SvaT_9.33</span></p>
            
            
            <p id="SvaT_9.34">
               dhūmraṃ sāmīradigbhāge dhvajahastaṃ sucañcalam <br />
               uttaraṃ dhavalaṃ jñeyaṃ gadākheṭakadhāri ca //
                <span class="ref">SvaT_9.34</span></p>
            
            
            <p id="SvaT_9.35">
               sphaṭikābhaṃ tathaiśānyāṃ triśūlāyudhapāṇikam <br />
               evaṃ dhyānaparo yastu cakrametatsadābhyaset //
                <span class="ref">SvaT_9.35</span></p>
            
            
            <p id="SvaT_9.36">
               vatsarārdhādvarārohe tasya siddhistridhā bhavet <br />
               mahendre malaye sahye pāriyātre 'rbude tathā //
                <span class="ref">SvaT_9.36</span></p>
            
            
            <p id="SvaT_9.37">
               vindhye śrīparvate caiva tathā kolagirau priye <br />
               gaṅgāyamunāsaṃbādhe kurukṣetre varānane //
                <span class="ref">SvaT_9.37</span></p>
            
            
            <p id="SvaT_9.38">
               gaṅgādvāre prayoge ca brahmāvarte samāsthitaḥ <br />
               antarvedyāṃ supuṇyāyāṃ narmadāyāṃ tathaiva ca //
                <span class="ref">SvaT_9.38</span></p>
            
            
            <p id="SvaT_9.39">
               susnigdhadeśe bhūbhāge padmaṣaṇḍairmanorame <br />
               yeṣu yeṣu pradeśeṣu svayaṃbhūrbhagavāñchivaḥ //
                <span class="ref">SvaT_9.39</span></p>
            
            
            <p id="SvaT_9.40">
               teṣu sthāneṣu deveśi niyamastho jitendriyaḥ <br />
               vāṅniruddhaḥ prasannātmā lakṣākṣarajape rataḥ //
                <span class="ref">SvaT_9.40</span></p>
            
            
            <p id="SvaT_9.41">
               śākabhakṣaḥ phalāhārī nīvārādyaśane rātaḥ <br />
               trikālapūjānirato 'thāgnikāryaparāyaṇaḥ //
                <span class="ref">SvaT_9.41</span></p>
            
            
            <p id="SvaT_9.42">
               bhāvitātmā mahāsattvo rakṣāyāśca vidhānavīt <br />
               tasya mantraḥ prasiddhyettu sādhayetsacarācaram //
                <span class="ref">SvaT_9.42</span></p>
            
            
            <p id="SvaT_9.43">
               kālāgnirnarakāścaiva pātālā hāṭakeśvaraḥ <br />
               saptalokaṃ sabrahmāṇḍaṃ pañcāṣṭakamataḥ param //
                <span class="ref">SvaT_9.43</span></p>
            
            
            <p id="SvaT_9.44">
               devayonyaṣṭakaṃ caiva pradhānapuruṣāntakam <br />
               niyatiḥ kālatattvaṃ ca rāgo vidyā kalā tathā //
                <span class="ref">SvaT_9.44</span></p>
            
            
            <p id="SvaT_9.45">
               māyā vidyeśvaraṃ tattvaṃ sādākhyaṃ śaktigocaram <br />
               sarvaṃ siddhyatyanāyāsān mantrarājaprabbhāvataḥ //
                <span class="ref">SvaT_9.45</span></p>
            
            
            <p id="SvaT_9.46">
               pūrvoktaṃ karma vai kṣipram adhamaṃ madhyamottamam <br />
               sādhayennātra saṃdeho bhairavasya vaco yathā //
                <span class="ref">SvaT_9.46</span></p>
            
            
            <p id="SvaT_9.47">
               athaikavīramāśritya aṅgaṣaṭkasamanvitam <br />
               jātiyogayutaṃ kṛtvā aṣṭapatre kuśeśaye //
                <span class="ref">SvaT_9.47</span></p>
            
            
            <p id="SvaT_9.48">
               pūjayetpūrvavidhinā japahomārcane rataḥ <br />
               dhyāyanneva mahādevi svacchandaṃ parameśvaram //
                <span class="ref">SvaT_9.48</span></p>
            
            
            <p id="SvaT_9.49">
               prāpnoti cintitānkāmān devi nāstyatra saṃśayaḥ <br />
               atha rakṣāvidhāneṣu aghoraṃ yojayedyathā //
                <span class="ref">SvaT_9.49</span></p>
            
            
            <p id="SvaT_9.50">
               tathāhaṃ kathayiṣyāmi tadekāgramanāḥ śṛṇu <br />
               dvātriṃśadarasaṃyuktaṃ cakramālikhya bhāmini //
                <span class="ref">SvaT_9.50</span></p>
            
            
            <p id="SvaT_9.51">
               nābhikesarasaṃyuktaṃ susamaṃ tu varānane <br />
               gorocanāṃ tu saṃgṛhya siddhālaktakasaṃyutām //
                <span class="ref">SvaT_9.51</span></p>
            
            
            <p id="SvaT_9.52">
               dūrvākāṇḍena deveśi haritena samālikhet <br />
               vidyārājaṃ karṇikāsthaṃ bindunādasamanvitam //
                <span class="ref">SvaT_9.52</span></p>
            
            
            <p id="SvaT_9.53">
               śaktyavasānaṃ deveśi tasminsādhyaṃ samālikhet <br />
               kaṣamadhye varārohe nayanādyantarodhitam //
                <span class="ref">SvaT_9.53</span></p>
            
            
            <p id="SvaT_9.54">
               īkāraveṣṭitaṃ kṛtvā arakasthā niveśayet <br />
               pūrvoktadevatā devi tadgarbhe sādhyamālikhet //
                <span class="ref">SvaT_9.54</span></p>
            
            
            <p id="SvaT_9.55">
               bhavagarbhe tu tatkṛtvā īkārākhyena veṣṭayet <br />
               trīnvārāṃstu varārohe dhyānayogasamāśritaḥ //
                <span class="ref">SvaT_9.55</span></p>
            
            
            <p id="SvaT_9.56">
               ūrdhve caiva tu saṃrodhya kroṃkāreṇa varānane <br />
               indunācchuritaṃ kṛtvā puṣpadhūpaiḥ prapūjayet //
                <span class="ref">SvaT_9.56</span></p>
            
            
            <p id="SvaT_9.57">
               veṣṭayeccaiva tadbhūrjam arandhraṃ nirvraṇaṃ samam <br />
               pañcaraṅgakasūtreṇa veṣṭayitvā varānane //
                <span class="ref">SvaT_9.57</span></p>
            
            
            <p id="SvaT_9.58">
               sikthena muṭayetpaścāt kṣaudramadhye nidhāpayet <br />
               yadā mṛtyuvaśāghrātaṃ kālena kalitaṃ priye //
                <span class="ref">SvaT_9.58</span></p>
            
            
            <p id="SvaT_9.59">
               ariṣṭacihnitaṃ jñātvā rakṣāmetāṃ samālikhet <br />
               tasya mṛtyurna jāyeta ityevaṃ bhairavo 'bravīt //
                <span class="ref">SvaT_9.59</span></p>
            
            
            <p id="SvaT_9.60">
               kapālīśasya garbhe tu nāma yasya samālikhet <br />
               bhūrjapatre varārohe rocanāyā rasena tu //
                <span class="ref">SvaT_9.60</span></p>
            
            
            <p id="SvaT_9.61">
               oṃkārapuṭamadhyasthaṃ rodhitaṃ nayanākṣaraiḥ <br />
               vauṣaḍjātiprayogeṇa tasya mṛtyurna jāyate //
                <span class="ref">SvaT_9.61</span></p>
            
            
            <p id="SvaT_9.62">
               śikhyāhvena tu deveśi sādhyanāma vidarbhayet <br />
               analārṇamadhaścordhve sādhyārṇeṣu niyojayet //
                <span class="ref">SvaT_9.62</span></p>
            
            
            <p id="SvaT_9.63">
               tasya vai jāyate dāhaḥ phaṭkārādyantarodhitam <br />
               jvalantaṃ cintayetsādhyaṃ dinānāṃ saptakaṃ yadi //
                <span class="ref">SvaT_9.63</span></p>
            
            
            <p id="SvaT_9.64">
               tatkṣaṇājjāyate dāho bhairavasya vaco yathā <br />
               krodharājaniruddhaṃ tu śmaśānapaṭamadhyagam //
                <span class="ref">SvaT_9.64</span></p>
            
            
            <p id="SvaT_9.65">
               śmaśānādalinā lekhyaṃ viṣaraktānvitena tu <br />
               yasya nāma varārohe huṃphaṭkāravidarbhitam //
                <span class="ref">SvaT_9.65</span></p>
            
            
            <p id="SvaT_9.66">
               mārayetisamāyogāt krūrajātisamanvitam <br />
               mriyate saptarātreṇa yo rakṣābhiḥ surakṣitaḥ //
                <span class="ref">SvaT_9.66</span></p>
            
            
            <p id="SvaT_9.67">
               vikarālo mahādevi ūrdhvādhaḥ pāśasaṃsthitaḥ <br />
               sādhyanāmnastu deveśi huṃphaṭkāravidarbhiṇaḥ //
                <span class="ref">SvaT_9.67</span></p>
            
            
            <p id="SvaT_9.68">
               na kṣāmayatyayatnena tasya śatrorbhayaṃ bhavet <br />
               manmathena yutaṃ kṛtvā sādhyanāma varānane //
                <span class="ref">SvaT_9.68</span></p>
            
            
            <p id="SvaT_9.69">
               dhruvādyaṃ svāhayāntena raktadhyānasamanvitam <br />
               amuko 'tra varārohe taddiśo 'bhimukhaḥ sthitaḥ //
                <span class="ref">SvaT_9.69</span></p>
            
            
            <p id="SvaT_9.70">
               amukasya vaśaṃ yātu japahomau samācaret <br />
               saptāhādvaśamāyāti iti śāstrasya niścayaḥ //
                <span class="ref">SvaT_9.70</span></p>
            
            
            <p id="SvaT_9.71">
               meghanādāvasāne tu nāma yasya samālikhet <br />
               yakārādyantasaṃruddhaṃ mantraṃ phaḍdvitayānvitam //
                <span class="ref">SvaT_9.71</span></p>
            
            
            <p id="SvaT_9.72">
               pretasthāne nidhāpyaitad bhairavaṃ tatra pūjayet <br />
               akṣapuṣpairvarārohe taddiśo 'bhimukhaḥ sthitaḥ //
                <span class="ref">SvaT_9.72</span></p>
            
            
            <p id="SvaT_9.73">
               tamuccāṭayate kṣipraṃ devi nāstyatra saṃśayaḥ <br />
               somarājena deveśi ādimadhyāntasaṃyutam //
                <span class="ref">SvaT_9.73</span></p>
            
            
            <p id="SvaT_9.74">
               nāma yasya samālikhya vaṣaḍjātisamanvitam <br />
               saṃnidhāpya trimadhure sthāpayetsurasundari //
                <span class="ref">SvaT_9.74</span></p>
            
            
            <p id="SvaT_9.75">
               saptarātraprayogeṇa trikālāṣṭaśatena ca <br />
               asādhyaṃ sādhayatyāśu dhanaṃ ca vipulaṃ labhet //
                <span class="ref">SvaT_9.75</span></p>
            
            
            <p id="SvaT_9.76">
               pañcāṅgena piśācasya krodharājāvasānikām <br />
               saṃjñāṃ samuccareddevi krūrajātisamanvitām //
                <span class="ref">SvaT_9.76</span></p>
            
            
            <p id="SvaT_9.77">
               unmatto jāyate sādyo homena ca japena ca <br />
               mṛtyunñjayaṃ pravakṣyāmi tamekāgramanāḥ śṛṇu //
                <span class="ref">SvaT_9.77</span></p>
            
            
            <p id="SvaT_9.78">
               bhūrjapatraṃ samādāya nīrandhraṃ nirvraṇaṃ samam <br />
               tasminsamālikhetpadmam aṣṭapatraṃ sakarṇikam //
                <span class="ref">SvaT_9.78</span></p>
            
            
            <p id="SvaT_9.79">
               tasminvai karṇikāmadhye sādhyanāma samālikhet <br />
               saṃveṣṭayāṣṭau diśo devi svacchandena kṛśodari //
                <span class="ref">SvaT_9.79</span></p>
            
            
            <p id="SvaT_9.80">
               praṇavena tu saṃveṣṭya patreṣvevaṃ samālikhet <br />
               patrāṣṭake 'pyaghorasya nāmādhastātsamālikhet //
                <span class="ref">SvaT_9.80</span></p>
            
            
            <p id="SvaT_9.81">
               vaktavyaṃ deva saṃrakṣa śaraṇaṃ tvāmupāgatam <br />
               ādau tryakṣaravinyāsaṃ svacchandaṃ tadanantaram //
                <span class="ref">SvaT_9.81</span></p>
            
            
            <p id="SvaT_9.82">
               janmanāma tu sādhyasya akṣarāntaritaṃ likhet <br />
               punastryakṣaravinyāsaṃ vaṣaḍantaṃ niyojayet //
                <span class="ref">SvaT_9.82</span></p>
            
            
            <p id="SvaT_9.83">
               muṭitvā sikthakenaiva kṣīramadhye tu prakṣipet <br />
               jāyate paramā śāntiḥ punaranyannibodha me //
                <span class="ref">SvaT_9.83</span></p>
            
            
            <p id="SvaT_9.84">
               juṃsaḥ saṃpuṭamadhyasthaṃ praṇavobhayasaṃyutam <br />
               nāma kṛtvā varārohe prakṣipenmadhuratraye //
                <span class="ref">SvaT_9.84</span></p>
            
            
            <p id="SvaT_9.85">
               parāṃ śāntimavāpnoti mṛtyurogairna bādhyate <br />
               bhūrjapatraṃ samādāya rocanāyā varānane //
                <span class="ref">SvaT_9.85</span></p>
            
            
            <p id="SvaT_9.86">
               mātṛkāntaritaṃ nāma dūrvākāṇḍena cālikhet <br />
               tadabhyantaragarbhe tu svarairantarītaṃ kuru //
                <span class="ref">SvaT_9.86</span></p>
            
            
            <p id="SvaT_9.87">
               punargarbhe samālikhya sādhyanāma varānane <br />
               dhruveṇa veṣṭayetpaścād vakāreṇa tataḥ priye //
                <span class="ref">SvaT_9.87</span></p>
            
            
            <p id="SvaT_9.88">
               sakāraṃ ca kṣakāraṃ ca likhecca tadanantaram <br />
               punarveṣṭaya ṭhakāreṇa māyābījena suvrate //
                <span class="ref">SvaT_9.88</span></p>
            
            
            <p id="SvaT_9.89">
               aṅkuśena niruddhyeta rakṣāṃ mṛtyuvināśinīm <br />
               svacchandasahitāṃ devi praṇavenādiyojitām //
                <span class="ref">SvaT_9.89</span></p>
            
            
            <p id="SvaT_9.90">
               vaṣaḍjātisamopetāṃ karpūrakṣodacarcitām <br />
               gandhapuṣpādinā pūjya prakṣipenmadhuratraye //
                <span class="ref">SvaT_9.90</span></p>
            
            
            <p id="SvaT_9.91">
               jāyate paramā śāntir nātra kāryā vicāraṇā <br />
               athavā guṭikāṃ kṛtvā kaṇṭhe bāhau ca dhārayet //
                <span class="ref">SvaT_9.91</span></p>
            
            
            <p id="SvaT_9.92">
               tasya vyādhirna jāyeta ityevaṃ bhairavo 'bravīt <br />
               tryakṣaraṃ mūlamantraṃ ca vaṣaḍjātisamanvitam //
                <span class="ref">SvaT_9.92</span></p>
            
            
            <p id="SvaT_9.93">
               bhojanodakapāne tu mantrayitvāśnataḥ sadā <br />
               na tasya jāyate mṛtyur bhairavasya vaco yathā //
                <span class="ref">SvaT_9.93</span></p>
            
            
            <p id="SvaT_9.94">
               athā hinā mahādevi dūṣitaḥ sādhako yadā <br />
               mūlamantrasamopetam aghoraṃ tatra yojayet //
                <span class="ref">SvaT_9.94</span></p>
            
            
            <p id="SvaT_9.95">
               ātmano bhairavaṃ rūpaṃ kṛtvā caiva sudāruṇam <br />
               daṃṣṭrākarālavikaṭaṃ jvālāmālopaśobhitam //
                <span class="ref">SvaT_9.95</span></p>
            
            
            <p id="SvaT_9.96">
               sarpairlalallambamānaiḥ khaḍgahastaṃ subhīṣaṇam <br />
               pūrvarūpasamopetaṃ sūryakoṭisamaprabham //
                <span class="ref">SvaT_9.96</span></p>
            
            
            <p id="SvaT_9.97">
               tenākrāntaṃ mahādevi daṣṭakaṃ tu vicintayet <br />
               tajjvālābhiḥ sudīptābhir dagdhaṃ saṃcintayedviṣam //
                <span class="ref">SvaT_9.97</span></p>
            
            
            <p id="SvaT_9.98">
               tatkṣaṇāddevadeveśi nirviṣaḥ sa tu jāyate <br />
               graheṣvevaṃ vidhaṃ dhyānaṃ yaḥ kuryānmocayetkṣaṇāt //
                <span class="ref">SvaT_9.98</span></p>
            
            
            <p id="SvaT_9.99">
               atha dhyāne hyakuśalo yadā kaścinnaro bhavet <br />
               tadāgadairmahādevi nirviṣaṃ kurute kṣaṇāt //
                <span class="ref">SvaT_9.99</span></p>
            
            
            <p id="SvaT_9.100">
               kumāridvitayaṃ gṛhya nāginyā tu sahaikataḥ <br />
               gokarṇikāsitaṃ mūlaṃ somāhvāmūlasaṃyutam //
                <span class="ref">SvaT_9.100</span></p>
            
            
            <p id="SvaT_9.101">
               āmagokṣīrasaṃpiṣṭaṃ bhakṣayennirviṣo bhavet <br />
               gonimbasya ca mūlena nirviṣatvaṃ prajāyate //
                <span class="ref">SvaT_9.101</span></p>
            
            
            <p id="SvaT_9.102">
               aśvamārasya mūlaṃ tu udakena tu peṣayet <br />
               pāne nasye pradātavyaṃ tadā bhavati nirviṣaḥ //
                <span class="ref">SvaT_9.102</span></p>
            
            
            <p id="SvaT_9.103">
               āragvadhasya mūlaṃ tu udakena ca peṣayet <br />
               pāne nasye pradātavyaṃ tadā bhavati nirviṣaḥ //
                <span class="ref">SvaT_9.103</span></p>
            
            
            <p id="SvaT_9.104">
               madhukasya tu sāraṃ yan nasye pāne prayojayet <br />
               nirviṣastu prajāyeta bhairavasya vaco yathā //
                <span class="ref">SvaT_9.104</span></p>
            
            
            <p id="SvaT_9.105">
               jambulāsikamūlaṃ tu pāne nasye prayojayet <br />
               nirviṣastu bhaveddevi nātra kāryā vicāraṇā //
                <span class="ref">SvaT_9.105</span></p>
            
            
            <p id="SvaT_9.106">
               ṣaḍbindupaṭakharjūrasūkṣmacūrṇaṃ tu kārayet <br />
               mayūrapittasaṃyuktaṃ guṭikāṃ kārayetpriye //
                <span class="ref">SvaT_9.106</span></p>
            
            
            <p id="SvaT_9.107">
               trilohaveṣṭitāṃ kṛtvā kare kaṇṭhe nidhāpayet <br />
               na viṣaṃ kramate tasya yaśca daṣṭo mahoragaiḥ //
                <span class="ref">SvaT_9.107</span></p>
            
            
            <p id="SvaT_9.108">
               agadānghṛtasaṃyuktān pibedvai viṣadūṣitaḥ <br />
               na viṣaṃ kramate tasya iti śāstrasya niścayaḥ //
                <span class="ref">SvaT_9.108</span></p>
            
            
            <p id="SvaT_9.109">
               evamanye 'pi ye yogāḥ svacchandena vinirmitāḥ <br />
               kālāgnirnarakāścaiva pātālā hāṭakeśvaraḥ //
                <span class="ref">SvaT_9.109</span></p>
            
            
            <p id="SvaT_9.110">
               [pradadyādbhāvitātmā ca siddhyante nātra saṃśayaḥ <br />
               svacchandeneti sarvaṃ hi parameśvareṇa pravartitam] //
                <span class="ref">SvaT_9.110</span></p>
            
            
            <p>iti svacchandatantre navamaḥ paṭalaḥ samāptaḥ</p>
            
            </div>
         
         <div id="d1e35224">
            
            <h3>daśamaḥ paṭalaḥ</h3>
            
            <p id="SvaT_10.1">
               adhvāyaṃ tu mahādeva sūcito na tu varṇitaḥ <br />
               kathayasva prasādena sādhakānāṃ hitāya tam //
                <span class="ref">SvaT_10.1</span></p>
            
            
            <p id="SvaT_10.2">
               adhvānaṃ saṃpravakṣyāmi sādhakānāṃ hitāya vai <br />
               atha kālāgnirudrādhaḥ kaṭāhaḥ saṃvyavasthitaḥ //
                <span class="ref">SvaT_10.2</span></p>
            
            
            <p id="SvaT_10.3">
               koṭiyojanabāhulyaḥ tasyordhve bhuvanāni tu <br />
               navanavatikoṭyaścāpy aṇḍānāṃ tu sahasrakam //
                <span class="ref">SvaT_10.3</span></p>
            
            
            <p id="SvaT_10.4">
               koṭīnāṃ saptatirlakṣāṇy ayutānāṃ sahasrakam <br />
               arbudānyatha vṛndāni kharvāṇi ca tathaiva ca //
                <span class="ref">SvaT_10.4</span></p>
            
            
            <p id="SvaT_10.5">
               padmāni cāpyasaṃkhyānīty evamādīnyanekaśaḥ <br />
               teṣāṃ vai nāyako hyatra tv anantaḥ parameśvaraḥ //
                <span class="ref">SvaT_10.5</span></p>
            
            
            <p id="SvaT_10.6">
               tena śuddhena śuddhāni tv aṇḍānyatrohakaiḥ saha <br />
               śaktyādhārāśrayaireva dvātriṃśatparisaṃkhyayā //
                <span class="ref">SvaT_10.6</span></p>
            
            
            <p id="SvaT_10.7">
               koṭikoṭiparīvārās tv anaupamyaguṇānvitāḥ <br />
               divyāṅgānaughasaṃkīrṇā bhrūbhaṅgalalitekṣaṇaiḥ //
                <span class="ref">SvaT_10.7</span></p>
            
            
            <p id="SvaT_10.8">
               sūryāyutapratīkāśās toraṇāṭṭālamaṇḍitāḥ <br />
               na tatra diḥkhitaḥ kaścin muktvā diḥkhamanaṅgajam //
                <span class="ref">SvaT_10.8</span></p>
            
            
            <p id="SvaT_10.9">
               ramante tatra vai vīrā nārībhiḥ saha līlayā <br />
               bhuvaneṣu vicitreṣu yonyākāreṣu saṃsthitāḥ //
                <span class="ref">SvaT_10.9</span></p>
            
            
            <p id="SvaT_10.10">
               bhuvanānyevamuktāni bhuvanāntaravāsinām <br />
               sarvāṇi śuddhimāyānti tānyanante viśodhite //
                <span class="ref">SvaT_10.10</span></p>
            
            
            <p id="SvaT_10.11">
               athopariṣṭātkālāgniḥ śrīkaṇṭhena niveśitaḥ <br />
               adhikāraṃ prakurute tadājñānuvidhāyakaḥ //
                <span class="ref">SvaT_10.11</span></p>
            
            
            <p id="SvaT_10.12">
               anekarudrakoṭībhir upetastiṣṭhati priye <br />
               adhunā saṃpravakṣyāmi pramāṇaṃ śivanirmitam //
                <span class="ref">SvaT_10.12</span></p>
            
            
            <p id="SvaT_10.13">
               yojanānāṃ varārohe yathā bhavati tacchṛṇu <br />
               avyaktāddaśabhirbhāgair mahānsthūlo vibhāvyate //
                <span class="ref">SvaT_10.13</span></p>
            
            
            <p id="SvaT_10.14">
               dvipañcabhāgo mahato bhūtādiḥ sthūla ucyate <br />
               bhūtādeḥ parimāṇaṃ ca bhāvagrāhyaṃ na cākṣuṣam //
                <span class="ref">SvaT_10.14</span></p>
            
            
            <p id="SvaT_10.15">
               bhūtāderyaddaśaguṇam aṇīyo dṛśyate rajaḥ <br />
               jālāntaragate bhānau paramāṇuḥ sa ucyate //
                <span class="ref">SvaT_10.15</span></p>
            
            
            <p id="SvaT_10.16">
               aṣṭānāṃ paramāṇūnāṃ samavāyastu yo bhavet <br />
               trasareṇuḥ sa vikhyātaḥ tatpadmaraja ucyate //
                <span class="ref">SvaT_10.16</span></p>
            
            
            <p id="SvaT_10.17">
               trasareṇavaśca yetvaṣṭau vālāgraṃ tu vidhīyate <br />
               vālāgrāṇi tathātvaṣṭau likṣeti parikīrtitā //
                <span class="ref">SvaT_10.17</span></p>
            
            
            <p id="SvaT_10.18">
               likṣāścāṣṭau viduryūkāṃ yūkāścāṣṭau yavo bhavet <br />
               aṣṭau yavā varārohe parvāṅguṣṭhamathāṅgulam //
                <span class="ref">SvaT_10.18</span></p>
            
            
            <p id="SvaT_10.19">
               dvādaśāṅgulamānena vitastistāla ucyate <br />
               tāladvayaṃ bhaveddhastaś caturviṃśatikāṅgulaḥ //
                <span class="ref">SvaT_10.19</span></p>
            
            
            <p id="SvaT_10.20">
               caturhasto dhanurdaṇḍo nālikā yūpa eva ca <br />
               dhanuḥ sahasre dve pūrṇe krośaḥ samabhidhīyate //
                <span class="ref">SvaT_10.20</span></p>
            
            
            <p id="SvaT_10.21">
               krośadvayena gavyūtir gavyūtī dve tu yojanam <br />
               anena parimāṇena yojanānāṃ yaśasvini //
                <span class="ref">SvaT_10.21</span></p>
            
            
            <p id="SvaT_10.22">
               siṃhāsanaṃ mahādīptaṃ sahasradvayavistṛtam <br />
               sahasramucchritaṃ tasya mahāpīṭheṣu suvrate //
                <span class="ref">SvaT_10.22</span></p>
            
            
            <p id="SvaT_10.23">
               tiṣṭhate tatra deveśaḥ kālo dvādaśalocanaḥ <br />
               sitaraktapītakṛṣṇaś caturvaktro mahābalaḥ //
                <span class="ref">SvaT_10.23</span></p>
            
            
            <p id="SvaT_10.24">
               raktāṅgo 'tha karālaśca piṅgabhrūśmaśrulocanaḥ <br />
               vaktrajvālā jaṭājvālā lomajvālāḥ sujājvalāḥ //
                <span class="ref">SvaT_10.24</span></p>
            
            
            <p id="SvaT_10.25">
               jvalantyasyāyudhajvālāḥ sutīvrāḥ karamadhyagāḥ <br />
               jvalatparvatavaddīpto jvalajjvālābhirājitaḥ //
                <span class="ref">SvaT_10.25</span></p>
            
            
            <p id="SvaT_10.26">
               daśabāhurmahātmā vai khaḍgakheṭakadhārakaḥ <br />
               śaraśārṅgavihastaśca pāśāṅkuśadharastathā //
                <span class="ref">SvaT_10.26</span></p>
            
            
            <p id="SvaT_10.27">
               kapālakhaṭvāṅgadharo varadābhayapāṇibhṛt <br />
               daśayojanalakṣāṇi śarīraṃ bhāti bhāsvaram //
                <span class="ref">SvaT_10.27</span></p>
            
            
            <p id="SvaT_10.28">
               koṭiyojanamānena bhuvanaṃ cāsya jājvalam <br />
               saṃbhṛtaṃ rudrakanyābhī rudrairjvalitaśūlibhiḥ //
                <span class="ref">SvaT_10.28</span></p>
            
            
            <p id="SvaT_10.29">
               nānārūpavimānaiśca prajvaladbhiḥ samāvṛtam <br />
               jvālāstasya viniṣkrāntāḥ koṭayo daśacordhvataḥ //
                <span class="ref">SvaT_10.29</span></p>
            
            
            <p id="SvaT_10.30">
               tasyopariṣṭāddeveśi pañcakoṭyo varānane <br />
               na kaścinnavasatyatra dhūmoṣmaparivāritaḥ //
                <span class="ref">SvaT_10.30</span></p>
            
            
            <p id="SvaT_10.31">
               ataḥ paraṃ varārohe narakāḥ parikīrtitāḥ <br />
               pañcāśatkoṭayo devi kathitāhyanupūrvaśaḥ //
                <span class="ref">SvaT_10.31</span></p>
            
            
            <p id="SvaT_10.32">
               pradhānaṃ saṃpravakṣyāmi śataṃ tatra varānane <br />
               catvāriṃśatsamopetaṃ kathitaṃ nāmataḥ śṛṇu //
                <span class="ref">SvaT_10.32</span></p>
            
            
            <p id="SvaT_10.33">
               avīcī rauravaścaiva mahāraurava eva ca <br />
               tāmisraścāndhatāmisraḥ saṃjīvanasujīvanau //
                <span class="ref">SvaT_10.33</span></p>
            
            
            <p id="SvaT_10.34">
               padmaścaiva mahāpadmaḥ kālasūtrastathaiva ca <br />
               sūcīmukhaḥ mahākāyaḥ kṣuradhāro 'siparvataḥ //
                <span class="ref">SvaT_10.34</span></p>
            
            
            <p id="SvaT_10.35">
               asistālo drumaścaiva drumamastaka eva ca <br />
               drumārāmaśca vikhyātaḥ kumbhīpākastathaiva ca //
                <span class="ref">SvaT_10.35</span></p>
            
            
            <p id="SvaT_10.36">
               ambareṣo 'ṅgārarāśiḥ tīkṣṇatuṇḍastathaiva ca <br />
               vajratuṇḍaśca śakuniḥ mīnodarakharodarau //
                <span class="ref">SvaT_10.36</span></p>
            
            
            <p id="SvaT_10.37">
               sandaṃśaḥ vajrakāyaśca medakaśca varānane <br />
               uṣṭragrīvo mahākāyo vetālo vaḍavāmukhaḥ //
                <span class="ref">SvaT_10.37</span></p>
            
            
            <p id="SvaT_10.38">
               asṛkpūyahradaścaiva bhramaro maṣakastathā <br />
               saṃgrahaśca kapālaśca taptakavaca eva ca //
                <span class="ref">SvaT_10.38</span></p>
            
            
            <p id="SvaT_10.39">
               gajapādo mahāvaktraḥ kūrmākhyonakulastathā <br />
               pīḍanaścaivakumbhīraḥ krakacaḥ śūlameva ca //
                <span class="ref">SvaT_10.39</span></p>
            
            
            <p id="SvaT_10.40">
               anaṅgaścāṅgārodgāraḥ pradīptastrimukhastathā <br />
               pañcavaktraḥ śatāsyaśca jalauko biladhūmakaḥ //
                <span class="ref">SvaT_10.40</span></p>
            
            
            <p id="SvaT_10.41">
               sutapto jatupaṅkaśca ghorarūpo 'tidāruṇaḥ <br />
               asthibhaṅgaḥ pūtimāṃsaḥ dravyaścaiva tvamedhyakaḥ //
                <span class="ref">SvaT_10.41</span></p>
            
            
            <p id="SvaT_10.42">
               ulūkaḥ paraśurdaṇḍaḥ kākākhyaśca tathaiva ca <br />
               socchvāsaśca nirucchvāsaḥ vṛkāsyaśca tathaiva ca //
                <span class="ref">SvaT_10.42</span></p>
            
            
            <p id="SvaT_10.43">
               aśvāsyo gopalādaśca aloko dahanastathā <br />
               śvavaktro 'tha davāgniśca kṣārakūpastathā tamaḥ //
                <span class="ref">SvaT_10.43</span></p>
            
            
            <p id="SvaT_10.44">
               ahīnāṃ nicayaścaiva taptapāṣāṇa eva ca <br />
               virūpo rūpavāṃścaiva citrī citradharastathā //
                <span class="ref">SvaT_10.44</span></p>
            
            
            <p id="SvaT_10.45">
               kṛṣṇapiṅgalaraktāsyaḥ mahiṣo rākṣasastathā <br />
               kubjaḥ uttaptatailākhyaḥ aśanī vṛṣṭimudgarau //
                <span class="ref">SvaT_10.45</span></p>
            
            
            <p id="SvaT_10.46">
               musalaḥ anātapaścaiva yamalādristathaiva ca <br />
               krimikūṭaḥ bahuśākhaḥ śalmaliśca phaḍistathā //
                <span class="ref">SvaT_10.46</span></p>
            
            
            <p id="SvaT_10.47">
               nigaḍo loharajjuśca lohapañjara eva ca <br />
               tanubhedaścoragaśca vṛścikaḥ kāla eva ca //
                <span class="ref">SvaT_10.47</span></p>
            
            
            <p id="SvaT_10.48">
               vajrakaṇaḥ kaṭāhaśca paṭṭaḥ saṃkula eva ca <br />
               ghoraścājagaraścaiva mahāvaitaraṇī tathā //
                <span class="ref">SvaT_10.48</span></p>
            
            
            <p id="SvaT_10.49">
               gṛddhraśca kuraraścaiva kukkuṭaśca pramardakaḥ <br />
               kardamaḥ durduraścaiva lamboṣṭho vajranāsikaḥ //
                <span class="ref">SvaT_10.49</span></p>
            
            
            <p id="SvaT_10.50">
               cipiṭaḥ khañjarīṭaśca śavalo nīla eva ca <br />
               kākaḥ kaṅkumamukhaścaiva śivārāvastataḥ paraḥ //
                <span class="ref">SvaT_10.50</span></p>
            
            
            <p id="SvaT_10.51">
               gajanādo mahānādaḥ siṃhanādastathaiva ca <br />
               mahāgrāhastathā nakro mūṣikākīṭasāgaraḥ //
                <span class="ref">SvaT_10.51</span></p>
            
            
            <p id="SvaT_10.52">
               avākśirāḥ trirāvartaḥ cakrapīḍanakastathā <br />
               trapulepastrapukūpaḥ ikṣuyantraḥ girerlatā //
                <span class="ref">SvaT_10.52</span></p>
            
            
            <p id="SvaT_10.53">
               kaṭaṅkaṭaścavikhyātaḥ taptavāluka eva ca <br />
               ete 'tighorā narakās trikoṇāḥ parikīrtitāḥ //
                <span class="ref">SvaT_10.53</span></p>
            
            
            <p id="SvaT_10.54">
               asatkarmaratānāṃ ca prāṇināṃ pātanāya tu <br />
               nistriṃśakarmakartṝṇāṃ śaṭhānāṃ pāpināṃ tathā //
                <span class="ref">SvaT_10.54</span></p>
            
            
            <p id="SvaT_10.55">
               nirdayādhamajātīnāṃ parahiṃsāratātmanām <br />
               paradāraratānāṃ ca śivaśāstrasya dūṣiṇām //
                <span class="ref">SvaT_10.55</span></p>
            
            
            <p id="SvaT_10.56">
               devadravyāpahartṝṇāṃ brahmaghnapitṛghātinām <br />
               goghnānāṃ ca kṛtaghnānāṃ mitravisrambhaghātinām //
                <span class="ref">SvaT_10.56</span></p>
            
            
            <p id="SvaT_10.57">
               suvarṇabhūmihartṝṇāṃ śaucācāranivartinām <br />
               dayādākṣiṇyahīnānāṃ paiśunyānṛtacetasām //
                <span class="ref">SvaT_10.57</span></p>
            
            
            <p id="SvaT_10.58">
               narakāstu samākhyātās tv akarmapathavartinām <br />
               śubhakarmaratā lokā narake na patanti hi //
                <span class="ref">SvaT_10.58</span></p>
            
            
            <p id="SvaT_10.59">
               tatsamāsena vakṣyāmi yathāvadanupūrvaśaḥ <br />
               satyaṃ kṣāntirahiṃsā ca śaucaṃ snānamakalkatā //
                <span class="ref">SvaT_10.59</span></p>
            
            
            <p id="SvaT_10.60">
               dayālaulyaṃ ca yasyāsau narakānnādhigacchati <br />
               śānto dāntaḥ suhṛṣṭātmā tv anahaṃkāravānsamaḥ //
                <span class="ref">SvaT_10.60</span></p>
            
            
            <p id="SvaT_10.61">
               adrohī cānasūyaśca paraiśvarye ca niḥspṛhaḥ <br />
               amātsaryamamānitvaṃ śivabhaktiracāpalam //
                <span class="ref">SvaT_10.61</span></p>
            
            
            <p id="SvaT_10.62">
               japadhyānaratiḥ sthairyaṃ kārpaṇyasya ca varjanam <br />
               vratāni niyamāścaiva svādhyāyaśca tridaṃdhyatā //
                <span class="ref">SvaT_10.62</span></p>
            
            
            <p id="SvaT_10.63">
               sarvatra śraddadhānatvam ārjavaṃ hrīrmanasvitā <br />
               tejaḥ praśāntiḥ saṃtoṣo 'priyavākyavivarjanam //
                <span class="ref">SvaT_10.63</span></p>
            
            
            <p id="SvaT_10.64">
               samīkṣyakāritā nityaṃ manohaṃkāranigrahaḥ <br />
               adambhitvamamāyitvam akalko jñānaśīlatā //
                <span class="ref">SvaT_10.64</span></p>
            
            
            <p id="SvaT_10.65">
               pitṛdevārcane bhaktir gobrāhmaṇa śaraṇyatā <br />
               agnau homo gururdānaṃ jñānināṃ paryupāsanam //
                <span class="ref">SvaT_10.65</span></p>
            
            
            <p id="SvaT_10.66">
               ekānte ca ratirdhyānam ātmanyeva ca tuṣṭatā <br />
               avyāpāraḥ parārtheṣu audāsīnyamanāgasaḥ //
                <span class="ref">SvaT_10.66</span></p>
            
            
            <p id="SvaT_10.67">
               akrodhitvamanālasyām ete dharmāḥ prakīrtitāḥ <br />
               yastvetānbhajate bhāvān so 'mṛtatvāya kalpate //
                <span class="ref">SvaT_10.67</span></p>
            
            
            <p id="SvaT_10.68">
               naśyanti pauruṣāḥ pāśā ye 'pyanantāḥ prakīrtitāḥ <br />
               śivācāraratānāṃ tu dhārmikāṇāṃ hi dehinām //
                <span class="ref">SvaT_10.68</span></p>
            
            
            <p id="SvaT_10.69">
               tasmādevaṃ tu vijñāya mano dharme niyojayet <br />
               yasya cittamasaṃbhrāntaṃ nirvikalpamakalmaṣam //
                <span class="ref">SvaT_10.69</span></p>
            
            
            <p id="SvaT_10.70">
               sa yāti paramāṃllokān narakāṃśca na paśyati <br />
               yasya buddhirasaṃmūḍhā sarvabhūteṣvapātakī //
                <span class="ref">SvaT_10.70</span></p>
            
            
            <p id="SvaT_10.71">
               akalkavānsattvavānyo narakānsa na paśyati <br />
               jitāni yenendriyāṇi mano yasya vaśe sthitam //
                <span class="ref">SvaT_10.71</span></p>
            
            
            <p id="SvaT_10.72">
               tajjayena jitaṃ sarvaṃ trailokyaṃ sacarācaram <br />
               svakārye parakārye vā yasya buddhiḥ sthirā bhavet //
                <span class="ref">SvaT_10.72</span></p>
            
            
            <p id="SvaT_10.73">
               etadeva hi pāṇḍityaṃ śeṣāḥ pustakavācakāḥ <br />
               ityeṣa tāntriko nyāyaḥ kathitastu samāsataḥ //
                <span class="ref">SvaT_10.73</span></p>
            
            
            <p id="SvaT_10.74">
               atāntrikāṇāmanyeṣāṃ parisaṃkhyā na vidyate <br />
               śivaśāstraratā ye tu gurubhaktiparāyaṇāḥ //
                <span class="ref">SvaT_10.74</span></p>
            
            
            <p id="SvaT_10.75">
               paratattvavido ye tu na teṣāṃ duritaṃ bhavet <br />
               eteṣāṃ narakāṇāṃ tu pradhānāni nibodha me //
                <span class="ref">SvaT_10.75</span></p>
            
            
            <p id="SvaT_10.76">
               pañcatriṃśattu narakāḥ caturbhedāḥ prakīrtitāḥ <br />
               catvāriṃśacchataṃhyetat samāsātparikīrtitam //
                <span class="ref">SvaT_10.76</span></p>
            
            
            <p id="SvaT_10.77">
               tairviśuddhairviśuddhyanti pañcāśatkoṭayastu tāḥ <br />
               pañcatriṃśadyadā vaite dvātriṃśadvā viśodhitāḥ //
                <span class="ref">SvaT_10.77</span></p>
            
            
            <p id="SvaT_10.78">
               catvāriṃśacchataṃ śuddhaṃ tadetatsyādvarānane <br />
               tribhiḥ śuddhaistu dvātriṃśac chuddhā eva bhavanti hi //
                <span class="ref">SvaT_10.78</span></p>
            
            
            <p id="SvaT_10.79">
               teṣāṃ nāmāni vakṣyāmi trayāṇāṃ varavarṇini <br />
               avīciścaiva vikhyātaḥ kumbhīpākaśca dāruṇaḥ //
                <span class="ref">SvaT_10.79</span></p>
            
            
            <p id="SvaT_10.80">
               mahārauravarājaśca sthānaṃ teṣāṃ nibodha me <br />
               adhomadhyordhvabhāgeṣu saṃsthitāste yathākramam //
                <span class="ref">SvaT_10.80</span></p>
            
            
            <p id="SvaT_10.81">
               vyāptiṃ teṣāṃ pravakṣyāmi yathāvadanupūrvaśaḥ <br />
               narakaikādaśagatam avīciṃ śodhayetpriye //
                <span class="ref">SvaT_10.81</span></p>
            
            
            <p id="SvaT_10.82">
               ātmanā dvādaśaṃ devi kumbhīpākaṃ viśodhayet <br />
               mahārauravasaṃjñaṃ cāpy evameva na saṃśayaḥ //
                <span class="ref">SvaT_10.82</span></p>
            
            
            <p id="SvaT_10.83">
               pañcatriṃśatpravakṣyāmi samāsena varānane <br />
               avīciḥ kriminicayo nadī vaitaraṇī tathā //
                <span class="ref">SvaT_10.83</span></p>
            
            
            <p id="SvaT_10.84">
               lohaśca śalmaliścaivāpy asiparvata eva ca <br />
               socchvāsaśca nirucchvāsaḥ pūtimāṃsaḥ parastathā //
                <span class="ref">SvaT_10.84</span></p>
            
            
            <p id="SvaT_10.85">
               taptatrapuḥ kṣārakūpo jatulepastathaiva ca <br />
               antarbhūtā avīcau tu kumbhīpākasya śrūyatām //
                <span class="ref">SvaT_10.85</span></p>
            
            
            <p id="SvaT_10.86">
               asthibhaṅgaḥ krakacachedaḥ kūpaścāpi kaṭaṅkaṭaḥ <br />
               vasāmiśrohyayastuṇḍas trapulepaḥ prakīrtitaḥ //
                <span class="ref">SvaT_10.86</span></p>
            
            
            <p id="SvaT_10.87">
               kumbhīpākaśca vijñeyas tīkṣṇāsiśca tathaiva ca <br />
               tapralohaśca vijñeyaḥ kṣuradhārapathastathā //
                <span class="ref">SvaT_10.87</span></p>
            
            
            <p id="SvaT_10.88">
               aśaniśca sutaptaśca dvādaśaite prakīrtitāḥ <br />
               ekādaśāntarvijñeyāḥ kumbhīpākasya dāruṇāḥ //
                <span class="ref">SvaT_10.88</span></p>
            
            
            <p id="SvaT_10.89">
               mahārauravarāje ca ata ūrdhvaṃ nibodha me <br />
               kālasūtro mahāpadmaḥ kumbhaḥ saṃjīvanekṣukau //
                <span class="ref">SvaT_10.89</span></p>
            
            
            <p id="SvaT_10.90">
               pāśo 'mbareṣakaścaiva ayaḥpaṭṭastathaiva ca <br />
               daṇḍayantrastvamedhyaśca ghorarūpastathāparaḥ //
                <span class="ref">SvaT_10.90</span></p>
            
            
            <p id="SvaT_10.91">
               mahāraurava eteṣām upariṣṭādvyavasthitaḥ <br />
               avīcau kṛminarakān kumbhīpāke sudāruṇān //
                <span class="ref">SvaT_10.91</span></p>
            
            
            <p id="SvaT_10.92">
               mahārauravake 'medhyān antarbhūtānvicintayet <br />
               dvātriṃśannarakāṇāṃ ca mānaṃ caiva nibodha me //
                <span class="ref">SvaT_10.92</span></p>
            
            
            <p id="SvaT_10.93">
               navanavatirlakṣāṇi ekaikasyocchrayaḥ smṛtaḥ <br />
               lakṣamātrāntarā jñeyā dvātriṃśaccāpyanukramāt //
                <span class="ref">SvaT_10.93</span></p>
            
            
            <p id="SvaT_10.94">
               eteṣāmupariṣṭāttu prabhutvena varānane <br />
               yogaiśvaryaguṇopetaḥ kūṣmāṇḍādhipatiḥ sthitaḥ //
                <span class="ref">SvaT_10.94</span></p>
            
            
            <p id="SvaT_10.95">
               navanavatirlakṣāṇi puraṃ tasya prakīrtitam <br />
               tasyopariṣṭātpātālān kathayāmi samāsataḥ //
                <span class="ref">SvaT_10.95</span></p>
            
            
            <p id="SvaT_10.96">
               ābhāsaṃ varatālaṃ ca śarkaraṃ ca gabhastimat <br />
               mahātalaṃ ca sutalaṃ rasātalamataḥ param //
                <span class="ref">SvaT_10.96</span></p>
            
            
            <p id="SvaT_10.97">
               sauvarṇamaṣṭamaṃ jñeyaṃ sarvakāmasamanvitam <br />
               ābhāsādyāvatsauvarṇaṃ pramāṇaṃ kathayāmi te //
                <span class="ref">SvaT_10.97</span></p>
            
            
            <p id="SvaT_10.98">
               sahasranavakotsedham ekaikaṃ tu purottamam <br />
               ekaikasyāntaraṃ jñeyaṃ sahasraparisaṃkhyayā //
                <span class="ref">SvaT_10.98</span></p>
            
            
            <p id="SvaT_10.99">
               chatrākārāṇi sarvāṇi teṣāṃ vai bhuvanāni tu <br />
               sarvakāmaiḥ sametāni guṇaiḥ sarvairyutāni tu //
                <span class="ref">SvaT_10.99</span></p>
            
            
            <p id="SvaT_10.100">
               hemaprākāraśikharaiś chatradhvajasamākulaiḥ <br />
               kiṅkiṇījālamukharais toraṇāṭṭālamaṇḍitaiḥ //
                <span class="ref">SvaT_10.100</span></p>
            
            
            <p id="SvaT_10.101">
               nirgamaiḥ sagavākṣaiśca divyavastravibhūṣitaiḥ <br />
               tantrīmurajavādyaiśca geyatūryaravākulaiḥ //
                <span class="ref">SvaT_10.101</span></p>
            
            
            <p id="SvaT_10.102">
               nānābhuvanapaṅktyoghaiḥ sarvaratnasamujjvalaiḥ <br />
               prāsādaistuṅgaśikharaiś candrātapasamaprabhaiḥ //
                <span class="ref">SvaT_10.102</span></p>
            
            
            <p id="SvaT_10.103">
               rathyāmārgavarārāmaiḥ sadāpuṣpaphalānvitaiḥ <br />
               kokilārāvamadhuraiḥ śikhiṣaṭpadasevitaiḥ //
                <span class="ref">SvaT_10.103</span></p>
            
            
            <p id="SvaT_10.104">
               haṃsakāraṇḍavākīrṇaiś cakravākopaśobhitaiḥ <br />
               sārasārāvasaṃghuṣṭapadminīṣaṇḍamaṇḍitaiḥ //
                <span class="ref">SvaT_10.104</span></p>
            
            
            <p id="SvaT_10.105">
               taḍāgaiḥ svacchatoyāḍhyair dīrghikābhiryutāni tu <br />
               puruṣaiśca mahākāyair mahābalaparākramaiḥ //
                <span class="ref">SvaT_10.105</span></p>
            
            
            <p id="SvaT_10.106">
               sarvaiśvaryasvarūpāḍhyaiḥ sarvalakṣaṇasaṃyutaiḥ <br />
               divyavastraiḥ sutāmbūlair divyagandhānulepanaiḥ //
                <span class="ref">SvaT_10.106</span></p>
            
            
            <p id="SvaT_10.107">
               divyābharaṇasaṃyuktair mukuṭai ratnamaṇḍitaiḥ <br />
               śivārādhanasaktā ye tatprasādena sādhakāḥ //
                <span class="ref">SvaT_10.107</span></p>
            
            
            <p id="SvaT_10.108">
               te viśanti mahādevi pātālaṃ siddhasevitam <br />
               rasaṃ rasāyanaṃ divyaṃ siddhadravyaṃ labhanti te //
                <span class="ref">SvaT_10.108</span></p>
            
            
            <p id="SvaT_10.109">
               krīḍanti cānye satataṃ divyānāṃ yoṣitāṃ gaṇaiḥ <br />
               kāminaḥ kāmarūpaistu mattamātaṅgagāmibhiḥ //
                <span class="ref">SvaT_10.109</span></p>
            
            
            <p id="SvaT_10.110">
               sarvābharaṇasaṃyuktaiḥ kāmaśāstrasupeśalaiḥ <br />
               divyavastraparīdhānaiḥ stanabhārasamānataiḥ //
                <span class="ref">SvaT_10.110</span></p>
            
            
            <p id="SvaT_10.111">
               madhyakṣāmaiḥ prasannāsyais taralāyatalocanaiḥ <br />
               sakiṅkiṇīnitambaiśca hārakeyūraśobhitaiḥ //
                <span class="ref">SvaT_10.111</span></p>
            
            
            <p id="SvaT_10.112">
               sugandhigandhaliptāṅgaiḥ kāñcīmekhalamaṇḍitaiḥ <br />
               evaṃ te kathitā devi pātālāntaravāsinaḥ //
                <span class="ref">SvaT_10.112</span></p>
            
            
            <p id="SvaT_10.113">
               trayo 'surāstathā nāgā rākṣasāśca vibhāgataḥ <br />
               ekaikatra ca pātāle kathitāste varānane //
                <span class="ref">SvaT_10.113</span></p>
            
            
            <p id="SvaT_10.114">
               pātālasaptake jñeyās tathānye bhuvanādhipāḥ <br />
               balohyatibalaścaiva balavānbalavikramaḥ //
                <span class="ref">SvaT_10.114</span></p>
            
            
            <p id="SvaT_10.115">
               subalo balabhadraśca balādhyakṣaśca kīrtitāḥ <br />
               etaiḥ śuddhairime śuddhāḥ saptapātālavāsinaḥ //
                <span class="ref">SvaT_10.115</span></p>
            
            
            <p id="SvaT_10.116">
               yadūrdhve caiva sauvarṇaṃ pātālaṃ parikīrtitam <br />
               tatra vasatyasau devo hāṭakaḥ parameśvaraḥ //
                <span class="ref">SvaT_10.116</span></p>
            
            
            <p id="SvaT_10.117">
               purakoṭisahasraistu samantātparivāritaḥ <br />
               siddhairudragaṇairdivyair bhaginīmātṛbhirvṛtaḥ //
                <span class="ref">SvaT_10.117</span></p>
            
            
            <p id="SvaT_10.118">
               yoginīyogakanyābhī rudraiścaiva sakanyakaiḥ <br />
               siddhadravyasamairmantraiś cintāmaṇirasāyanaiḥ //
                <span class="ref">SvaT_10.118</span></p>
            
            
            <p id="SvaT_10.119">
               siddhavidyāsamṛddhaṃ vai hāṭakeśasya mandiram <br />
               haṭhatpraveśayellokāṃ stadbhāvagatamānasān //
                <span class="ref">SvaT_10.119</span></p>
            
            
            <p id="SvaT_10.120">
               tenāsau hāṭakaḥ prokto devadevo maheśvaraḥ <br />
               tasyordhve tu sahasrāṇi yojanānāṃ tu viṃśatiḥ //
                <span class="ref">SvaT_10.120</span></p>
            
            
            <p id="SvaT_10.121">
               bhūkaṭāhaḥ samuddiṣṭaḥ samantāttu varānane <br />
               ato bhagavatī pṛthvī nānājanapadākulā //
                <span class="ref">SvaT_10.121</span></p>
            
            
            <p id="SvaT_10.122">
               tasyā madhye mahāmeruḥ sauvarṇaśca varānane <br />
               tasyācalasya vistāram ūrdhvādhaḥ kathayāmi te //
                <span class="ref">SvaT_10.122</span></p>
            
            
            <p id="SvaT_10.123">
               yojanānāṃ sahasrāṇi caturaśītirucchritaḥ <br />
               ṣoḍaśaiva sahasrāṇi adhobhāge praropitaḥ //
                <span class="ref">SvaT_10.123</span></p>
            
            
            <p id="SvaT_10.124">
               tānyeva mūlavistāraḥ dviguṇo mūrdhavistaraḥ <br />
               tasyordhve tu sabhā divyā nāmnā caiva manovatī //
                <span class="ref">SvaT_10.124</span></p>
            
            
            <p id="SvaT_10.125">
               caturdaśasahasrāṇi yojanānāṃ pramāṇataḥ <br />
               sarvaratnasuśobhāḍhyā strīsahasrasamanvitā //
                <span class="ref">SvaT_10.125</span></p>
            
            
            <p id="SvaT_10.126">
               sarvabhogagaṇopetā brahmaṇastu mahātmanaḥ <br />
               siddhavidyādharākīrṇā ṛṣibhiḥ parivāritā //
                <span class="ref">SvaT_10.126</span></p>
            
            
            <p id="SvaT_10.127">
               tasyā īśānadigbhāge jyotiṣkaṃ śikharaṃ smṛtam <br />
               sūryakoṭipratīkāśaṃ gaṇaprathamasevitam //
                <span class="ref">SvaT_10.127</span></p>
            
            
            <p id="SvaT_10.128">
               sarvartukusumopetaṃ devagandharvasevitam <br />
               strīsahasrasamākīrṇaṃ sarvaiśvaryasamanvitam //
                <span class="ref">SvaT_10.128</span></p>
            
            
            <p id="SvaT_10.129">
               tatrāste bhagavāndevas tryambakaḥ parameśvaraḥ <br />
               lokapālairvṛto 'sau hi brahmaviṣṇvindranāyakaḥ //
                <span class="ref">SvaT_10.129</span></p>
            
            
            <p id="SvaT_10.130">
               mamāṃśaṃ taṃ vijānīyāḥ surasiddhanamaskṛtam <br />
               adhikāraṃ prakurute parecchāsaṃpracoditaḥ //
                <span class="ref">SvaT_10.130</span></p>
            
            
            <p id="SvaT_10.131">
               sabhāyā brahmaṇo 'dhastāt sahasrāṇi caturdaśa <br />
               yojanānāṃ parityajya cakravāṭaḥ samantataḥ //
                <span class="ref">SvaT_10.131</span></p>
            
            
            <p id="SvaT_10.132">
               svargāṣṭakaṃ samuddiṣṭaṃ tatra tiṣṭanti lokapāḥ <br />
               pūrveṇendrasya vikhyātā purī nāmnāmarāvatī //
                <span class="ref">SvaT_10.132</span></p>
            
            
            <p id="SvaT_10.133">
               tejovatī tathāgneyyāṃ citrabhānoḥ prakīrtitā <br />
               dakṣiṇe yamarājasya nāmnā saṃyamanī purī //
                <span class="ref">SvaT_10.133</span></p>
            
            
            <p id="SvaT_10.134">
               kṛṣṇāṅgārā tu naiṛtyāṃ rākṣaseśasya kīrtitā <br />
               paścimena jaleśasya nāmnā śuddhavatī smṛtā //
                <span class="ref">SvaT_10.134</span></p>
            
            
            <p id="SvaT_10.135">
               vāyavyāṃ tu purī vāyor nāmnā gandhavahā priye <br />
               uttareṇāpi somasya purī nāmnā mahodayā //
                <span class="ref">SvaT_10.135</span></p>
            
            
            <p id="SvaT_10.136">
               aiśānyāmīśarājasya purī nāmnā yaśovatī <br />
               etāsāmuttare devi śṛṇu ṣaḍviṃśatiṃ purīḥ //
                <span class="ref">SvaT_10.136</span></p>
            
            
            <p id="SvaT_10.137">
               dakṣiṇenāmarāvatyāḥ kāmavatyapsaraḥ purī <br />
               sauvarṇī siddhasaṅghānāṃ tasyā vai dakṣiṇena tu //
                <span class="ref">SvaT_10.137</span></p>
            
            
            <p id="SvaT_10.138">
               tasyā vai dakṣiṇenānyā padmarāgopaśobhitā <br />
               ādityānāṃ purīkhyātā nāmnācāṃśumatī śubhā //
                <span class="ref">SvaT_10.138</span></p>
            
            
            <p id="SvaT_10.139">
               sādhyānāṃ rājatī divyā khyātā vai kusumāvatī <br />
               vahneḥ paścimadigbhāge viśveṣāṃ revatī purī //
                <span class="ref">SvaT_10.139</span></p>
            
            
            <p id="SvaT_10.140">
               tasyāstu paścime devi divyā vai viśvakarmaṇaḥ <br />
               paścime dharmarājasya mātṛnandā purī smṛtā //
                <span class="ref">SvaT_10.140</span></p>
            
            
            <p id="SvaT_10.141">
               krīḍanti mātarastatra madhupānavighūrṇitāḥ <br />
               rudrāṇāṃ paścime tasyā rohitā nāma kāñcanī //
                <span class="ref">SvaT_10.141</span></p>
            
            
            <p id="SvaT_10.142">
               tatra śūladharā rudrā yamasya paricārakāḥ <br />
               tasyāḥ paścimato jñeyā nāmnā guṇavatī purī //
                <span class="ref">SvaT_10.142</span></p>
            
            
            <p id="SvaT_10.143">
               ekādaśānāṃ rudrāṇāṃ vajraprākāratoraṇā <br />
               nirṛteḥ pūrvabhāge tu piṅgalā nāma vai purī //
                <span class="ref">SvaT_10.143</span></p>
            
            
            <p id="SvaT_10.144">
               svakarmasaṃjñā deveśi piśācāstatra saṃsthitāḥ <br />
               nairṛtyuttarasāmīpye purī kṛṣṇāvatī smṛtā //
                <span class="ref">SvaT_10.144</span></p>
            
            
            <p id="SvaT_10.145">
               nistriṃśā nāma tatraiva vasanti rākṣasāḥ sadā <br />
               tasyā apyuttare bhāge purī haimī sukhāvatī //
                <span class="ref">SvaT_10.145</span></p>
            
            
            <p id="SvaT_10.146">
               mitro vasati tatraiva bahubhṛtyajanāvṛtaḥ <br />
               tasyā apyuttare haimī gāndharvī nāma viśṛtā //
                <span class="ref">SvaT_10.146</span></p>
            
            
            <p id="SvaT_10.147">
               vasanti tatra gandharvā divyakanyāsamāvṛtāḥ <br />
               daśakoṭisahasrāṇi teṣāṃ saṃkhyā prakīrtitā //
                <span class="ref">SvaT_10.147</span></p>
            
            
            <p id="SvaT_10.148">
               bhūtānāṃ siddhasenā tu varuṇasya tu dakṣiṇe <br />
               hemasaṃjñā vasūnāṃ tu varuṇasyāpi cottare //
                <span class="ref">SvaT_10.148</span></p>
            
            
            <p id="SvaT_10.149">
               tasyāstūttarato devi nāmnā siddhavatī purī <br />
               sarvavidyādharāṇāṃ tu sā purī parikīrtitā //
                <span class="ref">SvaT_10.149</span></p>
            
            
            <p id="SvaT_10.150">
               vāyordakṣiṇato devi siddhā nāmnā purī smṛtā <br />
               vasanti kinnarāstatra purairhemārkasaprabhaiḥ //
                <span class="ref">SvaT_10.150</span></p>
            
            
            <p id="SvaT_10.151">
               vāyoḥ pūrveṇa gāndharvī haimī citrarathasya tu <br />
               gandharvarājamukhyasya divyagandharvanāditā //
                <span class="ref">SvaT_10.151</span></p>
            
            
            <p id="SvaT_10.152">
               āste bhagavatī sākṣāt saprasvaravibhūṣitā <br />
               grāmatrayaparīdhānā jātimekhalamaṇḍitā //
                <span class="ref">SvaT_10.152</span></p>
            
            
            <p id="SvaT_10.153">
               mūrcchanātānacitrāṅgī nānātālakalodayā <br />
               lakṣaṇavyañjanopetā madhyamenāvaguṇṭhitā //
                <span class="ref">SvaT_10.153</span></p>
            
            
            <p id="SvaT_10.154">
               gandharvairgīyamānā sā tatra devī sarasvatī <br />
               nāradādyaiśca ṛṣibhir nāgakinnarasevitā //
                <span class="ref">SvaT_10.154</span></p>
            
            
            <p id="SvaT_10.155">
               tasyāḥpūrveṇa citrā vai tumbururnāradasya ca <br />
               somasya paścātpramadā guhyakānāṃ purī smṛtā //
                <span class="ref">SvaT_10.155</span></p>
            
            
            <p id="SvaT_10.156">
               pūrveṇaiva tu somasya nāmnā citravatī purī <br />
               sarvadhātumayī citrā kuberasya mahātmanaḥ //
                <span class="ref">SvaT_10.156</span></p>
            
            
            <p id="SvaT_10.157">
               ṣaḍviṃśatisahasraistu koṭīnāṃ parivāritaḥ <br />
               yakṣāṇāmuttamaḥ śrīmān āste bhogairanuttamaiḥ //
                <span class="ref">SvaT_10.157</span></p>
            
            
            <p id="SvaT_10.158">
               tasyā pūrve śubhā nāmnā jāmbūnadamayī purī <br />
               tatra vai karmadevāstu devatvaṃ karmaṇā gatāḥ //
                <span class="ref">SvaT_10.158</span></p>
            
            
            <p id="SvaT_10.159">
               paścimeneśarājasya viṣṇorvai śrīmatī purī <br />
               tatrāste śrīpatiḥ śrīmān atasīpuṣpasannibhaḥ //
                <span class="ref">SvaT_10.159</span></p>
            
            
            <p id="SvaT_10.160">
               śaṅkhacakragadāpāṇiḥ pītavāsā janārdanaḥ <br />
               īśasya dakṣiṇebhāge nāmnā padmavatī purī //
                <span class="ref">SvaT_10.160</span></p>
            
            
            <p id="SvaT_10.161">
               mahāpadmopaviṣṭasya padmamālādharasya tu <br />
               padmapatrāyatākṣasya brahmaṇaḥ padmajanmanaḥ //
                <span class="ref">SvaT_10.161</span></p>
            
            
            <p id="SvaT_10.162">
               tasyā dakṣiṇato devi nāmnā kāmasukhāvatī <br />
               aśvinau tatra deveśi tathā dhanvantariḥ sthitaḥ //
                <span class="ref">SvaT_10.162</span></p>
            
            
            <p id="SvaT_10.163">
               uttaretvamarāvatyā mahāmegheti viśrutā <br />
               vināyakānāṃ sā divyā vasatistatra kalpitā //
                <span class="ref">SvaT_10.163</span></p>
            
            
            <p id="SvaT_10.164">
               daśakoṭisahasrāṇi vīryavantaḥ śubhāstathā <br />
               vināyakā mahādīptā agnijvalitatejasaḥ //
                <span class="ref">SvaT_10.164</span></p>
            
            
            <p id="SvaT_10.165">
               asurāṇāṃ vadhārthāya aṅguṣṭhānnirmitā mayā <br />
               evaṃvidhairadhaścordhvaṃ meruḥ puravarairvṛtaḥ //
                <span class="ref">SvaT_10.165</span></p>
            
            
            <p id="SvaT_10.166">
               puryaśca yāḥ samākhyātā meroścaiva samantataḥ <br />
               purakoṭisahasraistu sarvāstāḥ saṃbhṛtāḥ priye //
                <span class="ref">SvaT_10.166</span></p>
            
            
            <p id="SvaT_10.167">
               sarvaiśvaryasusaṃpūrṇāḥ sarvaratnasamujjvalāḥ <br />
               divyastrībhiḥ samākīrṇā divyapuṃbhiḥ samākulāḥ //
                <span class="ref">SvaT_10.167</span></p>
            
            
            <p id="SvaT_10.168">
               ānandaḥ satataṃ devi devānāṃ ca pure pure <br />
               vimānanagarārāmaiś caturodyānamaṇḍapaiḥ //
                <span class="ref">SvaT_10.168</span></p>
            
            
            <p id="SvaT_10.169">
               chatradhvajapatākābhir gajavājisamākulaiḥ <br />
               dvandvabhīnandiśabdaiśca śaṅkhakāhalaniḥsvanaiḥ //
                <span class="ref">SvaT_10.169</span></p>
            
            
            <p id="SvaT_10.170">
               gītanṛttaistathākīrṇaṃ devānāṃ mandiraṃ sadā <br />
               iṣṭāpūrtaratā devi ye narā puṇyabhārate //
                <span class="ref">SvaT_10.170</span></p>
            
            
            <p id="SvaT_10.171">
               tryambakaṃ sakṛdarcanti meruṃ gacchanti te narāḥ <br />
               gaṅgātoyasusaṃsiktāḥ krīḍanti surasattamāḥ //
                <span class="ref">SvaT_10.171</span></p>
            
            
            <p id="SvaT_10.172">
               kathaṃ gaṅgāsamutpannā surasiddhanamaskṛtā <br />
               kathayasva prasādena samāsātsurasattama //
                <span class="ref">SvaT_10.172</span></p>
            
            
            <p id="SvaT_10.173">
               gaṅgāyāśca samutpattiṃ kathayiṣyāmi suvrate <br />
               jaganmātā mahādevi mama patnī purā hi sā //
                <span class="ref">SvaT_10.173</span></p>
            
            
            <p id="SvaT_10.174">
               mamanetrodakaṃ caiva karajaiśchādite mama <br />
               punarudghāṭite netre jaganmātaḥ purā tvayā //
                <span class="ref">SvaT_10.174</span></p>
            
            
            <p id="SvaT_10.175">
               mannetrebhyo 'sravattoyaṃ tvadīyāṅgulibhiḥ priye <br />
               daśadhā niḥsṛtā gaṅgā kapālāvaraṇe mama //
                <span class="ref">SvaT_10.175</span></p>
            
            
            <p id="SvaT_10.176">
               saptaiva saṃsthitāstatra ekā viṣṇupure sthitā <br />
               dvitīyā brahmalokordhve tṛtīyā satyalokagā //
                <span class="ref">SvaT_10.176</span></p>
            
            
            <p id="SvaT_10.177">
               svarge caivapunaḥ sā vai saṃsthitā somamaṇḍale <br />
               somāccaiva viniḥ sṛtya purakāśe vyavasthitā //
                <span class="ref">SvaT_10.177</span></p>
            
            
            <p id="SvaT_10.178">
               tato 'haṃ saṃstuto devi brahmaviṣṇupuraḥsaraiḥ <br />
               gaṅgānadīṃ mahāpuṇyāṃ martyānāṃ hitakāmyayā //
                <span class="ref">SvaT_10.178</span></p>
            
            
            <p id="SvaT_10.179">
               avatārya mahādeva martyalokaṃ visarjaya <br />
               tato mayā sureśāni proktā sā tvaparājitā //
                <span class="ref">SvaT_10.179</span></p>
            
            
            <p id="SvaT_10.180">
               lokānāṃ tu hitārthāya āgaccha surasundari <br />
               āgatya mama mūrdhānaṃ merumūrdhni punargatā //
                <span class="ref">SvaT_10.180</span></p>
            
            
            <p id="SvaT_10.181">
               tasmānnirgatya deveśi caturdikṣūdadhiṃ gatā <br />
               pūrve sītā samuddiṣṭā suvahā dakṣiṇena tu //
                <span class="ref">SvaT_10.181</span></p>
            
            
            <p id="SvaT_10.182">
               sunandā paścime bhāge bhadrasomā tathottare <br />
               mandarastu mahādevi gandhamādanasaṃjñakaḥ //
                <span class="ref">SvaT_10.182</span></p>
            
            
            <p id="SvaT_10.183">
               vipulaśca supārśvaśca pūrvādyā uttarāntakāḥ <br />
               viṣkambhāśca samākhyātāḥ varṇāṃścaiva nibodha me //
                <span class="ref">SvaT_10.183</span></p>
            
            
            <p id="SvaT_10.184">
               sitaṃ caiva haridrābhaṃ nīlaṃ dāḍimasaprabham <br />
               prāgviṣkambhasamīpe tu nāmnā citrarathaṃ vanam //
                <span class="ref">SvaT_10.184</span></p>
            
            
            <p id="SvaT_10.185">
               tatrāruṇodakaṃ nāma taḍāgaṃ padmamaṇḍitam <br />
               gandhamādanasāmīpye nandanaṃ tu mahāvanam //
                <span class="ref">SvaT_10.185</span></p>
            
            
            <p id="SvaT_10.186">
               tasyamadhye 'mbujacchannaṃ mānasaṃ tu sarovaram <br />
               vipulasya samīpe tu vaibhrājaṃ tu mahāvanam //
                <span class="ref">SvaT_10.186</span></p>
            
            
            <p id="SvaT_10.187">
               sitodaṃ tasya madhye tu taḍāgaṃ vimalodakam <br />
               vanaṃ pitṛvanaṃ nāma svapārśvasya samīpataḥ //
                <span class="ref">SvaT_10.187</span></p>
            
            
            <p id="SvaT_10.188">
               tasyāntastu mahābhadraṃ taḍāgaṃ ca manoramam <br />
               kalpadrumāṃśca caturaḥ kathayāmi nibodha tān //
                <span class="ref">SvaT_10.188</span></p>
            
            
            <p id="SvaT_10.189">
               mandare 'tha kadambaṃ syān mastake tu vyavasthitam <br />
               sahasrayojanāyāmaṃ śākhāpañcaśatocchritam //
                <span class="ref">SvaT_10.189</span></p>
            
            
            <p id="SvaT_10.190">
               puṣpaiḥ kumbhapramāṇaiśca bhrājate tatsupuṣpitam <br />
               tatpramāṇā smṛtā jambūr gandhamādanamūrdhani //
                <span class="ref">SvaT_10.190</span></p>
            
            
            <p id="SvaT_10.191">
               tasyāḥ phalasamūhottho raso jñeyo 'mṛtopamaḥ <br />
               tena jambūnadī jātā priye vegavatī bhṛśam //
                <span class="ref">SvaT_10.191</span></p>
            
            
            <p id="SvaT_10.192">
               meruṃ pradakṣiṇīkṛtya jambūmūlaṃ viśetsvakam <br />
               tatsaṃparkātsamutpannaṃ kanakaṃ devabhūṣaṇam //
                <span class="ref">SvaT_10.192</span></p>
            
            
            <p id="SvaT_10.193">
               tena jāmbūnadaṃ loke jñāyate bhūṣaṇottamam <br />
               tatra vṛkṣālatāgulmāḥ pakṣiṇaḥ śvāpadādayaḥ //
                <span class="ref">SvaT_10.193</span></p>
            
            
            <p id="SvaT_10.194">
               jāmbūnadamayāḥ sarve ye cānye tatravāsinaḥ <br />
               vipule 'pi tathāśvatthaḥ ketumāla iti śrutaḥ //
                <span class="ref">SvaT_10.194</span></p>
            
            
            <p id="SvaT_10.195">
               tasyendreṇāsurāñjitvā ratnamālā pralambitā <br />
               tenāsau ketumāleti khyātaḥ siddhaniṣevitaḥ //
                <span class="ref">SvaT_10.195</span></p>
            
            
            <p id="SvaT_10.196">
               nyagrodhaśca supārśve tu tattulyaḥ parikīrtitaḥ <br />
               anekaguṇasaṃpanno meruḥ khyātaḥ samāsataḥ //
                <span class="ref">SvaT_10.196</span></p>
            
            
            <p id="SvaT_10.197">
               tatpārśvasthānpriye deśān kāthayāmi samāsataḥ <br />
               merumadhyāccaturdikṣu lakṣārdhaṃ tu samāsataḥ //
                <span class="ref">SvaT_10.197</span></p>
            
            
            <p id="SvaT_10.198">
               lavaṇodadhiparyantaṃ jambudvīpaṃ samantataḥ <br />
               parvatāntaritāstatra nava bhāgā bhavanti hi //
                <span class="ref">SvaT_10.198</span></p>
            
            
            <p id="SvaT_10.199">
               dakṣiṇe caiva digbhāge trayo jñeyā mahīdharāḥ <br />
               niṣadho hemakūṭaśca himavāniti te trayaḥ //
                <span class="ref">SvaT_10.199</span></p>
            
            
            <p id="SvaT_10.200">
               uttare cāpi merustu nīlaḥ śveto 'tha śṛṅgavān <br />
               prāk paścimāyātā hyete ṣaḍeva tu mahīdharāḥ //
                <span class="ref">SvaT_10.200</span></p>
            
            
            <p id="SvaT_10.201">
               nīlaśca niṣadhaścaiva lakṣayāmau prakīrtitau <br />
               śvetaśca hemakūṭaśca sahasranavatiḥ smṛtau //
                <span class="ref">SvaT_10.201</span></p>
            
            
            <p id="SvaT_10.202">
               himavān śṛṅgavāṃścaiva sahasrāśītireva tu <br />
               lavaṇodadhiparyantāḥ sahasradvayavistṛtāḥ //
                <span class="ref">SvaT_10.202</span></p>
            
            
            <p id="SvaT_10.203">
               kailāsayukto himavāṃs triśṛṅgaśca sajārudhiḥ <br />
               śṛṅgavāṃścandrakanibhaḥ sitaḥ śveto virājate //
                <span class="ref">SvaT_10.203</span></p>
            
            
            <p id="SvaT_10.204">
               nīlaratnamayo nīlo niṣadhaḥ padmarāgabhaḥ <br />
               sauvarṇo hemakūṭaśca himābho himavāniti //
                <span class="ref">SvaT_10.204</span></p>
            
            
            <p id="SvaT_10.205">
               pūrveṇa mālyavānmeroḥ parvatastu virājate <br />
               catustriṃśatsahasrāṇi yojanānāṃ sureśvari //
                <span class="ref">SvaT_10.205</span></p>
            
            
            <p id="SvaT_10.206">
               yāmyottarāyato bhāti sahasraṃ tasya vistṛtiḥ <br />
               tathaivāparadigbhāge tattulyo gandhamādanaḥ //
                <span class="ref">SvaT_10.206</span></p>
            
            
            <p id="SvaT_10.207">
               nīlaśca niṣadhaścaiva mālyavāngandhamādanaḥ <br />
               catvāriṃśatsahasrāṇi yojanānāṃ samucchritāḥ //
                <span class="ref">SvaT_10.207</span></p>
            
            
            <p id="SvaT_10.208">
               caturdikṣu gatau meror dvau dvau sīmāntaparvatau <br />
               jaṭharo hemakūṭastu pūrvabhāge vyavasthitau //
                <span class="ref">SvaT_10.208</span></p>
            
            
            <p id="SvaT_10.209">
               kailāso himavāṃścaiva dakṣabhāge vyavasthitau <br />
               niṣadhaḥ pāriyātraśca apareṇa mahīdharau //
                <span class="ref">SvaT_10.209</span></p>
            
            
            <p id="SvaT_10.210">
               jārudhiḥ śṛṅgavāṃścaiva uttareṇa vyavasthitau <br />
               meroḥ samantato ramyam ilāvṛtamudāhṛtam //
                <span class="ref">SvaT_10.210</span></p>
            
            
            <p id="SvaT_10.211">
               adhastāccakravāṭasya navasāhasravistṛtam <br />
               yojanānāṃ caturdikṣu caturaśraṃ samantataḥ //
                <span class="ref">SvaT_10.211</span></p>
            
            
            <p id="SvaT_10.212">
               nātapo bhānujastatra na ca somasya raśmayaḥ <br />
               prabhavanti hi lokānāṃ merorbhāsā prabhāsitam //
                <span class="ref">SvaT_10.212</span></p>
            
            
            <p id="SvaT_10.213">
               pratyagrāmbujapatrābhā janāścātīva komalāḥ <br />
               jambūrasaphalāhārā jarāmṛtyuvivarjitāḥ //
                <span class="ref">SvaT_10.213</span></p>
            
            
            <p id="SvaT_10.214">
               trayodaśābdasāhasraṃ teṣāmāyuḥ prakīrtitam <br />
               devagandharvasiddhāśca ṛṣayo 'tha vināyakāḥ //
                <span class="ref">SvaT_10.214</span></p>
            
            
            <p id="SvaT_10.215">
               gaṇamātṛbhaginyaśca vetālā rākṣasādayaḥ <br />
               evamādyairasaṃkhyātair vṛtaṃ caitadilāvṛtam //
                <span class="ref">SvaT_10.215</span></p>
            
            
            <p id="SvaT_10.216">
               gandhamādanavāruṇyāṃ samudrasya ca pūrvataḥ <br />
               ketumālamiti khyātaṃ varṣaṃ sarvaguṇottamam //
                <span class="ref">SvaT_10.216</span></p>
            
            
            <p id="SvaT_10.217">
               nīlotpaladalaśyāmā janāstatra suśobhanāḥ <br />
               panasasya rasaṃ pītvā jīvantyayutameva ca //
                <span class="ref">SvaT_10.217</span></p>
            
            
            <p id="SvaT_10.218">
               jayanto vardhamānaśca aśoko hariparvataḥ <br />
               viśālaḥ kambalaḥ kṛṣṇas tatra sapta kulādrayaḥ //
                <span class="ref">SvaT_10.218</span></p>
            
            
            <p id="SvaT_10.219">
               mālyavatpūrvabhāgena samudrasyāpareṇa tu <br />
               varṣaṃ bhadrāśvasaṃjñaṃ ca tatrāpi tvayutāyuṣaḥ //
                <span class="ref">SvaT_10.219</span></p>
            
            
            <p id="SvaT_10.220">
               janāścandrapratīkāśāḥ kālāmraphalabhojanāḥ <br />
               kaurañjaḥ śvetaparṇaśca nīlo mālāgrakastathā //
                <span class="ref">SvaT_10.220</span></p>
            
            
            <p id="SvaT_10.221">
               padmaścaiva samākhyātās tatra pañca kulādrayaḥ <br />
               dvātriṃśattu sahasrāṇi pūrvapaścāyate smṛte //
                <span class="ref">SvaT_10.221</span></p>
            
            
            <p id="SvaT_10.222">
               catustriṃśatsahasrāṇi dakṣiṇodaksamāyate <br />
               varṣe dve tu samākhyāte kuruvarṣanivāsinaḥ //
                <span class="ref">SvaT_10.222</span></p>
            
            
            <p id="SvaT_10.223">
               kuravonāmalokāste kuruvṛkṣaphalāśinaḥ <br />
               trayodaśasaharāṇi jīvanti sthirayauvanāḥ //
                <span class="ref">SvaT_10.223</span></p>
            
            
            <p id="SvaT_10.224">
               yugmaṃ yugmaṃ prasūyante viyogabhayavarjitāḥ <br />
               śyāmāpuṣpanibhāḥ snigdhāḥ surūpāḥ puruṣāḥ striyaḥ //
                <span class="ref">SvaT_10.224</span></p>
            
            
            <p id="SvaT_10.225">
               sarvaratnamayī bhūmir himavālukayā citā <br />
               navayojanasāhasraṃ dhanvākāraṃ prakīrtitam //
                <span class="ref">SvaT_10.225</span></p>
            
            
            <p id="SvaT_10.226">
               sūryakāntendukāntau ca dvau tatra kulaparvatau <br />
               kalpavṛkṣaḥ kururnāma tatraiva kusumojjvalaḥ //
                <span class="ref">SvaT_10.226</span></p>
            
            
            <p id="SvaT_10.227">
               tasya nāmnā tu tajjñeyaṃ kuruvarṣaṃ suśobhanam <br />
               tasyacottaradigbhāge praviśya lavaṇodadhim //
                <span class="ref">SvaT_10.227</span></p>
            
            
            <p id="SvaT_10.228">
               pañcayojanasāhasraṃ candradvīpaṃ prakīrtitam <br />
               tathā vāyavyadigbhāge praviśya lavaṇodadhim //
                <span class="ref">SvaT_10.228</span></p>
            
            
            <p id="SvaT_10.229">
               yojanānāṃ sahasrāṇi catvāryeva varānane <br />
               daśayojanasāhasraṃ dvīpaṃ bhadraṃ prakīrtitam //
                <span class="ref">SvaT_10.229</span></p>
            
            
            <p id="SvaT_10.230">
               bhadrākāramiti jñeyaṃ sarvakāmaphalapradam <br />
               ayutāyuṣo janāstatra divyāmṛtaphalāśinaḥ //
                <span class="ref">SvaT_10.230</span></p>
            
            
            <p id="SvaT_10.231">
               candrākhye 'pyayutaṃ cāyur jīvanti phalabhojinaḥ <br />
               śvetaśṛṅgavatoścaiva madhye jñeyaṃ hiraṇmayam //
                <span class="ref">SvaT_10.231</span></p>
            
            
            <p id="SvaT_10.232">
               lakucasya phalaṃ prāśya janāstatrendusannibhāḥ <br />
               jīvantyabdasahasrāṇi mānenārdhatrayodaśa //
                <span class="ref">SvaT_10.232</span></p>
            
            
            <p id="SvaT_10.233">
               nīlasyottaradigbhāge tathā śvetasya dakṣiṇe <br />
               ramyakaṃ nāma varṣaṃ tu nyagrodhaphalabhojanāḥ //
                <span class="ref">SvaT_10.233</span></p>
            
            
            <p id="SvaT_10.234">
               nīlotpaladalaśyāmā jarārogavivarjitāḥ <br />
               dvādaśābdasahasrāṇi teṣāmāyuḥ prakīrtitam //
                <span class="ref">SvaT_10.234</span></p>
            
            
            <p id="SvaT_10.235">
               navasāhasravistāraṃ ramyakaṃ ca hiraṇmayam <br />
               hemakūṭasya saumyena dakṣiṇe niṣadhasya tu //
                <span class="ref">SvaT_10.235</span></p>
            
            
            <p id="SvaT_10.236">
               harivarṣaṃ samākhyātaṃ raupyābhāstatra jantavaḥ <br />
               dvādaśaiva sahasrāṇi jīvantīkṣurasāśinaḥ //
                <span class="ref">SvaT_10.236</span></p>
            
            
            <p id="SvaT_10.237">
               atīva śobhanaṃ tacca navasāhasravistṛtam <br />
               hemakūṭasya yāmyena himavatastvathottare //
                <span class="ref">SvaT_10.237</span></p>
            
            
            <p id="SvaT_10.238">
               varṣaṃ kiṃpuruṣaṃ nāma tatrahemanibhā janāḥ <br />
               navavarṣasahasrāṇi jīvanti plakṣabhojanāḥ //
                <span class="ref">SvaT_10.238</span></p>
            
            
            <p id="SvaT_10.239">
               navaiva tu sahasrāṇi vistārastatra kīritaḥ <br />
               yāmye himācalendrasya uttare lavaṇodadheḥ //
                <span class="ref">SvaT_10.239</span></p>
            
            
            <p id="SvaT_10.240">
               bhārataṃ nāma varṣaṃ tu tatra cālpaṃ sukhaṃ smṛtam <br />
               janā rogabhayatrastā duḥkhitā mandasaṃpadaḥ //
                <span class="ref">SvaT_10.240</span></p>
            
            
            <p id="SvaT_10.241">
               surūpā mandarūpāśca subhagā durbhagāḥ pare <br />
               bhogino mandabhogāśca tathānye 'tyantaduḥkhitāḥ //
                <span class="ref">SvaT_10.241</span></p>
            
            
            <p id="SvaT_10.242">
               gaurāḥ śyāmāstathā kṛṣṇā babhravaḥ śvetapiṅgalāḥ <br />
               varṇajātiprabhedena nānākarmānurūpataḥ //
                <span class="ref">SvaT_10.242</span></p>
            
            
            <p id="SvaT_10.243">
               caturvarṇā antyajāśca jāyante bhāratāhvaye <br />
               svadeśabhāṣāyuktāni dvīpadvīpāntarāṇi ca //
                <span class="ref">SvaT_10.243</span></p>
            
            
            <p id="SvaT_10.244">
               paṇḍitāśca tathā mūrkhāḥ śilpavijñāninastathā <br />
               yogino jñāninaścaiva dharmiṣṭhāḥ pāpino 'pare //
                <span class="ref">SvaT_10.244</span></p>
            
            
            <p id="SvaT_10.245">
               yācakāścāpi jāyante dātāraścāpare janāḥ <br />
               preṣyā dāsāśca bahavo mānavāḥ satataṃ priye //
                <span class="ref">SvaT_10.245</span></p>
            
            
            <p id="SvaT_10.246">
               guṇastvekaḥ sthitastatra śubhāśubhaphalārjanam <br />
               naṣṭāsu vidyate kācid yugatrayamayī sthitiḥ //
                <span class="ref">SvaT_10.246</span></p>
            
            
            <p id="SvaT_10.247">
               caturyugavatī jñeyā bhāratākhye varānane <br />
               tatraiva yatkṛtaṃ karma śubhaṃ vā yadi vāśubham //
                <span class="ref">SvaT_10.247</span></p>
            
            
            <p id="SvaT_10.248">
               vasanti tena lokāśca śivādyavīcimadhyagāḥ <br />
               mahākālastathaikāmram evamādi varānane //
                <span class="ref">SvaT_10.248</span></p>
            
            
            <p id="SvaT_10.249">
               tīrthānāṃ koṭiruddiṣṭā mahāpuṇyaphalodayā <br />
               gaṅgādīnāṃ nadīnāṃ ca tatra pañca śatāni ca //
                <span class="ref">SvaT_10.249</span></p>
            
            
            <p id="SvaT_10.250">
               navayojanasāhasraṃ dhanvākāraṃ nibodha tam <br />
               nava bhedāḥ smṛtāstatra sāgarāntaritāḥ priye //
                <span class="ref">SvaT_10.250</span></p>
            
            
            <p id="SvaT_10.251">
               ekaikasya tu dvīpasya sahasraṃ parikīrtitam <br />
               śatāni pañca vijñeyaṃ sthalaṃ pañca jalaṃ tathā //
                <span class="ref">SvaT_10.251</span></p>
            
            
            <p id="SvaT_10.252">
               parasparamagamyāste teṣāṃ nāmāni me śṛṇu <br />
               indradvīpaṃ kaśeruṃ ca tāmravarṇaṃ gabhastimat //
                <span class="ref">SvaT_10.252</span></p>
            
            
            <p id="SvaT_10.253">
               nāgadvīpaṃ ca saumyaṃ ca gāndharvaṃ vāruṇaṃ tathā <br />
               dvīpaṃ kumārikākhyaṃ ca navamaṃ parikīrtitam //
                <span class="ref">SvaT_10.253</span></p>
            
            
            <p id="SvaT_10.254">
               bindusaraḥ prabhṛtyeva kumāryāhvaṃ prakīrtitam <br />
               yojanānāṃ sahasraṃ tu nānāvarṇāśramānvitam //
                <span class="ref">SvaT_10.254</span></p>
            
            
            <p id="SvaT_10.255">
               ye pūrvoktā guṇā loke bhārate varavarṇini <br />
               te tatraiva sthitā loke kumārīsaṃjñake priye //
                <span class="ref">SvaT_10.255</span></p>
            
            
            <p id="SvaT_10.256">
               bhūdharāḥ sapta vijñeyās tatraiva tu suśobhanāḥ <br />
               mahendro malayaḥ sahyaḥ śaktimānṛkṣaparvataḥ //
                <span class="ref">SvaT_10.256</span></p>
            
            
            <p id="SvaT_10.257">
               vindhyaśca pāriyātraśca bhāntyete kulaparvatāḥ <br />
               dakṣasāgaramadhyasthāny upadvīpāni ṣaṭ priye //
                <span class="ref">SvaT_10.257</span></p>
            
            
            <p id="SvaT_10.258">
               aṅgadvīpaṃ yavākhyaṃ ca malayaṃ śaṅkhasaṃjñakam <br />
               kumudaṃ ca varāhaṃ ca ityevaṃ parikīrtitam //
                <span class="ref">SvaT_10.258</span></p>
            
            
            <p id="SvaT_10.259">
               kathito malayadvīpe malayo nāma parvataḥ <br />
               tasyapāde trikūṭo vai laṅkā tasyoparisthitā //
                <span class="ref">SvaT_10.259</span></p>
            
            
            <p id="SvaT_10.260">
               cāmīkaramayī śubhrā catvārodyānamaṇḍitā <br />
               citraprākāraracitā vajravaiḍūryamaṇḍitā //
                <span class="ref">SvaT_10.260</span></p>
            
            
            <p id="SvaT_10.261">
               anantavibhavāstatra rākṣasā devakanyakāḥ <br />
               ramante kanyakāsaktā mahābalaparākramāḥ //
                <span class="ref">SvaT_10.261</span></p>
            
            
            <p id="SvaT_10.262">
               agastyaśikharaṃ tatra malaye bhūdharottame <br />
               tatrāśramo mahāpuṇya āgastyaḥ sphāṭikaprabhaḥ //
                <span class="ref">SvaT_10.262</span></p>
            
            
            <p id="SvaT_10.263">
               tatrānyonyaviruddhāstu sattvāḥ krīḍantyaśaṅkitāḥ <br />
               na tatra jāyate mārī nākālaḥ saṃpravartate //
                <span class="ref">SvaT_10.263</span></p>
            
            
            <p id="SvaT_10.264">
               na jarā na ca śokaśca nopasargabhayaṃ kvacit <br />
               na vadatyanṛtaṃ kaścid rāgadveṣau na kutracit //
                <span class="ref">SvaT_10.264</span></p>
            
            
            <p id="SvaT_10.265">
               agastyasya prabhāveṇa tv ajñānaṃ dūrato gatam <br />
               tatra vai ṛṣayo vīrā jñānayogakṛtāśramāḥ //
                <span class="ref">SvaT_10.265</span></p>
            
            
            <p id="SvaT_10.266">
               japādhyayana homādi pūjāstutiparāyaṇāḥ <br />
               tryambakasya mahādevi nityamārādhane ratāḥ //
                <span class="ref">SvaT_10.266</span></p>
            
            
            <p id="SvaT_10.267">
               agastyasahitāḥ sarve mokṣābhyudayavādinaḥ <br />
               tiṣṭhanti bhāvitātmānaḥ śāpānugrahakāriṇaḥ //
                <span class="ref">SvaT_10.267</span></p>
            
            
            <p id="SvaT_10.268">
               lakṣayojanavistīrṇaṃ jambudvīpaṃ samantataḥ <br />
               lakṣayojanavistīrṇaṃ lavaṇāmbhaḥ sthitaṃ bahiḥ //
                <span class="ref">SvaT_10.268</span></p>
            
            
            <p id="SvaT_10.269">
               triguṇaṃ pariṇāhena sthitaṃ vai maṇḍalākṛti <br />
               vṛtrāribhayasaṃtrastāḥ praviṣṭāstatra parvatāḥ //
                <span class="ref">SvaT_10.269</span></p>
            
            
            <p id="SvaT_10.270">
               dvādaśaiva mahāvīryās tānbravīmi samāsataḥ <br />
               vṛṣabho dundubhirdhūmraḥ praviṣṭāḥ pūrvabhāgataḥ //
                <span class="ref">SvaT_10.270</span></p>
            
            
            <p id="SvaT_10.271">
               candraḥ kaṅkastathā droṇaḥ praviṣṭā uttareṇa tu <br />
               aśoko 'tha varāhaśca nandanaśca tṛtīyakaḥ //
                <span class="ref">SvaT_10.271</span></p>
            
            
            <p id="SvaT_10.272">
               apareṇa nagāstatra praviṣṭā lavaṇodadhim <br />
               cakro mainākasaṃjñaśca tṛtīyastu balāhakaḥ //
                <span class="ref">SvaT_10.272</span></p>
            
            
            <p id="SvaT_10.273">
               dakṣiṇena varārohe praviṣṭāścaiva bhūdharāḥ <br />
               cakramainākayormadhye tiṣṭhedve vaḍavāmukhaḥ //
                <span class="ref">SvaT_10.273</span></p>
            
            
            <p id="SvaT_10.274">
               jambūdvīpaṃ samākhyātaṃ prabhavastvadhunocyate <br />
               svāyaṃbhuvo manurnāma tasya putraḥ priyavrataḥ //
                <span class="ref">SvaT_10.274</span></p>
            
            
            <p id="SvaT_10.275">
               tasyātha daśa putrā vai jātā vīryabalotkaṭāḥ <br />
               agnīdhraścāgnibāhuśca medhā medhātithirvapuḥ //
                <span class="ref">SvaT_10.275</span></p>
            
            
            <p id="SvaT_10.276">
               jyotiṣmān dyutimān havyaḥ savanaḥ satra eva ca <br />
               medhāḥ satro 'gnibāhuśca ete pravrajitāstrayaḥ //
                <span class="ref">SvaT_10.276</span></p>
            
            
            <p id="SvaT_10.277">
               saptadvīpeṣu ye śeṣā abhiṣiktā mahābalāḥ <br />
               jambudvīpe tathāgnīdhrāḥ tasya putrā nava smṛtāḥ //
                <span class="ref">SvaT_10.277</span></p>
            
            
            <p id="SvaT_10.278">
               nābhiḥ kiṃpuruṣaścaiva hariścaiva ilāvṛtaḥ <br />
               bhadrāśvaḥ ketumālaśca ramyakaśca hiraṇmayaḥ //
                <span class="ref">SvaT_10.278</span></p>
            
            
            <p id="SvaT_10.279">
               navamastu kururnāma navavarṣādhipāḥ smṛtāḥ <br />
               agnīdhratastu jātā vai śūrāścātibalotkaṭāḥ //
                <span class="ref">SvaT_10.279</span></p>
            
            
            <p id="SvaT_10.280">
               teṣāṃ nāmāṅkitānīha navavarṣāṇi pārvati <br />
               nābheḥ putro mahāvīryo vṛṣabho dharmatatparaḥ //
                <span class="ref">SvaT_10.280</span></p>
            
            
            <p id="SvaT_10.281">
               tasyāpi hi suto jñeyo bharatastu pratāpavān <br />
               tannamnaiva tu vijñeyaṃ bhārataṃ varṣamuttamam //
                <span class="ref">SvaT_10.281</span></p>
            
            
            <p id="SvaT_10.282">
               tasyāpyaṣṭau punaḥ putrā jātā kanyāparā priye <br />
               bhārate tvaṣṭadvīpe 'tra aṣṭau putrā niveśitāḥ //
                <span class="ref">SvaT_10.282</span></p>
            
            
            <p id="SvaT_10.283">
               navamastu kumāryāhvaḥ kumāryāḥ pratipāditaḥ <br />
               teṣāṃ nāmnā tu te dvīpā bharatena prakīrtitāḥ //
                <span class="ref">SvaT_10.283</span></p>
            
            
            <p id="SvaT_10.284">
               jambudvīpaṃ ca śākaṃ ca kuśaṃ krauñcaṃ ca śālmalim <br />
               gomedaṃ puṣkaraṃ caiva sapta dvīpāni pārvati //
                <span class="ref">SvaT_10.284</span></p>
            
            
            <p id="SvaT_10.285">
               adhunā saṃpravakṣyāmi samudrāṃstava suvrate <br />
               kṣāraḥ kṣīraṃ dadhi ghṛtaṃ tathā ikṣuraso 'pi ca //
                <span class="ref">SvaT_10.285</span></p>
            
            
            <p id="SvaT_10.286">
               madirodaśca svādūdaḥ samudrāḥ sapta kīrtitāḥ <br />
               jambudvīpaṃ smṛtaṃ lakṣaṃ yojanānāṃ pramāṇataḥ //
                <span class="ref">SvaT_10.286</span></p>
            
            
            <p id="SvaT_10.287">
               parimaṇḍalato jñeyaḥ kṣārodastatsamo bahiḥ <br />
               evaṃ dviguṇavṛddhyātra samudrā dvīpasaṃsthitāḥ //
                <span class="ref">SvaT_10.287</span></p>
            
            
            <p id="SvaT_10.288">
               agnīdhraśca samākhyāto jambudvīpe varānane <br />
               śāke medhātithirnāma vapuṣmān kuśasaṃjñake //
                <span class="ref">SvaT_10.288</span></p>
            
            
            <p id="SvaT_10.289">
               rājā krauñce 'tha jyotiṣmān śālmalau dyutimānsmṛtaḥ <br />
               gomede havyanāmā tu savanaḥ puṣkare tathā //
                <span class="ref">SvaT_10.289</span></p>
            
            
            <p id="SvaT_10.290">
               tretāyugasamaḥ kālaḥ śākagomedavāsinām <br />
               tathā varṇāśramācārā jñeyāstatra nivāsinām //
                <span class="ref">SvaT_10.290</span></p>
            
            
            <p id="SvaT_10.291">
               medhātitheḥ sapta putrāḥ śākadvīpe 'bhiṣecitāḥ <br />
               śānto 'bhayastvaśiśiraḥ sukhado nandakaḥ śivaḥ //
                <span class="ref">SvaT_10.291</span></p>
            
            
            <p id="SvaT_10.292">
               kṣemakaśca dhruvaśceti varṣanāmnā tu te 'ṅkitāḥ <br />
               varṣāṇi sapta khyātāni parvatāṃśca nibodha me //
                <span class="ref">SvaT_10.292</span></p>
            
            
            <p id="SvaT_10.293">
               gomedaścandrasaṃjñaśca nārado dundubhistathā <br />
               somaka ṛṣabhaścaiva vaibhrājaśca kulādrayaḥ //
                <span class="ref">SvaT_10.293</span></p>
            
            
            <p id="SvaT_10.294">
               sukṛtā cānasūyā ca sumukhī ca tṛtīyakā <br />
               vipāśā tridivā kumbhī tathā cāmṛtanālikā //
                <span class="ref">SvaT_10.294</span></p>
            
            
            <p id="SvaT_10.295">
               etā eva mahānadyo giriṣveteṣu nirgatāḥ <br />
               pūrvādārabhya niṣkrāntāḥ praviṣṭāḥ kṣīrasāgaram //
                <span class="ref">SvaT_10.295</span></p>
            
            
            <p id="SvaT_10.296">
               śākadvīpe tu ye lokāḥ kṣīrāhārāḥ phalāśinaḥ <br />
               candrakāntasamāḥ sarve surūpāḥ priyadarśanāḥ //
                <span class="ref">SvaT_10.296</span></p>
            
            
            <p id="SvaT_10.297">
               krīḍanti divyanārībhiḥ sarvaiśvaryasamanvitāḥ <br />
               kuśe vapuṣmatā pūrvaṃ sapta putrā niveśitāḥ //
                <span class="ref">SvaT_10.297</span></p>
            
            
            <p id="SvaT_10.298">
               śvetalohitajīmūtā harito vaidyutastathā <br />
               mānasaḥ suvrataśceti varṣanāmnaiva cāṅkitāḥ //
                <span class="ref">SvaT_10.298</span></p>
            
            
            <p id="SvaT_10.299">
               kumudaścorvadaścaiva vārāho droṇakaṅkatau <br />
               mahiṣaḥ kusumaścaiva sapta sīmantaparvatāḥ //
                <span class="ref">SvaT_10.299</span></p>
            
            
            <p id="SvaT_10.300">
               śvetatoyā tathā kṛṣṇā candrā śuklā ca locanī <br />
               vīvṛtā ca vivṛndā ca saptaitāstu saridvarāḥ //
                <span class="ref">SvaT_10.300</span></p>
            
            
            <p id="SvaT_10.301">
               dadhyudakaṃ praviṣṭāstā nimnagāḥ pāvanodakāḥ <br />
               janāstu sukhinastatra dadhnāmṛtaphalāśinaḥ //
                <span class="ref">SvaT_10.301</span></p>
            
            
            <p id="SvaT_10.302">
               divyabhogaratāḥ sarve krīḍantyete sayoṣitaḥ <br />
               jyotiṣmatā sapta putrāḥ krauñcadvīpe niveśitāḥ //
                <span class="ref">SvaT_10.302</span></p>
            
            
            <p id="SvaT_10.303">
               udbhijjaśca samākhyāto veṇurmaṇḍala eva ca <br />
               rathakāraśca lavaṇo dhṛtimānsuprabhākaraḥ //
                <span class="ref">SvaT_10.303</span></p>
            
            
            <p id="SvaT_10.304">
               kapilaśceti rājāno varṣanāmnā ca te 'ṅkitāḥ <br />
               vaidrumo hemanābhaśca dyutimān puṣpadantakaḥ //
                <span class="ref">SvaT_10.304</span></p>
            
            
            <p id="SvaT_10.305">
               kuśalo harimardaśca saptaite tu kulādrayaḥ <br />
               mahī dhātā śivāpāpā pavitrā saṃtatadyutiḥ //
                <span class="ref">SvaT_10.305</span></p>
            
            
            <p id="SvaT_10.306">
               dambhā ceti samākhyātāḥ saptaitāḥ saritaḥ srutāḥ <br />
               ghṛtodaṃ praviśantyetāḥ sarvāḥ pāpaharāḥ priye //
                <span class="ref">SvaT_10.306</span></p>
            
            
            <p id="SvaT_10.307">
               janāstadvāsinaḥ sarve surūpāstejasotkaṭāḥ <br />
               ghṛtāmṛtaphalāhārāḥ sutṛptāḥ smarapīḍitāḥ //
                <span class="ref">SvaT_10.307</span></p>
            
            
            <p id="SvaT_10.308">
               krīḍanti vanitāyuktāḥ padmapatrāyatekṣaṇāḥ <br />
               sapta dyutimatā putrāḥ śālmalāvabhiṣecitāḥ //
                <span class="ref">SvaT_10.308</span></p>
            
            
            <p id="SvaT_10.309">
               manonugastathoṣṇaśca pāvano hyandhakārakaḥ <br />
               munirdundubhināmā ca kuśalaśceti te smṛtāḥ //
                <span class="ref">SvaT_10.309</span></p>
            
            
            <p id="SvaT_10.310">
               varṣanāmāni teṣāṃ vai saptānāṃ sapta tu kramāt <br />
               krauñco 'tha vāmanaścaivāpy andhakāro divākṛtiḥ //
                <span class="ref">SvaT_10.310</span></p>
            
            
            <p id="SvaT_10.311">
               dvibinduḥ puṇḍarīkaśca dundubhiśca kulādrayaḥ <br />
               pauṇḍarī kauśikī gaurī siddhā caiva kumudvatī //
                <span class="ref">SvaT_10.311</span></p>
            
            
            <p id="SvaT_10.312">
               sandhyā rātrī ca vikhyātā samāsātparikīrtitāḥ <br />
               nadyastāḥ śailaniṣkrāntā gacchantīkṣurasārṇavam //
                <span class="ref">SvaT_10.312</span></p>
            
            
            <p id="SvaT_10.313">
               pibantīkṣurasaṃ tatra ye janāstannivāsinaḥ <br />
               divyakāntiyutāḥ śāntāḥ surūpāḥ priyavādinaḥ //
                <span class="ref">SvaT_10.313</span></p>
            
            
            <p id="SvaT_10.314">
               nānānārīsamākīrṇāḥ sarvakāmasukhodayāḥ <br />
               havyarājaḥ sutānsapta gomode cābhyaṣecayat //
                <span class="ref">SvaT_10.314</span></p>
            
            
            <p id="SvaT_10.315">
               jaladaśca kumāraśca sukumāro marīcakaḥ <br />
               kumudaśconnataścaiva mahābhadra iti smṛtāḥ //
                <span class="ref">SvaT_10.315</span></p>
            
            
            <p id="SvaT_10.316">
               teṣāṃ nāmnā ca varṣāṇi aṅkitāni svamānataḥ <br />
               udayaḥ kesaraścaiva jaṭharo 'tha suraivataḥ //
                <span class="ref">SvaT_10.316</span></p>
            
            
            <p id="SvaT_10.317">
               śyāmo 'mbikeyo meruśca śailāḥ sīmantagāstvime <br />
               gabhastī sukumārī ca kumārī nālinī tathā //
                <span class="ref">SvaT_10.317</span></p>
            
            
            <p id="SvaT_10.318">
               veṇukā cāpyathekṣū ca dhenuketi saridvarāḥ <br />
               madirodaṃ vahantyetāḥ puṇyāḥ puṇyajalodvahāḥ //
                <span class="ref">SvaT_10.318</span></p>
            
            
            <p id="SvaT_10.319">
               amṛtopamāni svādūni phalānyatra varānane <br />
               bhakṣayanti ca tallokāḥ pibanti madirāmṛtam //
                <span class="ref">SvaT_10.319</span></p>
            
            
            <p id="SvaT_10.320">
               sarvakāmasamṛddhāśca surūpā vyādhivarjitāḥ <br />
               nānāyuvativṛndaiśca rūpayauvanagarvitaiḥ //
                <span class="ref">SvaT_10.320</span></p>
            
            
            <p id="SvaT_10.321">
               madālasaiḥ pānamattair amante satataṃ priye <br />
               ataśca puṣkarākhye ca savanastatra nāyakaḥ //
                <span class="ref">SvaT_10.321</span></p>
            
            
            <p id="SvaT_10.322">
               dvau putrau tena vikhyātau puṣkarākhye niveśitau <br />
               parvato valayākāro mānasottarasaṃjñitaḥ //
                <span class="ref">SvaT_10.322</span></p>
            
            
            <p id="SvaT_10.323">
               pañcāśaducchrayastasya vistāraḥ pañcaviṃśatiḥ <br />
               yojanānāṃ varārohe sarvaratnasamanvitaḥ //
                <span class="ref">SvaT_10.323</span></p>
            
            
            <p id="SvaT_10.324">
               dhātakī madhyame rājā mahavīto bahirnṛpaḥ <br />
               īrṣyayā rāgatṛṣṇābhir ītibhiśca vivarjitāḥ //
                <span class="ref">SvaT_10.324</span></p>
            
            
            <p id="SvaT_10.325">
               sarve te sukhinastatra tasminvarṣadvaye janāḥ <br />
               cakrākārastu boddhavyo mānasastu varānane //
                <span class="ref">SvaT_10.325</span></p>
            
            
            <p id="SvaT_10.326">
               caturṇāṃ lokapālānāṃ purīstvatra bravīmi te <br />
               harervasvekasārākhyā yāmyā saṃyaminī purī //
                <span class="ref">SvaT_10.326</span></p>
            
            
            <p id="SvaT_10.327">
               sukhāhvā vāruṇī caiva somasya tu vibhāvarī <br />
               puṣkaradvīpaguṇitaḥ svādūdo 'nte vyavasthitaḥ //
                <span class="ref">SvaT_10.327</span></p>
            
            
            <p id="SvaT_10.328">
               pañcāśattu sahasrāṇi tripañcāśattathaiva ca <br />
               yojanānāṃ tu lakṣāṇi koṭidvitayameva ca //
                <span class="ref">SvaT_10.328</span></p>
            
            
            <p id="SvaT_10.329">
               mervardhādyāvatsvādūdaṃ pramāṇaṃ parikīrtitam <br />
               tato hemamayī bhūmir daśakoṭyo varānane //
                <span class="ref">SvaT_10.329</span></p>
            
            
            <p id="SvaT_10.330">
               devānāṃ krīḍanārthāya lokālokastvataḥ param <br />
               parvato valayākāro yojanāyutavistṛtaḥ //
                <span class="ref">SvaT_10.330</span></p>
            
            
            <p id="SvaT_10.331">
               lakṣamātrasamutsedho yojanānāṃ varānane <br />
               sarvaratnasamopeto hemavarṇaḥ prakīrtitaḥ //
                <span class="ref">SvaT_10.331</span></p>
            
            
            <p id="SvaT_10.332">
               tasyāntarbhāsayedbhānur na bahiḥ surasundari <br />
               lokapālāḥ sthitāstatra rudrāścāmoghaśaktayaḥ //
                <span class="ref">SvaT_10.332</span></p>
            
            
            <p id="SvaT_10.333">
               virujo vasudhāmā ca śaṃkhapāt kardamastathā <br />
               hiraṇyaromā parjanyaḥ ketumān bhājanastathā //
                <span class="ref">SvaT_10.333</span></p>
            
            
            <p id="SvaT_10.334">
               jāmbūnadamaye śubhre siddhāmaraniveśane <br />
               pūrvādārabhya kramaśo yāvadīśānagocaraḥ //
                <span class="ref">SvaT_10.334</span></p>
            
            
            <p id="SvaT_10.335">
               lokapālāḥ sthitāste vai pālayanta imāḥ prajāḥ <br />
               asya madhye varārohe yonayastu caturdaśa //
                <span class="ref">SvaT_10.335</span></p>
            
            
            <p id="SvaT_10.336">
               ceṣṭante vividhākārāḥ svakarmaparirañjitāḥ <br />
               lokālokopariṣṭāttu saviturdakṣiṇāyanam //
                <span class="ref">SvaT_10.336</span></p>
            
            
            <p id="SvaT_10.337">
               tathottarāyaṇaṃ tatra uttareṇa prakīrtitam <br />
               ardharātro 'marāvatyām astameti yamasya ca //
                <span class="ref">SvaT_10.337</span></p>
            
            
            <p id="SvaT_10.338">
               madhyāhnaścaiva vāruṇyāṃ saumye sūryodayaḥ smṛtaḥ <br />
               yadaiva cāmarāvatyām udayastasya dṛśyate //
                <span class="ref">SvaT_10.338</span></p>
            
            
            <p id="SvaT_10.339">
               tadāstameti vāruṇyām ityādityagatāgatam <br />
               suvīthī uttare tasya ajavīthī ca dakṣiṇe //
                <span class="ref">SvaT_10.339</span></p>
            
            
            <p id="SvaT_10.340">
               pitṛdevapathohyeṣa kathitastu mayā tava <br />
               asya bāhye tamo ghoraṃ duḥprekṣyaṃ jīvavarjitam //
                <span class="ref">SvaT_10.340</span></p>
            
            
            <p id="SvaT_10.341">
               pañcatriṃśatsmṛtāḥ koṭyo lakṣāṇekonaviṃśatiḥ <br />
               catvāriṃśatsahasrāṇi yojanānāṃ varānane //
                <span class="ref">SvaT_10.341</span></p>
            
            
            <p id="SvaT_10.342">
               saptasāgaramānaṃ tu garbhodastatsamaḥ smṛtaḥ <br />
               brahmaṇo 'ṇḍakaṭāhena yuktā vai merumadhyataḥ //
                <span class="ref">SvaT_10.342</span></p>
            
            
            <p id="SvaT_10.343">
               pañcāśatkoṭayo jñeyā daśadikṣu samantataḥ <br />
               evametacchataṃ jñeyaṃ koṭīnāṃ pārthivaṃ mahat //
                <span class="ref">SvaT_10.343</span></p>
            
            
            <p id="SvaT_10.344">
               ata ūrdhvaṃ pravakṣyāmi pramāṇaṃ varavarṇini <br />
               atha vātra mahādevi paripāṭyā samantataḥ //
                <span class="ref">SvaT_10.344</span></p>
            
            
            <p id="SvaT_10.345">
               dīkṣākāle tu saṃskārāḥ kramaṃ teṣāṃ nibodha me <br />
               śaktiṃ tattvaṃ ca bhuvanaṃ yoniṃ caiva niveśayet //
                <span class="ref">SvaT_10.345</span></p>
            
            
            <p id="SvaT_10.346">
               teṣāṃ gandhopacāraṃ tu kṛtvā caiva yathākramam <br />
               anantaṃ caiva kālāgniṃ narakāṃśca yathākramam //
                <span class="ref">SvaT_10.346</span></p>
            
            
            <p id="SvaT_10.347">
               pātālāni tataścordhve śodhayedanupūrvaśaḥ <br />
               upasthānaṃ tataḥ kuryād bhuvarlokasya varānane //
                <span class="ref">SvaT_10.347</span></p>
            
            
            <p id="SvaT_10.348">
               tato vāgīśvarī devī saṃpūjya kusumādibhiḥ <br />
               tataḥ paśustu saṃprokṣya stāḍyo viśleṣya eva ca //
                <span class="ref">SvaT_10.348</span></p>
            
            
            <p id="SvaT_10.349">
               chedanaṃ ca tathākarṣo grahaṇaṃ yojanaṃ tataḥ <br />
               garbhadhāritvajanane adhikāraṃ tathaiva ca //
                <span class="ref">SvaT_10.349</span></p>
            
            
            <p id="SvaT_10.350">
               yogaṃ bhogaṃ layaṃ caiva tato yoniviśodhanam <br />
               caturdaśa samāsena kathayāmyanupūrvaśaḥ //
                <span class="ref">SvaT_10.350</span></p>
            
            
            <p id="SvaT_10.351">
               paiśācaṃ rākṣasaṃ yākṣaṃ gāndharvaṃtvaindrameva ca <br />
               saumyaṃ tathā ca prājeśaṃ brāhmaṃ caivāṣṭamaṃ viduḥ //
                <span class="ref">SvaT_10.351</span></p>
            
            
            <p id="SvaT_10.352">
               saṃhārakramayogena śodhanīyāḥ śivādhvare <br />
               paśupakṣimṛgāścaiva tathānye ca sarīsṛpāḥ //
                <span class="ref">SvaT_10.352</span></p>
            
            
            <p id="SvaT_10.353">
               sthāvaraṃ pañcamaṃ caiva ṣaṣṭhaṃ mānuṣayonikam <br />
               devayonisamāyuktaṃ proktaṃ saṃsāramaṇḍalam //
                <span class="ref">SvaT_10.353</span></p>
            
            
            <p id="SvaT_10.354">
               caturdaśavidhaṃ caiva bhūrloke tu viśodhayet <br />
               ātmā saṃsaratihyatra māyādyavanigocare //
                <span class="ref">SvaT_10.354</span></p>
            
            
            <p id="SvaT_10.355">
               saṃsāraḥ procyate tasmāt paryaṭetsa yatastataḥ <br />
               sukhaṃ duḥkhaṃ tathā mohaṃ bhuṅkte caivādhvamadhyagaḥ //
                <span class="ref">SvaT_10.355</span></p>
            
            
            <p id="SvaT_10.356">
               bandhatrayasamāyukto vāmaśaktyātvadhiṣṭhitaḥ <br />
               īśvareṇa nimittena sṛṣṭisaṃhāravartmani //
                <span class="ref">SvaT_10.356</span></p>
            
            
            <p id="SvaT_10.357">
               punaḥ punaścādhvamadhye yujyate sa śubhāśubhaiḥ <br />
               adhvamadhye tu ye pāśā jñeyāścānantakoṭayaḥ //
                <span class="ref">SvaT_10.357</span></p>
            
            
            <p id="SvaT_10.358">
               pradhānaguṇabhedena yāvaccānāśritaṃ padam <br />
               tasmādevaṃ vijānīyāt adhvā bandhasya kāraṇam //
                <span class="ref">SvaT_10.358</span></p>
            
            
            <p id="SvaT_10.359">
               caturdaśavidhaṃ yacca proktaṃ saṃsāramaṇḍalam <br />
               tasya bhedāhyanantāśca bhidyante karmabhedataḥ //
                <span class="ref">SvaT_10.359</span></p>
            
            
            <p id="SvaT_10.360">
               karmavallyohyanantāśca karmeśānādikārakāḥ <br />
               ātmanā badhyatehyātmā muñcennātmānamātmanā //
                <span class="ref">SvaT_10.360</span></p>
            
            
            <p id="SvaT_10.361">
               kośakāro yathā kīṭa ātmānaṃ veṣṭayeddṛḍham <br />
               nacodveṣṭayituṃ śakta ātmānaṃ sa punaryathā //
                <span class="ref">SvaT_10.361</span></p>
            
            
            <p id="SvaT_10.362">
               tathā saṃsāriṇaḥ sarve baddhāḥ svaireva bandhanaiḥ <br />
               na ca mocayituṃ śaktāḥ paśavaḥ pāśabandhanāḥ //
                <span class="ref">SvaT_10.362</span></p>
            
            
            <p id="SvaT_10.363">
               svayameva svamātmānaṃ yāvadvai nekṣate śivaḥ <br />
               śivaśaktinipātāttu mucyante pāśabandhanāt //
                <span class="ref">SvaT_10.363</span></p>
            
            
            <p id="SvaT_10.364">
               anyathā naiva jānanti svarūpaṃ yatsunirmalam <br />
               yattatsvābhijanaṃ śuddham anaupamyamanāmayam //
                <span class="ref">SvaT_10.364</span></p>
            
            
            <p id="SvaT_10.365">
               mohitā malamohena baddhāḥ karmakalādinā <br />
               nigūḍhāstatra tiṣṭhanti kāṣṭhe vahniryathā tathā //
                <span class="ref">SvaT_10.365</span></p>
            
            
            <p id="SvaT_10.366">
               uddhṛtastu yathā vahnir manthakasya vaśātsphuṭam <br />
               svasvarūpaṃ prapaśyeta bhāsvaraṃ yatsunirmalam //
                <span class="ref">SvaT_10.366</span></p>
            
            
            <p id="SvaT_10.367">
               anyeṣāmapi jantūnāṃ timirākrāntacakṣuṣām <br />
               prakāśayati vastūni hatvā vai raśmibhistamaḥ //
                <span class="ref">SvaT_10.367</span></p>
            
            
            <p id="SvaT_10.368">
               tathātmā tu vijānāti yatsvarūpamanādimat <br />
               manthakasya vaśāddevi nānyathā tu kathaṃcana //
                <span class="ref">SvaT_10.368</span></p>
            
            
            <p id="SvaT_10.369">
               manthakastviha deveśi svayameva sadāśivaḥ <br />
               ācāryatanumāsthāya sadā cānugrahe sthitaḥ //
                <span class="ref">SvaT_10.369</span></p>
            
            
            <p id="SvaT_10.370">
               mantrā manthanavajjñeyā adhvā cātrāraṇiryathā <br />
               vāgīśī yonisaṃsthānā dhūmo jñeyo malādivat //
                <span class="ref">SvaT_10.370</span></p>
            
            
            <p id="SvaT_10.371">
               ātmā vai vahnivajñeyo bodhakastu paraḥ śivaḥ <br />
               udbodhito yathā vahnir nirmalo 'tīva bhāsvaraḥ //
                <span class="ref">SvaT_10.371</span></p>
            
            
            <p id="SvaT_10.372">
               na bhūyaḥ praviśetkāṣṭhaṃ tathātmādhvana uddhṛtaḥ <br />
               malakarmakalādyaistu nirmukto vigataklamaḥ //
                <span class="ref">SvaT_10.372</span></p>
            
            
            <p id="SvaT_10.373">
               tatrastho 'pi na badhyeta yato 'tīva sunirmalaḥ <br />
               rasavahnisamāyogāt tāmraṃ kālikayā yathā //
                <span class="ref">SvaT_10.373</span></p>
            
            
            <p id="SvaT_10.374">
               viśleṣitaṃ tu tattvajñair hematvaṃ pratipadyate <br />
               na bhūyastāmratāṃ yāti tathātmā na kadācana //
                <span class="ref">SvaT_10.374</span></p>
            
            
            <p id="SvaT_10.375">
               rasavanmantraśaktistu kriyā jñeyā tu vahnivat <br />
               tajjñaścaiva śivo jñeya ācāryatanuvigrahaḥ //
                <span class="ref">SvaT_10.375</span></p>
            
            
            <p id="SvaT_10.376">
               ātmā vai hemavajjñeyo malo jñeyastu kālikā <br />
               mantradravyakriyāyogād vahnyādhāre tathā priye //
                <span class="ref">SvaT_10.376</span></p>
            
            
            <p id="SvaT_10.377">
               guruṇā tantraviduṣā hy ātmā vai nirmalīkṛtaḥ <br />
               na bhūyo malatāṃ yāti śivatvaṃ yāti nirmalam //
                <span class="ref">SvaT_10.377</span></p>
            
            
            <p id="SvaT_10.378">
               evaṃ jñātvā varārohe dīkṣā kāryā yathā purā <br />
               śodhayenmukhyapāśāṃśca ye proktāste mayā purā //
                <span class="ref">SvaT_10.378</span></p>
            
            
            <p id="SvaT_10.379">
               guṇabhūtāstu ye pāśās te 'pi śuddhyanti tadvaśāt <br />
               caturdaśavidhaṃ caiva yaduktaṃ tu mayā purā //
                <span class="ref">SvaT_10.379</span></p>
            
            
            <p id="SvaT_10.380">
               saṃsāramaṇḍalaṃ devi śoddhyaṃ tadavanītale <br />
               tadvakṣyāmi kramātsarvaṃ yathā śodhyaṃ śivādhvare //
                <span class="ref">SvaT_10.380</span></p>
            
            
            <p id="SvaT_10.381">
               brahmādistambhaparyantaṃ prādhānyena viśodhayet <br />
               brāhmaṃ caiva tu prājeśaṃ saumyamaindraṃ tathaiva ca //
                <span class="ref">SvaT_10.381</span></p>
            
            
            <p id="SvaT_10.382">
               gāndharvaṃ cāparaṃ yākṣaṃ rākṣasaṃ ca tathāparam <br />
               paiśācaṃ kramataḥ śodhyaṃ sthāvaraṃ mānuṣaṃ tathā //
                <span class="ref">SvaT_10.382</span></p>
            
            
            <p id="SvaT_10.383">
               saptacchadaṃ sthāvarāṇāṃ sarpāṇāṃ vāsukiṃ tathā <br />
               pakṣiṇāṃ garuḍaṃ caiva mṛgāṇāṃ siṃhameva ca //
                <span class="ref">SvaT_10.383</span></p>
            
            
            <p id="SvaT_10.384">
               paśūnāṃ caiva goyoniṃ manuṣyāṃśca viśodhayet <br />
               antyajāñchūdraviṭ kṣatra brāhmaṇāṃśca viśodhayet //
                <span class="ref">SvaT_10.384</span></p>
            
            
            <p id="SvaT_10.385">
               pañcabhirbrahmabhirdevit vadhikārānviśodhayet <br />
               daśāhutiprayogeṇa antyajān brāhmaṇāvadhi //
                <span class="ref">SvaT_10.385</span></p>
            
            
            <p id="SvaT_10.386">
               brāhmaṇasyādhikārāṣṭau catvāriṃśatameva ca <br />
               garbhaḥ puṃsavanaṃ caiva sīmanto jātakarma ca //
                <span class="ref">SvaT_10.386</span></p>
            
            
            <p id="SvaT_10.387">
               nāma niṣkramaṇaṃ caiva annaprāśanacūḍakam <br />
               anenaiva varārohe śodhyāstvaṣṭau prakīrtitāḥ //
                <span class="ref">SvaT_10.387</span></p>
            
            
            <p id="SvaT_10.388">
               etairnivartitairdevi tato 'sau jāyate dvijaḥ <br />
               navamo vratabandhastu sa cāṅgī parikīrtitaḥ //
                <span class="ref">SvaT_10.388</span></p>
            
            
            <p id="SvaT_10.389">
               aṅgāni saṃpravakṣyāmi yathāvadanupūrvaśaḥ <br />
               mekhalā dantakāṣṭhaṃ ca ajinaṃ tryāyuṣaṃ tathā //
                <span class="ref">SvaT_10.389</span></p>
            
            
            <p id="SvaT_10.390">
               saṃdhyāṃ vahnerupāsāṃ ca bhikṣāṃ vai saptamaṃ viduḥ <br />
               niyantṝṇi ca dṛṣṭāni dīkṣākāle varānane //
                <span class="ref">SvaT_10.390</span></p>
            
            
            <p id="SvaT_10.391">
               bhauteśaṃ pāśupatyaṃ ca gāṇaṃ gāṇeśvaraṃ tathā <br />
               unmattakāsidhāraṃ ca ghṛteśaṃ saptamaṃ viduḥ //
                <span class="ref">SvaT_10.391</span></p>
            
            
            <p id="SvaT_10.392">
               saptaitāni tu dṛṣṭāni vratāni brahmacāriṇām <br />
               caryāvratāni bodhyāni aṅgatve kīrtitāni tu //
                <span class="ref">SvaT_10.392</span></p>
            
            
            <p id="SvaT_10.393">
               ebhistu sahitaṃ hyekaṃ navamaṃ vratabandhanam <br />
               tasyāntarbhūtamevaitat kathitaṃ vratasaptakam //
                <span class="ref">SvaT_10.393</span></p>
            
            
            <p id="SvaT_10.394">
               caturdaśa vratānyevaṃ hotavyāni varānane <br />
               vedavratāni catvāri hotavyāni na saṃśayaḥ //
                <span class="ref">SvaT_10.394</span></p>
            
            
            <p id="SvaT_10.395">
               aiṣṭikaṃ pārvikaṃ caiva bhautikaṃ saumikaṃ tathā <br />
               vrateśvarāstu catvāro brahmacāriniyāmakāḥ //
                <span class="ref">SvaT_10.395</span></p>
            
            
            <p id="SvaT_10.396">
               trayodaśavijānīyāt tato vai vedabhājanam <br />
               tato bhavati godānaṃ taccaturdaśakaṃ priye //
                <span class="ref">SvaT_10.396</span></p>
            
            
            <p id="SvaT_10.397">
               snāta udvāhayedbhāryāṃ jñānasiddhaḥ kumārikām <br />
               kṛtvā darbhamayīṃ patnīṃ tayā saha yajetkratūn //
                <span class="ref">SvaT_10.397</span></p>
            
            
            <p id="SvaT_10.398">
               tajjñeyaṃ pañcadaśamaṃ tataḥ pākamakhāḥ kramāt <br />
               naimittikāṃśa tānāhuḥ pravakṣyamyanupūrvaśaḥ //
                <span class="ref">SvaT_10.398</span></p>
            
            
            <p id="SvaT_10.399">
               aṣṭakāḥ pārvaṇī śrāddhaṃ śrāvaṇyāgrāyaṇī tathā <br />
               caitrī cāśvayujī ceti sapta pākamakhāḥ kramāt //
                <span class="ref">SvaT_10.399</span></p>
            
            
            <p id="SvaT_10.400">
               etaiḥ saha vijānīyād dvāviṃśatparisaṃkhyayā <br />
               āgneyaṃ cāgnihotraṃ ca darśaṃ caiva tataḥ param //
                <span class="ref">SvaT_10.400</span></p>
            
            
            <p id="SvaT_10.401">
               paurṇamāsī tathā jñeyā cāturmāsyaṃ tathaiva ca <br />
               paśubandhaḥ samuddiṣṭaḥ sautrāmaṇirataḥ param //
                <span class="ref">SvaT_10.401</span></p>
            
            
            <p id="SvaT_10.402">
               haviryajñāḥ samākhyātāḥ saptaite pāvanāḥ priye <br />
               ebhiḥ saha vijānīyāt saṃskāraikonatriṃśakam //
                <span class="ref">SvaT_10.402</span></p>
            
            
            <p id="SvaT_10.403">
               agniṣṭomātyagniṣṭomau ukthaḥ ṣoḍaśikā tathā <br />
               vājapeyo 'tirātrastu āptoryāmastu saptamaḥ //
                <span class="ref">SvaT_10.403</span></p>
            
            
            <p id="SvaT_10.404">
               somasaṃsthāḥ samākhyātāḥ ṣaṭtriṃśatparisaṃkhyayā <br />
               hiraṇyapādaḥ prathamas tathā guhyahiraṇyadhṛt //
                <span class="ref">SvaT_10.404</span></p>
            
            
            <p id="SvaT_10.405">
               hiraṇyameḍhro hiraṇyanābhir hiraṇyagarbha eva ca <br />
               hiraṇyaśrotro hiraṇyatvag ghiraṇyākṣastathaiva ca //
                <span class="ref">SvaT_10.405</span></p>
            
            
            <p id="SvaT_10.406">
               hiraṇyajihvastacchṛṅgo daśa yajñāḥ prakīrtitāḥ <br />
               śatena tu ghṛtaṃ cātra ekaikaṃ tu vijāyate //
                <span class="ref">SvaT_10.406</span></p>
            
            
            <p id="SvaT_10.407">
               ete sarve sahasreṇa śuddhyante saptatriṃśakaḥ <br />
               aśvamedhaṃ tataḥ paścāj juhuyāttu yathākramam //
                <span class="ref">SvaT_10.407</span></p>
            
            
            <p id="SvaT_10.408">
               evaṃ kṛtaistu taiḥ sarvais tataścaiva gṛhī bhavet <br />
               aṣṭātriṃśattamaṃ taṃ tu vānaprasthaṃ tato bhavet //
                <span class="ref">SvaT_10.408</span></p>
            
            
            <p id="SvaT_10.409">
               pārivrājyaṃ tato 'nteṣṭim evaṃ brāhmaṇyamāpnuyāt <br />
               ata ātmaguṇānaṣṭau kathayāmi samāsataḥ //
                <span class="ref">SvaT_10.409</span></p>
            
            
            <p id="SvaT_10.410">
               dayā sarveṣu bhūteṣu kṣāntiścāpyanasūyatā <br />
               śaucaṃ caivamanāyāso maṅgalaṃ cāpyataḥ param //
                <span class="ref">SvaT_10.410</span></p>
            
            
            <p id="SvaT_10.411">
               akārpaṇyaṃ cāspṛhā cety aṣṭāvātmaguṇāḥ smṛtāḥ <br />
               catvāriṃśadathāṣṭau tu saṃskārāśca samāsataḥ //
                <span class="ref">SvaT_10.411</span></p>
            
            
            <p id="SvaT_10.412">
               etaiḥ śuddhaistu śuddhyanti asaṃkhyā ye 'pi suvrate <br />
               ato 'nteṣṭiṃ tu hutvā vai guṇānāpādayecchiśoḥ //
                <span class="ref">SvaT_10.412</span></p>
            
            
            <p id="SvaT_10.413">
               pañca pañcāhutīrhutvā brahmabhiścāpyanukramāt <br />
               tilairghṛtena vātāṃśca ūrdhve tu viniyojayet //
                <span class="ref">SvaT_10.413</span></p>
            
            
            <p id="SvaT_10.414">
               ūrdhvaśabdena cāśuddhaṃ yatkarma parikīrtitam <br />
               tasmin saṃyojanaṃ kāryaṃ nacānyatra vidhīyate //
                <span class="ref">SvaT_10.414</span></p>
            
            
            <p id="SvaT_10.415">
               tasmānnoddharaṇaṃ kāryaṃ na cāpi nayanaṃ kvacit <br />
               yattatra paripāṭyā tu karma tatra niyojayet //
                <span class="ref">SvaT_10.415</span></p>
            
            
            <p id="SvaT_10.416">
               tato 'ṇimādirāpādyo brahmabhiścāpyanukramāt <br />
               pañcāhutiprayogeṇa bhogārthaṃ caivamātmanaḥ //
                <span class="ref">SvaT_10.416</span></p>
            
            
            <p id="SvaT_10.417">
               ūrdhvaśabdena tajñeyaṃ yadbhūrlokaṃ samāśritam <br />
               tasminyuktasya kartavyaṃ nacānyasminkadācana //
                <span class="ref">SvaT_10.417</span></p>
            
            
            <p id="SvaT_10.418">
               anuddhṛte kathaṃ yogaḥ yāvat karma na bhujyate <br />
               tasmāttu yogaśabdena tattatkarmaikacintanā //
                <span class="ref">SvaT_10.418</span></p>
            
            
            <p id="SvaT_10.419">
               nivartyate mahādevi niṣkṛtiṃ juhuyāttataḥ <br />
               śivenāṣṭaśatāhutyā tatastu bhuvanādhipān //
                <span class="ref">SvaT_10.419</span></p>
            
            
            <p id="SvaT_10.420">
               bhuvanāntarnivāsāṃśca bhuvanānāṃ yathākramam <br />
               homenaiva tu saṃśodhya viśleṣaṃ chedanaṃ tathā //
                <span class="ref">SvaT_10.420</span></p>
            
            
            <p id="SvaT_10.421">
               pūrṇaṃ caiva samuddhāraṃ tatsthatvaṃ cāpyanukramāt <br />
               prāyaścittaṃ tato hutvā nyūnādhikanimittataḥ //
                <span class="ref">SvaT_10.421</span></p>
            
            
            <p id="SvaT_10.422">
               evamādikrameṇaiva dhāmāntaṃ ca viśodhayet <br />
               bhūrlokastu samākhyāto bhuvolokaṃ nibodha me //
                <span class="ref">SvaT_10.422</span></p>
            
            
            <p id="SvaT_10.423">
               bhūpṛṣṭhadyāvadādityaṃ lakṣamekaṃ pramāṇataḥ <br />
               daśa vāyupathā madhye tv ayutāyutasaṃkhyayā //
                <span class="ref">SvaT_10.423</span></p>
            
            
            <p id="SvaT_10.424">
               ādye vāyupathe meghān kathayāmi yathāsthitān <br />
               pañcāśadyojanādūrdhvam ṛtarddhirnāma mārutaḥ //
                <span class="ref">SvaT_10.424</span></p>
            
            
            <p id="SvaT_10.425">
               yo vivardhayate puṣṭim oṣadhīnāṃ balaṃ tathā <br />
               bṛṃhayecca mahīṃ sarvām āpyāyayati cāvyayaḥ //
                <span class="ref">SvaT_10.425</span></p>
            
            
            <p id="SvaT_10.426">
               divā haṃsaḥ sa vai vāyur manujānāṃ sukhāvahaḥ <br />
               yato gṛddhrāndhārayati tena gṛddhradharaḥ smṛtaḥ //
                <span class="ref">SvaT_10.426</span></p>
            
            
            <p id="SvaT_10.427">
               prācetaso nāma vāyuḥ pracetobhivinirmitaḥ <br />
               sa vai nāśayate vṛkṣān kadācitsaṃpravartayet //
                <span class="ref">SvaT_10.427</span></p>
            
            
            <p id="SvaT_10.428">
               agniḥ prācetaso nāma tenaiva saha tiṣṭhati <br />
               yadā dahati veśmāni tadāsau samudāhṛtaḥ //
                <span class="ref">SvaT_10.428</span></p>
            
            
            <p id="SvaT_10.429">
               sukhī samudre vasati sa jalānnopaśāmyati <br />
               yojanānāṃ śatādūrdhvaṃ senānīrvāyurucyate //
                <span class="ref">SvaT_10.429</span></p>
            
            
            <p id="SvaT_10.430">
               vidyudvanto mūkameghā vasantyasmiṃśca mārute <br />
               te bhuvaḥ krośamātreṇa tiṣṭhanto 'pasṛjantyapaḥ //
                <span class="ref">SvaT_10.430</span></p>
            
            
            <p id="SvaT_10.431">
               yojanānāṃ śatādūrdhvaṃ meghāḥ sattvavahāḥ smṛtāḥ <br />
               matsyamaṇḍūkakūrmāṃśca varṣantyete ca durdine //
                <span class="ref">SvaT_10.431</span></p>
            
            
            <p id="SvaT_10.432">
               yojanānāṃ śatādūrdhvaṃ vāyuroghaḥ prakīrtitaḥ <br />
               tasmiṃstu rogadā meghā varṣanti ca viṣodakam //
                <span class="ref">SvaT_10.432</span></p>
            
            
            <p id="SvaT_10.433">
               tenopasargā jāyante mārakāḥ sarvadehinām <br />
               tasmādūrdhvaṃ tu tāvadbhyo devyamoghaḥ sthito marut //
                <span class="ref">SvaT_10.433</span></p>
            
            
            <p id="SvaT_10.434">
               tasmiṃste mārakā meghā amoghe saṃpratiṣṭhitāḥ <br />
               vajrāṅgo nāma vai vāyuḥ pañcāśadyojanasthitaḥ //
                <span class="ref">SvaT_10.434</span></p>
            
            
            <p id="SvaT_10.435">
               tasmiṃstūpalakā nāma meghāstūpalavarṣiṇaḥ <br />
               tāvadbhiryojanaireva tato vai vaidyuto 'nilaḥ //
                <span class="ref">SvaT_10.435</span></p>
            
            
            <p id="SvaT_10.436">
               meghāśca vaidyutāstasmin nivasanti tu vaidyute <br />
               aśanirvāyusaṃkṣobhāt teṣvasau jāyate mahān //
                <span class="ref">SvaT_10.436</span></p>
            
            
            <p id="SvaT_10.437">
               tadūrdhvaṃ yojanānāṃ ca pañcāśadraivataḥ smṛtaḥ <br />
               tasminpuṣṭivaho nāma puṣṭiṃ varṣati dehinām //
                <span class="ref">SvaT_10.437</span></p>
            
            
            <p id="SvaT_10.438">
               saṃvarte rogadā meghās te rogodakavarṣiṇaḥ <br />
               pañcāśadyojane te vai tasmiṃstiṣṭhanti toyadāḥ //
                <span class="ref">SvaT_10.438</span></p>
            
            
            <p id="SvaT_10.439">
               viṣāvarto nāma vāyuḥ pañcāśadupari sthitaḥ <br />
               tasminkrodhodakā nāma meghā vai saṃpratiṣṭhitāḥ //
                <span class="ref">SvaT_10.439</span></p>
            
            
            <p id="SvaT_10.440">
               te krodharāgabahulaṃ saṃgrāmabahulaṃ tathā <br />
               rājñāṃ kṣayakaraṃ caiva prajānāṃ kṣayadaṃ tathā //
                <span class="ref">SvaT_10.440</span></p>
            
            
            <p id="SvaT_10.441">
               varṣaṃ caivātra kurvanti yadā varṣanti te ghanāḥ <br />
               aghopyamegho vajrāṅgo vaidyuto raivatastathā //
                <span class="ref">SvaT_10.441</span></p>
            
            
            <p id="SvaT_10.442">
               saṃvartaśca viṣāvarto vāyavo ghoraveginaḥ <br />
               agho vasanti vai divyāḥ piśācāḥ skandadehajāḥ //
                <span class="ref">SvaT_10.442</span></p>
            
            
            <p id="SvaT_10.443">
               triṃśatkoṭisahasrāṇi skandasyānucarāḥ smṛtāḥ <br />
               te vai divyaiśca kusumair arcayanti harātmajam //
                <span class="ref">SvaT_10.443</span></p>
            
            
            <p id="SvaT_10.444">
               amoghe vināyakā ghorā mahādevasamudbhavāḥ <br />
               triṃśatkoṭisahasrāṇi tasmin vāyau pratiṣṭhitāḥ //
                <span class="ref">SvaT_10.444</span></p>
            
            
            <p id="SvaT_10.445">
               ye haranti kṛtaṃ karma narāṇāmakṛtātmanām <br />
               vajrāṅge 'pi tathā vāyau mātaṅgāḥ krūrakarmiṇaḥ //
                <span class="ref">SvaT_10.445</span></p>
            
            
            <p id="SvaT_10.446">
               bhinnāñjananibhā ghorās tāpanā nāma viśrutāḥ <br />
               vidyādharāṇāmadhamā manaḥ pavanagāminaḥ //
                <span class="ref">SvaT_10.446</span></p>
            
            
            <p id="SvaT_10.447">
               ye vidyāpauruṣe ye ca vaitālādīñśmaśānataḥ <br />
               sādhayitvā tataḥ siddhās te 'smin vāyau pratiṣṭhitāḥ //
                <span class="ref">SvaT_10.447</span></p>
            
            
            <p id="SvaT_10.448">
               vaidyute 'psarasastasmin vāsavena prayojitāḥ <br />
               tiṣṭhanti sarvadā tatra pṛthivīpurapālane //
                <span class="ref">SvaT_10.448</span></p>
            
            
            <p id="SvaT_10.449">
               bhṛgo vahnau jale vāpi saṃgrāmeṣvanivartakāḥ <br />
               gograhe bandimokṣe vā mriyante puruṣottamāḥ //
                <span class="ref">SvaT_10.449</span></p>
            
            
            <p id="SvaT_10.450">
               te vrajanti tatastūrdhvaṃ vimānairmaṇicihnitaiḥ <br />
               patākādīrghikākīrṇair divyaghaṇṭānināditaiḥ //
                <span class="ref">SvaT_10.450</span></p>
            
            
            <p id="SvaT_10.451">
               strīsahasraparīvārair vimānaistānnayanti tāḥ <br />
               raivate tu mahātmānaḥ siddhā vai saṃpratiṣṭhitāḥ //
                <span class="ref">SvaT_10.451</span></p>
            
            
            <p id="SvaT_10.452">
               gorocanāñjane bhasma pāduke ajinādi ca <br />
               sādhayitvā mahātmānaḥ siddhāste kāmarūpiṇaḥ //
                <span class="ref">SvaT_10.452</span></p>
            
            
            <p id="SvaT_10.453">
               te vasanti mahātmāno divyāṃ siddhimavasthitāḥ <br />
               saṃvarte 'pi mahāvāyau vidyādharagaṇāḥ smṛtāḥ //
                <span class="ref">SvaT_10.453</span></p>
            
            
            <p id="SvaT_10.454">
               daśa triṃśacca koṭyaste divyābharaṇa bhūṣitāḥ <br />
               divyagandhānuliptāste divyasragdhāmabhūṣitāḥ //
                <span class="ref">SvaT_10.454</span></p>
            
            
            <p id="SvaT_10.455">
               āgneyā dhūmajā meghāḥ śītadurdinadāḥ smṛtāḥ <br />
               viṣāvartaṃ nāvamiva te vāyuṃ yānti miśritāḥ //
                <span class="ref">SvaT_10.455</span></p>
            
            
            <p id="SvaT_10.456">
               tatra gandharvakuśalā gandharvasahadharmiṇaḥ <br />
               vaṃśavīṇāvidhijñāśca pakṣiṇaḥ kāmarūpiṇaḥ //
                <span class="ref">SvaT_10.456</span></p>
            
            
            <p id="SvaT_10.457">
               brahmajā nāma vai meghā brahmaniḥśvāsasaṃbhavāḥ <br />
               upariṣṭādyojanaśatād durjayasyopari sthitāḥ //
                <span class="ref">SvaT_10.457</span></p>
            
            
            <p id="SvaT_10.458">
               tatra vai durjayā nāma indrasya parirakṣakāḥ <br />
               parāvahābhidhaṃ vāyuṃ te samāśritya saṃsthitāḥ //
                <span class="ref">SvaT_10.458</span></p>
            
            
            <p id="SvaT_10.459">
               mahāvīryabalopetā daśa koṭyaḥ prakīrtitāḥ <br />
               puṣkarāvartakā nāma meghā vai padmajodbhavāḥ //
                <span class="ref">SvaT_10.459</span></p>
            
            
            <p id="SvaT_10.460">
               śakreṇa pakṣā ye cchinnāḥ parvatānāṃ mahātmanām <br />
               parāvahastānvahati manujāniva vāraṇaḥ //
                <span class="ref">SvaT_10.460</span></p>
            
            
            <p id="SvaT_10.461">
               tasminvāyugamā nāma gandharvā gaganālayāḥ <br />
               ekādaśa tu vai koṭyas teṣāṃ tu samudāhṛtāḥ //
                <span class="ref">SvaT_10.461</span></p>
            
            
            <p id="SvaT_10.462">
               jīmūtā nāma ye meghā devebhyo jīvasaṃbhavāḥ <br />
               dvitīyamāvahaṃ vāyuṃ meghāste ca samāśritāḥ //
                <span class="ref">SvaT_10.462</span></p>
            
            
            <p id="SvaT_10.463">
               tasmiñjīmūtakā nāma vidyādharagaṇā daśa <br />
               āvahastu tato vāyur yatra droṇāḥ samāśritāḥ //
                <span class="ref">SvaT_10.463</span></p>
            
            
            <p id="SvaT_10.464">
               tasmindroṇāḥ samākhyātā meghānāṃ parirakṣakāḥ <br />
               hitārthaṃ tu prajānāṃ vai nirmitāste mayā purā //
                <span class="ref">SvaT_10.464</span></p>
            
            
            <p id="SvaT_10.465">
               upariṣṭātkapālotthāḥ saṃvartānāma vai ghanāḥ <br />
               mahāparivaho nāma vāyusteṣāṃ samāśrayaḥ //
                <span class="ref">SvaT_10.465</span></p>
            
            
            <p id="SvaT_10.466">
               ādye vāyupathehyevaṃ meghā vai vāyubhiḥ saha <br />
               siddhāśca patayaścaiva kathitā meghacāriṇaḥ //
                <span class="ref">SvaT_10.466</span></p>
            
            
            <p id="SvaT_10.467">
               dvitīye vāyupathe jñeyā agnikanyāśca mātaraḥ <br />
               tā vasanti guṇopetā rudraśaktyātvadhiṣṭhitāḥ //
                <span class="ref">SvaT_10.467</span></p>
            
            
            <p id="SvaT_10.468">
               tṛtīye vāyupathe caiva vasante siddhacāraṇāḥ <br />
               svakarmabhogasaṃsiddhāḥ sarvasiddhairadhiṣṭhitāḥ //
                <span class="ref">SvaT_10.468</span></p>
            
            
            <p id="SvaT_10.469">
               caturthe pathi caivātra vasantyāyudhadevatāḥ <br />
               nārācacakracāparṣṭi śūlaśaktīṣumudgarāḥ //
                <span class="ref">SvaT_10.469</span></p>
            
            
            <p id="SvaT_10.470">
               pañcame pathi deveśi vasantyairāvatādayaḥ <br />
               airāvato 'ñjanaścaiva vāmanaśca mahāgajaḥ //
                <span class="ref">SvaT_10.470</span></p>
            
            
            <p id="SvaT_10.471">
               supratīko gajendraśca puṣpadantastathaiva ca <br />
               kumudaḥ puṇḍarīkaśca sārvabhaumo 'pi cāṣṭamaḥ //
                <span class="ref">SvaT_10.471</span></p>
            
            
            <p id="SvaT_10.472">
               diggajā iti vikhyātāḥ svasu dikṣu vyavasthitāḥ <br />
               ṣaṣṭhe vāyupathe devi pakṣirājo mahābalaḥ //
                <span class="ref">SvaT_10.472</span></p>
            
            
            <p id="SvaT_10.473">
               garutmāniti vikhyāto durjayo 'tīva vīryavān <br />
               saptame vyomagaṅgā tu nānājalacarānugā //
                <span class="ref">SvaT_10.473</span></p>
            
            
            <p id="SvaT_10.474">
               divyāmṛtajalā puṇyā tridhā sā parikīrtitā <br />
               sā bhrāntā nabhaso madhye samantātparimaṇḍalā //
                <span class="ref">SvaT_10.474</span></p>
            
            
            <p id="SvaT_10.475">
               ākāśagaṅgā prathitā devānāṃ satatotsavā <br />
               puṣpamāleva sā bhāti nabhasaḥ śirasi sthitā //
                <span class="ref">SvaT_10.475</span></p>
            
            
            <p id="SvaT_10.476">
               tatra siddhairmahābhāgair vidyādharagaṇaistathā <br />
               gandharvairapsarobhiśca sādhyairviśvairmarudgaṇaiḥ //
                <span class="ref">SvaT_10.476</span></p>
            
            
            <p id="SvaT_10.477">
               rudrairvasubhirādityaiḥ pitṛdevamaharṣibhiḥ <br />
               rakṣobhirguhyakaiścaiva divyastutiparāyaṇaiḥ //
                <span class="ref">SvaT_10.477</span></p>
            
            
            <p id="SvaT_10.478">
               stuvadbhiśca japadbhiśca gāyadbhiśca mahātmabhiḥ <br />
               nṛtyadbhirvalgamānaiśca divyadundubhiniḥsvanaiḥ //
                <span class="ref">SvaT_10.478</span></p>
            
            
            <p id="SvaT_10.479">
               bherīmṛdaṅgavādyaiśca vallakīnāṃ ca niḥsvanaiḥ <br />
               vaṃśavāditranādaiśca manovāyusamīritaiḥ //
                <span class="ref">SvaT_10.479</span></p>
            
            
            <p id="SvaT_10.480">
               vaidūryanālaiḥ kamalair hemapatraiḥ sugandhibhiḥ <br />
               kesaraiḥ padmarāgaiśca mahācakrapramāṇakaiḥ //
                <span class="ref">SvaT_10.480</span></p>
            
            
            <p id="SvaT_10.481">
               nṛtyantīva saricchreṣṭhā vimānaśatamaṇḍitā <br />
               maṇḍitā ca vanairdivyair dharmādhārā mahānadī //
                <span class="ref">SvaT_10.481</span></p>
            
            
            <p id="SvaT_10.482">
               mama netrādviniṣkrāntā kriyāśaktiḥ parā hi sā <br />
               mahāmandākinī devī tridaśaiḥ paryupāsitā //
                <span class="ref">SvaT_10.482</span></p>
            
            
            <p id="SvaT_10.483">
               mahāvimānakoṭībhir nirantaramavasthitaiḥ <br />
               śobhitāsau bhagavatī nityamāste nabhastale //
                <span class="ref">SvaT_10.483</span></p>
            
            
            <p id="SvaT_10.484">
               tatraiṣā meruśirasi mama vai mastakāccyutā <br />
               papāta dharaṇīpṛṣṭhe lokānāṃ hitakāmyayā //
                <span class="ref">SvaT_10.484</span></p>
            
            
            <p id="SvaT_10.485">
               akṣobhyā sāpyasau gaṅgā tiṣṭhatyaniladhāritā <br />
               yojanānāṃ śataṃ pūrṇaṃ vistāro 'syāḥ prakīrtitaḥ //
                <span class="ref">SvaT_10.485</span></p>
            
            
            <p id="SvaT_10.486">
               pariṇāhastataḥ koṭyaḥ mahāvegavatī śubhā <br />
               sā bhramantīva saṃtiṣṭhet samantātparimaṇḍalā //
                <span class="ref">SvaT_10.486</span></p>
            
            
            <p id="SvaT_10.487">
               dhruvamāpūrya sā devī tv atyadbhutamavasthitā <br />
               divyāmṛtavahā puṇyā sarvapāpapraṇāśinī //
                <span class="ref">SvaT_10.487</span></p>
            
            
            <p id="SvaT_10.488">
               aṣṭame vṛṣarājastu sapatnīkaḥ sanandanaḥ <br />
               vasati tvapratīghātaḥ pratyakṣo dharma eva saḥ //
                <span class="ref">SvaT_10.488</span></p>
            
            
            <p id="SvaT_10.489">
               navame pathi cātrāste dakṣo nāma prajāpatiḥ <br />
               brahmaiva sākṣādvasati brahmaśaktyā tvadhiṣṭhitaḥ //
                <span class="ref">SvaT_10.489</span></p>
            
            
            <p id="SvaT_10.490">
               daśame vāyupathe devi vasurudradivākarāḥ <br />
               atra cāṅgārakaḥ sarpir nairṛtaḥ sadasatpatiḥ //
                <span class="ref">SvaT_10.490</span></p>
            
            <span class="note">sadasaspatiḥ?</span>
            
            <p id="SvaT_10.491">
               budhaśca dhūmaketuśca vikhyātaśca jvarastathā <br />
               ajaśca bhuvaneśaśca mṛtyuḥ kāpālikastathā //
                <span class="ref">SvaT_10.491</span></p>
            
            
            <p id="SvaT_10.492">
               ekādaśa smṛtā rudrāḥ sarvakāmaphalodayāḥ <br />
               dhātā dhruvaśca somaśca varuṇaścānilo 'nalaḥ //
                <span class="ref">SvaT_10.492</span></p>
            
            
            <p id="SvaT_10.493">
               pratyūṣaśca pradoṣaśca vasavo 'ṣṭau prakīrtitāḥ <br />
               vasavaḥ kathitāhyete ādityāṃśca nibodha me //
                <span class="ref">SvaT_10.493</span></p>
            
            
            <p id="SvaT_10.494">
               aryamā indravaruṇau pūṣā viṣṇurgabhastimān <br />
               mitraścaiva samākhyātas tv ajaghanyo jaghanyakaḥ //
                <span class="ref">SvaT_10.494</span></p>
            
            
            <p id="SvaT_10.495">
               vivasvāṃścaiva parjanyo dhātā vai dvādaśaḥ smṛtaḥ <br />
               kāśyapeyānvidustvetān teṣāṃ tejonidheratha //
                <span class="ref">SvaT_10.495</span></p>
            
            
            <p id="SvaT_10.496">
               amṛtodbhavo 'rtho divyaḥ sarvadevasamanvitaḥ <br />
               yajñaścakraṃ rathe tasmin sarvajñānamayī ca dhūḥ //
                <span class="ref">SvaT_10.496</span></p>
            
            
            <p id="SvaT_10.497">
               saptāśvāśca svarāḥ sapta vedahūṃkāraniḥsvanāḥ <br />
               nāgā yoktrāṇi teṣāṃ vai aruṇaścaiva sārathiḥ //
                <span class="ref">SvaT_10.497</span></p>
            
            
            <p id="SvaT_10.498">
               satyaṃ ca mañcakaṃ tasya vāyurvego rathasya tu <br />
               navayojanasāhasro vigraho bhāskarasya tu //
                <span class="ref">SvaT_10.498</span></p>
            
            
            <p id="SvaT_10.499">
               triguṇaṃ maṇḍalaṃ tasya trailokye bhāti bhāsvaram <br />
               jñānaśaktiḥ parāhyeṣā tapatyādityavigrahā //
                <span class="ref">SvaT_10.499</span></p>
            
            
            <p id="SvaT_10.500">
               māsavāraprayogeṇa saṃcaranti śivecchayā <br />
               ahorātraṃ bhramantyete bhuvarlokaṃ samantataḥ //
                <span class="ref">SvaT_10.500</span></p>
            
            
            <p id="SvaT_10.501">
               tataḥ somastu lakṣeṇa ādityoparisaṃsthitaḥ <br />
               āpyāyayañjagatsarvaṃ sudhādhārāpravarṣaṇaiḥ //
                <span class="ref">SvaT_10.501</span></p>
            
            
            <p id="SvaT_10.502">
               candrarūpeṇa tapati kriyāśaktiḥ śivasya tu <br />
               indūrdhve lakṣamātreṇa sthitaṃ nakṣatramaṇḍalam //
                <span class="ref">SvaT_10.502</span></p>
            
            
            <p id="SvaT_10.503">
               lakṣadvayena tasyordhvaṃ saṃsthito bhūminandanaḥ <br />
               lakṣadvayena tasyordhve saṃsthitaḥ somanandanaḥ //
                <span class="ref">SvaT_10.503</span></p>
            
            
            <p id="SvaT_10.504">
               surācāryo 'pi tasyordhve dvilakṣeṇaiva saṃsthitaḥ <br />
               tasyordhve 'pi dvilakṣeṇa tiṣṭhate bhṛgunandanaḥ //
                <span class="ref">SvaT_10.504</span></p>
            
            
            <p id="SvaT_10.505">
               tasyopari dvilakṣeṇa sauriḥ sarpati līlayā <br />
               lakṣamātreṇa tu ṛṣīn kathayāmi samāsataḥ //
                <span class="ref">SvaT_10.505</span></p>
            
            
            <p id="SvaT_10.506">
               atriścaiva vasiṣṭhaśca pulastyaḥ pulahaḥ kratuḥ <br />
               bhṛgvaṅgirāmarīciśca ṛṣayaḥ saṃprakīrtitāḥ //
                <span class="ref">SvaT_10.506</span></p>
            
            
            <p id="SvaT_10.507">
               yamaniyamatohyete śāpānugrahakārakāḥ <br />
               bhītāśca parapīḍāyāḥ śūrāḥ śāstravicāraṇe //
                <span class="ref">SvaT_10.507</span></p>
            
            
            <p id="SvaT_10.508">
               jñānakhaḍgodyatāḥ sarve tv ajñānapaṭalāpahāḥ <br />
               mantrayogakriyācāryā saṃnaddhā duratikramāḥ //
                <span class="ref">SvaT_10.508</span></p>
            
            
            <p id="SvaT_10.509">
               yogaiśvaryaguṇopetāḥ śivārādhanatatparāḥ <br />
               tebhyo lakṣādhruvo devi tārakāḥ sa caturdaśa //
                <span class="ref">SvaT_10.509</span></p>
            
            
            <p id="SvaT_10.510">
               śarīraṃ ghaṭitaṃ tābhir dhruvasya varavarṇini <br />
               brahmaivāpararūpeṇa brahmasthāne niyojitaḥ //
                <span class="ref">SvaT_10.510</span></p>
            
            
            <p id="SvaT_10.511">
               tasyajyotirgaṇo devi nibaddhobhramate sadā <br />
               niścalaḥ sa tu vijñeyaḥ śivaśaktyātvadhiṣṭhitaḥ //
                <span class="ref">SvaT_10.511</span></p>
            
            
            <p id="SvaT_10.512">
               daśapañca ca lakṣāṇi dhruvāntaṃ bhūmimaṇḍalāt <br />
               vāyuskandhānsthitāṃstvatra kathayāmi samāsataḥ //
                <span class="ref">SvaT_10.512</span></p>
            
            
            <p id="SvaT_10.513">
               āmeghādbhāskarātsomān nakṣatrādgrahamaṇḍalāt <br />
               ṛṣisaptakanirdeśād ādhruvāntaṃ ca saptamaḥ //
                <span class="ref">SvaT_10.513</span></p>
            
            
            <p id="SvaT_10.514">
               ādityādighruvāntaśca svarlokaḥ parikīrtitaḥ <br />
               atra rājā mahendro vai tiṣṭhate surapūjitaḥ //
                <span class="ref">SvaT_10.514</span></p>
            
            
            <p id="SvaT_10.515">
               ṛṣidevaiḥ sagandharvair vṛtaścāpsarasāṃ gaṇaiḥ <br />
               agnihotraṃ kratūnvāpi kṛtvā jñānavivarjitāḥ //
                <span class="ref">SvaT_10.515</span></p>
            
            
            <p id="SvaT_10.516">
               svarlokaṃ tu narā yānti punarāyānti mānuṣam <br />
               svarlokasyoparisṭāttu dve koṭī yojanāni tu //
                <span class="ref">SvaT_10.516</span></p>
            
            
            <p id="SvaT_10.517">
               pañcāśītiśca lakṣāṇi maharloko varānane <br />
               ṛṣayaścaiva siddhāśca mārkaṇḍādyā vasanti vai //
                <span class="ref">SvaT_10.517</span></p>
            
            
            <p id="SvaT_10.518">
               koṭyaṣṭakaṃ mahādevi yojanānāṃ varānane <br />
               maharlokopariṣṭāttu janalokovyavasthitaḥ //
                <span class="ref">SvaT_10.518</span></p>
            
            
            <p id="SvaT_10.519">
               ekapādo 'tha jahnuśca kapilaścāsuristathā <br />
               bhautiko vāḍvaliścaiva janalokanivāsinaḥ //
                <span class="ref">SvaT_10.519</span></p>
            
            
            <p id="SvaT_10.520">
               dvādaśaiva tathā koṭyo janalokordhvataḥ priye <br />
               tapolokaḥ samākhyāta ṛṣiyogeśvarākulaḥ //
                <span class="ref">SvaT_10.520</span></p>
            
            
            <p id="SvaT_10.521">
               sanakaścasanandaśca sanatkumāraḥ sanandanaḥ <br />
               śaṅkuścaiva triśaṅkuśca tapolokanivāsinaḥ //
                <span class="ref">SvaT_10.521</span></p>
            
            
            <p id="SvaT_10.522">
               padmāḥ ṣaṭpañcapañcāśat koṭyo lakṣāṇi viṃśatiḥ <br />
               bhūrlokāntaṃ samārabhya yāvatsatyaṃ varānane //
                <span class="ref">SvaT_10.522</span></p>
            
            
            <p id="SvaT_10.523">
               iyaṃ saṃkhyā samākhyātā bhuvanānāṃ varānane <br />
               koṭyaḥ ṣoḍaśamānena tapolokordhvataḥ priye //
                <span class="ref">SvaT_10.523</span></p>
            
            
            <p id="SvaT_10.524">
               satyalokaḥ samākhyāto yatra brahmā svayaṃ sthitaḥ <br />
               krīḍate bhagavāndevo vṛta ātmasamairdvijaiḥ //
                <span class="ref">SvaT_10.524</span></p>
            
            
            <p id="SvaT_10.525">
               karmajñānena saṃsiddhā advaitapariniṣṭhitāḥ <br />
               ānandapadasaṃprāptā ānandapadamāgatāḥ //
                <span class="ref">SvaT_10.525</span></p>
            
            
            <p id="SvaT_10.526">
               ṛgvedomūrtimāṃstasminn indranīlasamadyutiḥ <br />
               divyagandhaviliptāṅgo divyābharaṇabhūṣitaḥ //
                <span class="ref">SvaT_10.526</span></p>
            
            
            <p id="SvaT_10.527">
               saṃsthitaḥ pūrvatastasya dīpyamānaḥ svatejasā <br />
               uttareṇa yajurvedaḥ śuddhasphaṭikasaṃnibhaḥ //
                <span class="ref">SvaT_10.527</span></p>
            
            
            <p id="SvaT_10.528">
               divyakuṇḍaladhārī ca mahākāyomahābhujaḥ <br />
               sthitaḥ paścimadigbhāge sāmavedaḥ sanātanaḥ //
                <span class="ref">SvaT_10.528</span></p>
            
            
            <p id="SvaT_10.529">
               raktāmbaradharaḥ śrīmān padmarāgasamaprabhaḥ <br />
               sragdāmadhārakaścitram ālābhūṣaṇabhūṣitaḥ //
                <span class="ref">SvaT_10.529</span></p>
            
            
            <p id="SvaT_10.530">
               atharvāñjanavacchyāmaḥ sthito dakṣiṇatastathā <br />
               piṅgākṣo lohitagrīvo harikeśo mahātanuḥ //
                <span class="ref">SvaT_10.530</span></p>
            
            
            <p id="SvaT_10.531">
               ṣaḍaṅgānītihāsāśca purāṇānyakhilāni tu <br />
               vedopaniṣadaścaiva mīmāṃsāraṇyakaṃ tathā //
                <span class="ref">SvaT_10.531</span></p>
            
            
            <p id="SvaT_10.532">
               svāhākāravaṣaṭkārau rahasyāni tathaiva ca <br />
               gāyatrī ca sthitā tatra yatra devaścaturmukhaḥ //
                <span class="ref">SvaT_10.532</span></p>
            
            
            <p id="SvaT_10.533">
               bhogasthānaṃ brahmaṇaḥ syāt paraṃ brahma tato vrajet <br />
               koṭiyojanamānena satyalokordhvataḥ priye //
                <span class="ref">SvaT_10.533</span></p>
            
            
            <p id="SvaT_10.534">
               brahmāsanamitikhyātaṃ japāsindūrasaprabham <br />
               raktendīvaramadhyasthaḥ padmarāgasamaprabhaḥ //
                <span class="ref">SvaT_10.534</span></p>
            
            
            <p id="SvaT_10.535">
               caturmukhaścaturvedaś caturyugavaśānugaḥ <br />
               brahmavidbhiḥ samākīrṇo brahmā muniniṣevitaḥ //
                <span class="ref">SvaT_10.535</span></p>
            
            
            <p id="SvaT_10.536">
               aiśvaryāṣṭakasaṃyuktaḥ ṣaḍvidhasṛṣṭikārakaḥ <br />
               dharmādiphalasaṃbandhapradātā ca yuge yuge //
                <span class="ref">SvaT_10.536</span></p>
            
            
            <p id="SvaT_10.537">
               tiryaṅnārakisattvānāṃ divyānāṃ manujaiḥ saha <br />
               sraṣṭā ca sarvabhūtānāṃ sadevāsuramānuṣe //
                <span class="ref">SvaT_10.537</span></p>
            
            
            <p id="SvaT_10.538">
               koṭidvayaṃ tadūrdhve tu yojanānāṃ varānane <br />
               nīlendīvarasaṃkāśā indranīlasamaprabhā //
                <span class="ref">SvaT_10.538</span></p>
            
            
            <p id="SvaT_10.539">
               brahmalokātparatvena viṣṇoścaiva purīsmṛtā <br />
               sarvakāmasamopetā sarvaratnasamujjvalā //
                <span class="ref">SvaT_10.539</span></p>
            
            
            <p id="SvaT_10.540">
               marakatastambhasopānā nīladhvajasamākulā <br />
               ghaṇṭāvitānavistīrṇā cārucāmaraśobhitā //
                <span class="ref">SvaT_10.540</span></p>
            
            
            <p id="SvaT_10.541">
               nīlotpaladalaprakhyaiḥ kanyāvṛndaiḥ samāvṛtā <br />
               kāmakārmukanirghoṣavitrastamṛgalocanaiḥ //
                <span class="ref">SvaT_10.541</span></p>
            
            
            <p id="SvaT_10.542">
               nūpurārāvamukharaiḥ skhaladbhirmṛduvibhramaiḥ <br />
               manobhavaśarāyāsa nipātaśatajarjaraiḥ //
                <span class="ref">SvaT_10.542</span></p>
            
            
            <p id="SvaT_10.543">
               sughūrṇitamadāyāsaviloladhavalekṣaṇaiḥ <br />
               saṃsevyate sa bhagavān viṣṇuḥ kamalalocanaḥ //
                <span class="ref">SvaT_10.543</span></p>
            
            
            <p id="SvaT_10.544">
               indranīlasamākāro nilotpaladalaprabhaḥ <br />
               caturbhujo mahākāyaḥ pīnavakṣā gadādharaḥ //
                <span class="ref">SvaT_10.544</span></p>
            
            
            <p id="SvaT_10.545">
               kirīṭīkuṇḍalīśaṅkhī prajāpālanatatparaḥ <br />
               saṃsevyate sa bhagavān nikāyairātmavikramaiḥ //
                <span class="ref">SvaT_10.545</span></p>
            
            
            <p id="SvaT_10.546">
               viṣṇubhaktāśca ye nityaṃ dhyānapūjājape ratāḥ <br />
               te tu gacchanti tatsthānaṃ viṣṇoramitavikramāḥ //
                <span class="ref">SvaT_10.546</span></p>
            
            
            <p id="SvaT_10.547">
               saptakoṭyastadūrdhvaṃ vai rudraloko vyavasthitaḥ <br />
               śuddhasphaṭikasaṃkāśaś catvarodyānamaṇḍitaḥ //
                <span class="ref">SvaT_10.547</span></p>
            
            
            <p id="SvaT_10.548">
               sahasrabhūmikābhiśca harmyamālābhirūrjitaḥ <br />
               vimānaiḥ puṣpakairyukto haṃsakundendunirmalaiḥ //
                <span class="ref">SvaT_10.548</span></p>
            
            
            <p id="SvaT_10.549">
               vanopavanaṣaṇḍaiśca sarvartukusumojjvalaiḥ <br />
               mārutāḥsukhasaṃsparśā vartikarpūragandhayaḥ //
                <span class="ref">SvaT_10.549</span></p>
            
            
            <p id="SvaT_10.550">
               nadīnadahradākīrṇaḥ padminīṣaṇḍamaṇḍitaḥ <br />
               vareṇyāvaradācaiva variṣṭhā varavarṇinī //
                <span class="ref">SvaT_10.550</span></p>
            
            
            <p id="SvaT_10.551">
               vasiṣṭhā ca varāhā ca varārohā ca saptamī <br />
               gaṅgāhyetāḥ samākhyātā rudralokavahāḥ sadā //
                <span class="ref">SvaT_10.551</span></p>
            
            
            <p id="SvaT_10.552">
               lakṣapatradalāḍhyaiśca sitapadmairvibhūṣitāḥ <br />
               indranīlanibhairnālair yojanāyatagandhibhiḥ //
                <span class="ref">SvaT_10.552</span></p>
            
            
            <p id="SvaT_10.553">
               strīsahasrakadambāḍhyāḥ puṣpaprakaradhūsarāḥ <br />
               śaradindunibhānāryo navanītasukomalāḥ //
                <span class="ref">SvaT_10.553</span></p>
            
            
            <p id="SvaT_10.554">
               subhrūlalāṭavadanāḥ kṛśodaryo madālasāḥ <br />
               alipuñjanibhaiḥ keśair mṛgāmodasugandhibhiḥ //
                <span class="ref">SvaT_10.554</span></p>
            
            
            <p id="SvaT_10.555">
               pralambaśravaṇādhārāḥ padmapatrāyatekṣaṇāḥ <br />
               dāḍimīpuṣpasaṃkāśair oṣṭhairutpalagandhibhiḥ //
                <span class="ref">SvaT_10.555</span></p>
            
            
            <p id="SvaT_10.556">
               rambhānibhābhirjaṅghābhir bāhubhirbisakomalaiḥ <br />
               aśokapallavākāraiḥ pādaiḥ padmadalopamaiḥ //
                <span class="ref">SvaT_10.556</span></p>
            
            
            <p id="SvaT_10.557">
               nakhaiśca ketakīprakhyair daśanairmauktikojjvalaiḥ <br />
               svabhāvasusugandhāḍhyaiḥ prasravadbhirivāmṛtam //
                <span class="ref">SvaT_10.557</span></p>
            
            
            <p id="SvaT_10.558">
               hārakeyūrakaṭakaiḥ sīmantamaṇijālakaiḥ <br />
               kāñcīḍoraiḥ suraktaiśca kusumairbhūṣitāḥ sadā //
                <span class="ref">SvaT_10.558</span></p>
            
            
            <p id="SvaT_10.559">
               tārakumbhanibhākārair unnataiśca payodharaiḥ <br />
               suvṛttaiḥ pīnapārśvaiśca pīnakaṇṭhasamāśritaiḥ //
                <span class="ref">SvaT_10.559</span></p>
            
            
            <p id="SvaT_10.560">
               guruśreṇībharākrāntā muktāvalivirājitāḥ <br />
               rājahaṃsagatispardhi mattamātaṅgavibhramāḥ //
                <span class="ref">SvaT_10.560</span></p>
            
            
            <p id="SvaT_10.561">
               nūpurārāvamukharapraskhalanmṛduvikramāḥ <br />
               hāsyalāsyavilāsāḍhyabhrūbhaṅgataralekṣaṇāḥ //
                <span class="ref">SvaT_10.561</span></p>
            
            
            <p id="SvaT_10.562">
               hlādayantīva gātrāṇi rudrāṇāṃ tannivāsinām <br />
               kāmagrahagrahāviṣṭā ghūrṇantyo madavihvalāḥ //
                <span class="ref">SvaT_10.562</span></p>
            
            <span class="note">ghūrṇantyo?</span>
            
            <p id="SvaT_10.563">
               pariṣvajanamātreṇa modayantyo gaṇeśvarān <br />
               yadyapyevaṃvidhānāryaḥ nijabhartṛbhayāturāḥ //
                <span class="ref">SvaT_10.563</span></p>
            
            
            <p id="SvaT_10.564">
               vitrastamṛganetrāstu bharturutsaṅgamāgatāḥ <br />
               avagūhya ca sarvāṅgair āpīya vadanairmukham //
                <span class="ref">SvaT_10.564</span></p>
            
            
            <p id="SvaT_10.565">
               krīḍantirudrabhavane rudrakanyāḥ sarudrakāḥ <br />
               rudrāścaivaṃvidhākārā jñānayogabalotkaṭāḥ //
                <span class="ref">SvaT_10.565</span></p>
            
            
            <p id="SvaT_10.566">
               mukuṭaiḥ kuṇḍalaiścitrair mahāratnasamujjvalaiḥ <br />
               keyūrakaṭakairḍoraiḥ puṣpavastravibhūṣaṇaiḥ //
                <span class="ref">SvaT_10.566</span></p>
            
            
            <p id="SvaT_10.567">
               muktāphalāvalīhārair brahmasūtrottarīyakaiḥ <br />
               mahākāyā mahoraskās trinetrāḥ śūlapāṇayaḥ //
                <span class="ref">SvaT_10.567</span></p>
            
            
            <p id="SvaT_10.568">
               candrāyutapratīkāśāḥ karpūrakṣodadhūsarāḥ <br />
               surasiddhanutāḥsarve suprasanna varapradāḥ //
                <span class="ref">SvaT_10.568</span></p>
            
            
            <p id="SvaT_10.569">
               haralabdhavarāstṛptā daśabāhvindumaulayaḥ <br />
               na tatra mṛtyurna jarā na śoko 'sti viyogajaḥ //
                <span class="ref">SvaT_10.569</span></p>
            
            
            <p id="SvaT_10.570">
               krīḍantisārdhaṃkanyābhiḥ saṃsārabhayavarjitāḥ <br />
               adhikārakṣaye rudrā rudrakanyāsamāvṛtāḥ //
                <span class="ref">SvaT_10.570</span></p>
            
            
            <p id="SvaT_10.571">
               śrīkaṇṭhasyecchayā sarve śivaṃyāntitanukṣaye <br />
               gatvā bhūyo na jāyante kalpakoṭiśatairapi //
                <span class="ref">SvaT_10.571</span></p>
            
            
            <p id="SvaT_10.572">
               evaṃvidhairasaṃkhyātair vimānarathagāmibhiḥ <br />
               mahāvṛṣagajārūḍhaiḥ siṃhavājisuvāhanaiḥ //
                <span class="ref">SvaT_10.572</span></p>
            
            
            <p id="SvaT_10.573">
               lakṣāyutasahasraistu rudrakoṭibhirāvṛtam <br />
               tanmadhyesarvatobhadraṃ siṃhadvāraiḥ sutoraṇaiḥ //
                <span class="ref">SvaT_10.573</span></p>
            
            
            <p id="SvaT_10.574">
               svacchamauktikasaṃkāśaprākāraśikharāvṛtam <br />
               nandīśvaramahākāla dvārapālagaṇairvṛtam //
                <span class="ref">SvaT_10.574</span></p>
            
            
            <p id="SvaT_10.575">
               kiṃkiṇījālamukharaiḥ patākādhvajasaṃkulaiḥ <br />
               vitānacchatraṣaṇḍaiśca muktāhārapralambitaiḥ //
                <span class="ref">SvaT_10.575</span></p>
            
            
            <p id="SvaT_10.576">
               ghaṇṭācāmaraśobhāḍyaṃ darpaṇaiścopaśobhitam <br />
               kalaśairdvāranyastaiśca ratnapallavasaṃyutaiḥ //
                <span class="ref">SvaT_10.576</span></p>
            
            
            <p id="SvaT_10.577">
               racitaiścitraśāstrajñair atnacūrṇasamujjvalaiḥ <br />
               svastikaiḥ patravalyāḍhyaiś citritaṃ bhuvanājiram //
                <span class="ref">SvaT_10.577</span></p>
            
            
            <p id="SvaT_10.578">
               śatasiṃhāsanākīrṇaṃ vedikāratnabhūṣitam <br />
               gopurāṭṭālarathakair vīthībhiśca bhramāntrakaiḥ //
                <span class="ref">SvaT_10.578</span></p>
            
            
            <p id="SvaT_10.579">
               sarvaratnavicitrāḍhyair dvārabaddhaiḥ suśobhanam <br />
               nirgamaiḥsugavākṣaiśca viṭaṅkaiḥsphaṭikaprabhaiḥ //
                <span class="ref">SvaT_10.579</span></p>
            
            
            <p id="SvaT_10.580">
               stambhaiḥsopānabaddhaiśca vajravaiḍūryasaprabhaiḥ <br />
               pūrṇacandranibhākārair aṇḍaiḥ śikharamaṇḍitaiḥ //
                <span class="ref">SvaT_10.580</span></p>
            
            
            <p id="SvaT_10.581">
               muktāphalaprabhābhiśca bhūmibhiśca sahasraśaḥ <br />
               nāṭyaśālaiḥ suśobhāḍhyair nṛttagītaravākulaiḥ //
                <span class="ref">SvaT_10.581</span></p>
            
            
            <p id="SvaT_10.582">
               maṇḍapairatnacitrāḍhyaiḥ sabhāmaṇḍalanirbharaiḥ <br />
               āsīnairudravṛndaiśca rudrakanyākadambakaiḥ //
                <span class="ref">SvaT_10.582</span></p>
            
            
            <p id="SvaT_10.583">
               mattavāraṇakai ramyaiś candraśālāsuśobhanaiḥ <br />
               dhūpitaṃ dhūpavartībhiḥ kuṅkumodakasecitam //
                <span class="ref">SvaT_10.583</span></p>
            
            
            <p id="SvaT_10.584">
               citrapaṭṭaistu saṃchannaṃ puṣpaprakarasaṃkulam <br />
               tūryaśabdajayadhvānakāhalākūjitena ca //
                <span class="ref">SvaT_10.584</span></p>
            
            
            <p id="SvaT_10.585">
               vaṃśavīṇāmṛdaṅgaiśca gomukhairmukhavādanaiḥ <br />
               paṇavaistālavādyaiśca śaṅkhabherīraveṇa ca //
                <span class="ref">SvaT_10.585</span></p>
            
            
            <p id="SvaT_10.586">
               dundubhīnādaśabdena murajasphālanena ca <br />
               karasphoṭamahāśabdaiḥ siṃhanādapraguñjitaiḥ //
                <span class="ref">SvaT_10.586</span></p>
            
            
            <p id="SvaT_10.587">
               garjadbhirgaṇavṛndaiśca meghastanitaniḥsvanaiḥ <br />
               vandināṃstotraśabdena sāmavedaraveṇa ca //
                <span class="ref">SvaT_10.587</span></p>
            
            
            <p id="SvaT_10.588">
               huḍuṅkārāṭṭahāsaiśca geyajhaṃkārayojitaiḥ <br />
               vṛṣananditaśabdena gajavājiraveṇa ca //
                <span class="ref">SvaT_10.588</span></p>
            
            
            <p id="SvaT_10.589">
               kāñcīnūpuraśabdena nadatīva mahatpuram <br />
               sarvasaṃpatkaraṃ śrīmacchaṅkarasya tu mandiram //
                <span class="ref">SvaT_10.589</span></p>
            
            
            <p id="SvaT_10.590">
               atrāsaubhagavānrudro brahmaviṣṇvindrapūjitaḥ <br />
               gaṅgāyāsnapitonityaṃ divyavastrāmbaracchadaḥ //
                <span class="ref">SvaT_10.590</span></p>
            
            
            <p id="SvaT_10.591">
               pṛthivyāgandhaliptāṅgaḥ śriyāpuṣpaiḥ supūjitaḥ <br />
               saptasvarapramukhyaiśca sarasvatyā ca saṃstutaḥ //
                <span class="ref">SvaT_10.591</span></p>
            
            
            <p id="SvaT_10.592">
               pūrṇendurātapatraṃ ca svayameva vyavasthitaḥ <br />
               gaṅgātūttarikācchatre sarvādityāśca dīpakāḥ //
                <span class="ref">SvaT_10.592</span></p>
            
            
            <p id="SvaT_10.593">
               puṣpadantagaṇeśādyair āsanaṃ tasya saṃvṛtam <br />
               kapilaḥ karkaṭaścaiva vimardaḥ kaṅkaṭastathā //
                <span class="ref">SvaT_10.593</span></p>
            
            
            <p id="SvaT_10.594">
               vikramaścadṛḍhaścaiva niṣkampo niṣkalastathā <br />
               aṣṭau te harayaḥproktās trinetrā bhūrivikramāḥ //
                <span class="ref">SvaT_10.594</span></p>
            
            
            <p id="SvaT_10.595">
               siṃharūpāḥsutejaskāḥ saṭāvikaṭabhāsvarāḥ <br />
               śaktirūpadharairmantrair yogaiśvaryasamanvitaiḥ //
                <span class="ref">SvaT_10.595</span></p>
            
            
            <p id="SvaT_10.596">
               āsanaṃvivṛtaṃtaistu mahotsāhairbalotkaṭaiḥ <br />
               tatrabhadrāsane rudraḥ sthitaścandrārdhaśekharaḥ //
                <span class="ref">SvaT_10.596</span></p>
            
            
            <p id="SvaT_10.597">
               sarvalakṣaṇasaṃpūrṇaḥ sarvābharaṇabhūṣitaḥ <br />
               tryakṣodaśabhujodevo jaṭāmukuṭamaṇḍitaḥ //
                <span class="ref">SvaT_10.597</span></p>
            
            
            <p id="SvaT_10.598">
               pīnavakṣaḥsthaloruśca pīnaskandho mahābhujaḥ <br />
               baddhapadmāsanāsīnaḥ karpūrakṣodadhūsaraḥ //
                <span class="ref">SvaT_10.598</span></p>
            
            
            <p id="SvaT_10.599">
               varadābhayapāṇiśca sarvāyudhadharastathā <br />
               śatapatrāṅkitaiścaiva hastapādaiḥ sukomalaiḥ //
                <span class="ref">SvaT_10.599</span></p>
            
            
            <p id="SvaT_10.600">
               candrabimbanakhābhābhir aṅgulībhiralaṃkṛtaiḥ <br />
               suśliṣṭajānugulphaiśca pādaiścaiva samunnataiḥ //
                <span class="ref">SvaT_10.600</span></p>
            
            
            <p id="SvaT_10.601">
               pūjitairgaṇarudraiśca brahmaviṣṇvindravanditaiḥ <br />
               cāmaravyajanokṣepai rudrastrībhiḥ samantataḥ //
                <span class="ref">SvaT_10.601</span></p>
            
            
            <p id="SvaT_10.602">
               vījatastu sadā śrīmāṃś candrakoṭisamaprabhaḥ <br />
               jñānāmṛtasutṛptātmā yogaiśvaryapradāyakaḥ //
                <span class="ref">SvaT_10.602</span></p>
            
            
            <p id="SvaT_10.603">
               dhyāto vai yogibhirnityaṃ prasannavadanekṣaṇaḥ <br />
               prahasansa ivābhāti nirmalajñānaraśmibhiḥ //
                <span class="ref">SvaT_10.603</span></p>
            
            
            <p id="SvaT_10.604">
               ajñānatimiraṃ hatvā darśayetparamaṃ vapuḥ <br />
               sarvasaukhyapradātā ca rudramātṛgaṇāvṛtaḥ //
                <span class="ref">SvaT_10.604</span></p>
            
            
            <p id="SvaT_10.605">
               tasyotsaṅgagatā devī taptakāñcanasuprabhā <br />
               pūjitā yoginīvṛndaiḥ sādhakaiḥ surakinnaraiḥ //
                <span class="ref">SvaT_10.605</span></p>
            
            
            <p id="SvaT_10.606">
               sarvalakṣaṇasaṃpūrṇā sarvābharaṇabhūṣitā <br />
               yogasiddhipradā nityaṃ mokṣābhyudayadāyikā //
                <span class="ref">SvaT_10.606</span></p>
            
            
            <p id="SvaT_10.607">
               devasyābhimukhī nityam umā tu lalitekṣaṇā <br />
               śaktiścāpararūpeṇa śaktimāṃśca harastathā //
                <span class="ref">SvaT_10.607</span></p>
            
            
            <p id="SvaT_10.608">
               brahmāṇḍe sṛṣṭisaṃhārau karoti ca śivecchayā <br />
               dīkṣājñānavihīnā ye liṅgārādhanatatparāḥ //
                <span class="ref">SvaT_10.608</span></p>
            
            
            <p id="SvaT_10.609">
               te prayānti harasthānaṃ sarvaiśvaryasukhāvaham <br />
               jarāmaraṇanirmuktā vyādhiśokavivarjitāḥ //
                <span class="ref">SvaT_10.609</span></p>
            
            
            <p id="SvaT_10.610">
               nādhoyānti punardevi saṃsāre duḥkhasāgare <br />
               śivaṃyānti tataścordhvaṃ śrīkaṇṭhenasamīkṣitāḥ //
                <span class="ref">SvaT_10.610</span></p>
            
            
            <p id="SvaT_10.611">
               rudralokaḥ samākhyātas tataścordhvamume śṛṇu <br />
               uttarottaravṛddhyā ca bhuvanaṃ bhuvanaṃsthitam //
                <span class="ref">SvaT_10.611</span></p>
            
            
            <p id="SvaT_10.612">
               brahmāṇḍasyāpyadhobhāge rudralokasyacordhvataḥ <br />
               daṇḍapāṇeḥ puraṃjñeyaṃ nānārudragaṇāvṛtam //
                <span class="ref">SvaT_10.612</span></p>
            
            
            <p id="SvaT_10.613">
               daṇḍapāṇistu bhagavān yogaiśvaryabalānvitaḥ <br />
               daṇḍaḥ pāṇitalenaiva dhṛtoyena śivecchayā //
                <span class="ref">SvaT_10.613</span></p>
            
            
            <p id="SvaT_10.614">
               vivṛṇoti ca brahmāṇḍe mokṣamārgaṃ sudurbhidam <br />
               vidhinārādhitaścaiva anudhyānācchivecchayā //
                <span class="ref">SvaT_10.614</span></p>
            
            
            <p id="SvaT_10.615">
               saptalokeṣu ye rudrā kathayāmi samāsataḥ <br />
               śarvorudrastathā bhīmo bhava ugrastathaiva ca //
                <span class="ref">SvaT_10.615</span></p>
            
            
            <p id="SvaT_10.616">
               mahādevastatheśāno rudralokādhipastvamī <br />
               brahmalokesthitobrahmā viṣṇurvai vaiṣṇave pure //
                <span class="ref">SvaT_10.616</span></p>
            
            
            <p id="SvaT_10.617">
               rudralokesthitorudraḥ sarveṣāṃ nāyakaḥ smṛtaḥ <br />
               kālāgner daṇḍapāṇyantam aṣṭānavatikoṭayaḥ //
                <span class="ref">SvaT_10.617</span></p>
            
            
            <p id="SvaT_10.618">
               yojanānāṃvarārohe tv adhvāyamupavarṇitaḥ <br />
               kaṭāhastu adhaścordhvaṃ brahmāṇḍasya varānane //
                <span class="ref">SvaT_10.618</span></p>
            
            
            <p id="SvaT_10.619">
               koṭiyojanamānena ghanākāreṇasaṃsthitaḥ <br />
               pañcāśatkoṭayaścordhvaṃ bhūpṛṣṭhāttu varānane //
                <span class="ref">SvaT_10.619</span></p>
            
            
            <p id="SvaT_10.620">
               pañcāśacca adhojñeyā yojanānāṃ samantataḥ <br />
               evaṃ koṭiśataṃ jñeyaṃ pārthivaṃ tattvamucyate //
                <span class="ref">SvaT_10.620</span></p>
            
            
            <p id="SvaT_10.621">
               śatarudrāvadhijñeyaṃ sauvarṇaṃ parivartulam <br />
               vajrasārādhikasāraṃ durbhedyaṃ tridaśairapi //
                <span class="ref">SvaT_10.621</span></p>
            
            
            <p id="SvaT_10.622">
               huṃphaṭkāraprayogeṇa bhedayettu varānane <br />
               śatarudrānato vakṣye samāsena kṛśodari //
                <span class="ref">SvaT_10.622</span></p>
            
            
            <p id="SvaT_10.623">
               daśa daśakrameṇaiva daśadikṣu samantataḥ <br />
               pūrvādikramayogena kathayāmyanupūrvaśaḥ //
                <span class="ref">SvaT_10.623</span></p>
            
            
            <p id="SvaT_10.624">
               kapālīśohyajobadhno vajradehaḥ pramardanaḥ <br />
               vibhūtiravyayaḥ śāstā pinākī tridaśādhipaḥ //
                <span class="ref">SvaT_10.624</span></p>
            
            
            <p id="SvaT_10.625">
               indrasyabalamākramya prabhuśaktisamanvitāḥ <br />
               vicarantimahādevā indreṇa ca supūjitāḥ //
                <span class="ref">SvaT_10.625</span></p>
            
            
            <p id="SvaT_10.626">
               agnirudrohutāśī ca piṅgalaḥ khādako haraḥ <br />
               jvalanodahanobabhrur bhasmāntakakṣayāntakau //
                <span class="ref">SvaT_10.626</span></p>
            
            
            <p id="SvaT_10.627">
               agnerbalaṃsamākramya prabhuśaktisamanvitāḥ <br />
               vicarantimahādevā agnirājasupūjitāḥ //
                <span class="ref">SvaT_10.627</span></p>
            
            
            <p id="SvaT_10.628">
               yāmyomṛtyurharodhātā vidhātākartṛsaṃjñakaḥ <br />
               saṃyoktā ca viyoktā ca dharmo dharmapatistathā //
                <span class="ref">SvaT_10.628</span></p>
            
            
            <p id="SvaT_10.629">
               yamasya balamākramya prabhuśaktisamanvitāḥ <br />
               vicarantimahādevā yamarājasupūjitāḥ //
                <span class="ref">SvaT_10.629</span></p>
            
            
            <p id="SvaT_10.630">
               nairṛtomarutohantā krūradṛṣṭirbhayānakaḥ <br />
               ūrdhvakeśovirūpākṣo dhūmalohitadaṃṣṭrakau //
                <span class="ref">SvaT_10.630</span></p>
            
            
            <p id="SvaT_10.631">
               nairṛtaṃbalamākramya prabhuśaktisamanvitāḥ <br />
               vicarantimahādevā nairṛtendrasupūjitāḥ //
                <span class="ref">SvaT_10.631</span></p>
            
            
            <p id="SvaT_10.632">
               balohyatibalaścaiva pāśahasto mahābalaḥ <br />
               śveto 'tha jayabhadraśca dīrghabāhurjalāntakaḥ //
                <span class="ref">SvaT_10.632</span></p>
            
            
            <p id="SvaT_10.633">
               meghanādī sunādī ca samāsātparikīrtitāḥ <br />
               vāruṇaṃbalamākramya prabhuśaktisamanvitāḥ //
                <span class="ref">SvaT_10.633</span></p>
            
            
            <p id="SvaT_10.634">
               vicarantimahādevā varuṇendrasupūjitāḥ <br />
               śīghrolaghurvāyuvegaḥ sūkṣmastīkṣṇo bhayānakaḥ //
                <span class="ref">SvaT_10.634</span></p>
            
            
            <p id="SvaT_10.635">
               pañcāntakaḥ pañcaśikhaḥ kapardī meghavāhanaḥ <br />
               vāyostu balamākramya prabhuśaktisamanvitāḥ //
                <span class="ref">SvaT_10.635</span></p>
            
            
            <p id="SvaT_10.636">
               vicarantimahādevā vāyurājasupūjitāḥ <br />
               nidhīśorūpavāndhanyaḥ sau,yadeho jaṭādharaḥ //
                <span class="ref">SvaT_10.636</span></p>
            
            
            <p id="SvaT_10.637">
               lakṣmīratnadharaḥkāmī prasādaśca prabhāsakaḥ <br />
               saumyasya balamākramya prabhuśaktisamanvitāḥ //
                <span class="ref">SvaT_10.637</span></p>
            
            
            <p id="SvaT_10.638">
               vicarantimahādevāḥ somarājasupūjitāḥ <br />
               vidyādhipo 'tha sarvajño jñānadṛgvedapāragaḥ //
                <span class="ref">SvaT_10.638</span></p>
            
            
            <p id="SvaT_10.639">
               śarvaḥ sureśo jyeṣṭhaśca bhūtapālo baliḥpriyaḥ <br />
               īśānānumatā devāś ceṣṭante surapūjitāḥ //
                <span class="ref">SvaT_10.639</span></p>
            
            
            <p id="SvaT_10.640">
               vicarantimahādevā īśaśaktyātvadhiṣṭhitāḥ <br />
               vṛṣovṛṣadharo 'nantaḥ krodhano mārutāhvayaḥ //
                <span class="ref">SvaT_10.640</span></p>
            
            
            <p id="SvaT_10.641">
               grasanoḍambareśau ca phaṇīndro vajradaṃṣṭrakaḥ <br />
               viṣṇostubalamākramya prabhuśaktisamanvitāḥ //
                <span class="ref">SvaT_10.641</span></p>
            
            
            <p id="SvaT_10.642">
               vicarantimahādevā anantena supūjitāḥ <br />
               śaṃbhurvibhurgaṇādhyakṣas tryakṣaśca tridaśeśvaraḥ //
                <span class="ref">SvaT_10.642</span></p>
            
            
            <p id="SvaT_10.643">
               saṃvāhaścavivāhaśca nalolipsustrilocanaḥ <br />
               brahmaṇobalamākramya prabhuśaktisamanvitāḥ //
                <span class="ref">SvaT_10.643</span></p>
            
            
            <p id="SvaT_10.644">
               vicarantimahādevā brahmaṇaiva supūjitāḥ <br />
               ekaikasya sahasraṃ tu parivāro 'bhidhīyate //
                <span class="ref">SvaT_10.644</span></p>
            
            
            <p id="SvaT_10.645">
               śatarudrā iti khyātā brahmāṇḍaṃvyāpyasaṃsthitāḥ <br />
               asaṃkhyātāḥ sahasrāṇi ye ca ūrdhvādidiggatāḥ //
                <span class="ref">SvaT_10.645</span></p>
            
            
            <p id="SvaT_10.646">
               svacchandāviśvagā devāḥ kalpamanvantareṣvapi <br />
               pūrvādidaśadigrudrāḥ sthitā daśa daśaiva tu //
                <span class="ref">SvaT_10.646</span></p>
            
            
            <p id="SvaT_10.647">
               ekaikamadhipaṃcaiva kathayāmi varānane <br />
               sthito vai pūrvato 'ṇḍasya śveto vai nāma nāmataḥ //
                <span class="ref">SvaT_10.647</span></p>
            
            
            <p id="SvaT_10.648">
               rudrāṇāṃ tu śatairyukto mahāvīryaparākramaḥ <br />
               dīptimadbhirmahātīvrair mayūkhairiva bhāskaraḥ //
                <span class="ref">SvaT_10.648</span></p>
            
            
            <p id="SvaT_10.649">
               āgneyyāmagnisaṃkāśo vaidyuto nāma viśrutaḥ <br />
               so 'pi vidyutprabhairudra śataistu parivāritaḥ //
                <span class="ref">SvaT_10.649</span></p>
            
            
            <p id="SvaT_10.650">
               yāmye 'ṇḍasya mahākālo yugāntānalasaṃnibhaḥ <br />
               śatarudrairvṛto devi tiṣṭhatyamitavikramaiḥ //
                <span class="ref">SvaT_10.650</span></p>
            
            
            <p id="SvaT_10.651">
               nairṛto vikaṭonāma śatenaparivāritaḥ <br />
               saṃtiṣṭhate mahātejā dvitīya iva bhāskaraḥ //
                <span class="ref">SvaT_10.651</span></p>
            
            
            <p id="SvaT_10.652">
               paścime 'ṇḍasya yo rudro mahāvīrya iti śrutaḥ <br />
               śatarudrairvṛtaḥ so 'pi tiṣṭhatyamitavikramaḥ //
                <span class="ref">SvaT_10.652</span></p>
            
            
            <p id="SvaT_10.653">
               vāyavyadiśicāṇḍasya vāyuvego mahābalaḥ <br />
               śatena ca vṛtaḥ śrīmāṃs tiṣṭhatyatra mahābalaḥ //
                <span class="ref">SvaT_10.653</span></p>
            
            
            <p id="SvaT_10.654">
               subhadranāmottarataḥ śatenaparivāritaḥ <br />
               mahāvīryabalopetas tiṣṭhatyatra mahābalaḥ //
                <span class="ref">SvaT_10.654</span></p>
            
            
            <p id="SvaT_10.655">
               pariviṣṭo marīcībhis tatratiṣṭhati vīryavān <br />
               vidyādharo nāma rudra aiśānyāṃ vai pratiṣṭhitaḥ //
                <span class="ref">SvaT_10.655</span></p>
            
            
            <p id="SvaT_10.656">
               śatarudrairvṛtaḥ so 'pi pariviṣṭa ivoḍurāṭ <br />
               mahāvīryabalopetas tiṣṭhate 'nantavikramaḥ //
                <span class="ref">SvaT_10.656</span></p>
            
            
            <p id="SvaT_10.657">
               adhaḥ kālāgnirudro 'nyaḥ sthitastvatra dvitīyakaḥ <br />
               samāvṛto rudraśataiḥ sthitaistvatra varānane //
                <span class="ref">SvaT_10.657</span></p>
            
            
            <p id="SvaT_10.658">
               śataiḥ samāvṛto rudra mayūkhairiva bhāskaraḥ <br />
               vīrabhadro vṛtorudrair uparyaṇḍasya saṃsthitaḥ //
                <span class="ref">SvaT_10.658</span></p>
            
            
            <p id="SvaT_10.659">
               ekādaśo mahākāyai rudrakrodhasamudbhavaiḥ <br />
               evaṃte 'tramahātmāna ekaikaṃ tu śatena ca //
                <span class="ref">SvaT_10.659</span></p>
            
            
            <p id="SvaT_10.660">
               daśaite veṣṭitādevi śatarudraiśca suvrate <br />
               eṣāmaparisaṃkhyeyaḥ parivāro mahātmanām //
                <span class="ref">SvaT_10.660</span></p>
            
            
            <p id="SvaT_10.661">
               āvṛtyāṇḍaṃ sthitāhyete madhu yadvanmadhuvratāḥ <br />
               kadambakusumaṃyadvat kesaraiḥ parivāritam //
                <span class="ref">SvaT_10.661</span></p>
            
            
            <p id="SvaT_10.662">
               parivāritaṃ tathāhyaṇḍaṃ rudrairamitavikramaiḥ <br />
               gṛhaiḥ satoraṇāṭṭālair nānāratnavicitritaiḥ //
                <span class="ref">SvaT_10.662</span></p>
            
            
            <p id="SvaT_10.663">
               jāmbūnadamayaiścitraiḥ samantātsamalaṃkṛtam <br />
               divyanārībhirākīrṇaṃ sarvakāmasamanvitam //
                <span class="ref">SvaT_10.663</span></p>
            
            
            <p id="SvaT_10.664">
               brahmāṇḍametadākhyātaṃ pāśajālāvatāritam <br />
               janmavyādhijarāmṛtyumahodadhipariplutam //
                <span class="ref">SvaT_10.664</span></p>
            
            
            <p id="SvaT_10.665">
               guṇatrayamalacchannaṃ nānājātisamākulam <br />
               paśujñānaparikrāntaṃ gatitrayasamākulam //
                <span class="ref">SvaT_10.665</span></p>
            
            
            <p id="SvaT_10.666">
               anityā eva gatayaḥ sarveṣāmeva vādinām <br />
               parāparavibhāgaṃ tu naivajānanti mohitāḥ //
                <span class="ref">SvaT_10.666</span></p>
            
            
            <p id="SvaT_10.667">
               hemāṇḍaṃ tu purāsṛṣṭaṃ kṣayātma bhuvanākṛti <br />
               īśamāyāsamāviṣṭasyātmavargasya bhūtaye //
                <span class="ref">SvaT_10.667</span></p>
            
            
            <p id="SvaT_10.668">
               athopariṣṭāttattvāni udakādiśivāntakam <br />
               uttarottarayogena daśadhā saṃsthitāni tu //
                <span class="ref">SvaT_10.668</span></p>
            
            
            <p id="SvaT_10.669">
               ahaṃkāraḥ tadūrdhvaṃ tu buddhistu śatadhāsthitā <br />
               ūrdhvaṃ sahasradhā jñeyaṃ pradhānaṃ varavarṇini //
                <span class="ref">SvaT_10.669</span></p>
            
            
            <p id="SvaT_10.670">
               pauruṣaṃ daśasāhasraṃ niyatirlakṣadhā smṛtā <br />
               tadūrdhvaṃ daśalakṣāṇi kalā yāvattu suvrate //
                <span class="ref">SvaT_10.670</span></p>
            
            
            <p id="SvaT_10.671">
               māyā tu koṭidhāvyāpya sthitā sarvaṃ carācaram <br />
               daśakoṭiguṇā vidyā māyāṃvyāpya vyavasthitā //
                <span class="ref">SvaT_10.671</span></p>
            
            
            <p id="SvaT_10.672">
               śatakoṭiguṇenaiva vyāptāsāvīśvareṇa tu <br />
               sādākhyaṃ koṭisāhasraṃ bindunādaṃ tadūrdhvataḥ //
                <span class="ref">SvaT_10.672</span></p>
            
            
            <p id="SvaT_10.673">
               yojanānāṃ tu vṛndaṃ vai śaktirvyāpya vyavasthitā <br />
               vyāpinī sarvamadhvānaṃ vyāpyadevi vyavasthitā //
                <span class="ref">SvaT_10.673</span></p>
            
            
            <p id="SvaT_10.674">
               aprameyaṃ tato jñeyaṃ śivatattvaṃ varānane <br />
               bhuvanāni pravakṣyāmi aptattvādāvanukramāt //
                <span class="ref">SvaT_10.674</span></p>
            
            
            <p id="SvaT_10.675">
               ākāraṃ vibhavaṃ caiva bhuvanānekavistaram <br />
               yanna dṛṣṭaṃ paśujñānaiḥ kupathabhrāntadṛṣṭibhiḥ //
                <span class="ref">SvaT_10.675</span></p>
            
            
            <p id="SvaT_10.676">
               yanna sāṃkhyairna yogairvā na caiva pāñcarātrikaiḥ <br />
               svabhāvavādibhirnāpi na ca karmapravādibhiḥ //
                <span class="ref">SvaT_10.676</span></p>
            
            
            <p id="SvaT_10.677">
               nāpi saṃśayavādaiśca nagnakṣapaṇakādibhiḥ <br />
               na bhūtavādibhiścaiva nāpi syāllokikairapi //
                <span class="ref">SvaT_10.677</span></p>
            
            
            <p id="SvaT_10.678">
               na cātmacintakairvāpi na ca tarkapravādibhiḥ <br />
               na ca vaiśeṣikairvā.api ṣaṭpadārthaparāyaṇaiḥ //
                <span class="ref">SvaT_10.678</span></p>
            
            
            <p id="SvaT_10.679">
               na cāpi nyāyavādaiśca hetudṛṣṭāntavādibhiḥ <br />
               nāpyekajanmavādaiśca nacāpyekatvavādibhiḥ //
                <span class="ref">SvaT_10.679</span></p>
            
            
            <p id="SvaT_10.680">
               na dhūrtavādairlokairvā suparijñātamaiśvaram <br />
               ityevaṃvādināṃ teṣāṃ vādānāṃ tu śatatrayam //
                <span class="ref">SvaT_10.680</span></p>
            
            
            <p id="SvaT_10.681">
               triṣaṣṭiradhikāścānye vādināṃ bhrāntacetasām <br />
               ajñānatimirādhānām unmīlanakṛduttamam //
                <span class="ref">SvaT_10.681</span></p>
            
            
            <p id="SvaT_10.682">
               saṃsārapaṅkamagnānāṃ naurivottāraṇaṃ param <br />
               mahāmohatamo 'ndhānāṃ tamonudamidaṃ param //
                <span class="ref">SvaT_10.682</span></p>
            
            
            <p id="SvaT_10.683">
               parameśamukhodbhūtaṃ yanmayā prāptamadbhutam <br />
               jñānāmṛtamidaṃ divyaṃ nanabhuvanavistaram //
                <span class="ref">SvaT_10.683</span></p>
            
            
            <p id="SvaT_10.684">
               śṛṇuṣvaikamanā devi vicitrākāramadbhutam <br />
               ananto bhuvanavrātas tv avyucchedādvyavasthitaḥ //
                <span class="ref">SvaT_10.684</span></p>
            
            
            <p id="SvaT_10.685">
               madhukośajālakavat tathā bhūricayāvṛtiḥ <br />
               mīnaśaṃkhakulāyābhaṃ dāṣimībījavatsthitam //
                <span class="ref">SvaT_10.685</span></p>
            
            
            <p id="SvaT_10.686">
               kadambakesaranibhaṃ purāṇāṃ tu samūhakam <br />
               mahāsenāvāsakavad vane tarusamūhavat //
                <span class="ref">SvaT_10.686</span></p>
            
            
            <p id="SvaT_10.687">
               nirantaramanantāni bhuvanāni varānane <br />
               nānākārāṇi citrāṇi sarvaratnamayāni ca //
                <span class="ref">SvaT_10.687</span></p>
            
            
            <p id="SvaT_10.688">
               parimaṇḍalāni dīrghāṇy ardhacandrākṛtīni ca <br />
               puruṣākṛtīni cānyāni nandyāvartākṛtīni ca //
                <span class="ref">SvaT_10.688</span></p>
            
            
            <p id="SvaT_10.689">
               parvatākṛtirūpāṇi gajayuthākṛtīni ca <br />
               śarāvākṛtīni cānyāni jvālārūpākṛtīni ca //
                <span class="ref">SvaT_10.689</span></p>
            
            
            <p id="SvaT_10.690">
               mahāvimānarūpāṇi triśūlākṛtimanti ca <br />
               murajākṛtīni cānyāni tryaśrākṛtipurāṇi ca //
                <span class="ref">SvaT_10.690</span></p>
            
            
            <p id="SvaT_10.691">
               mahāpuruṣarūpāṇi śataśṛṅgākṛtīni ca <br />
               sahasraśṛṅgāvartāni tathānyāni varānane //
                <span class="ref">SvaT_10.691</span></p>
            
            
            <p id="SvaT_10.692">
               koṭiśṛṅgāṇi cānyāni asaṃkhyaśikharāṇi ca <br />
               vṛttāni caturaśrāṇi trikoṇānyaparāṇi ca //
                <span class="ref">SvaT_10.692</span></p>
            
            
            <p id="SvaT_10.693">
               divyacitrapatākāni divyaghaṇṭādhvajāni ca <br />
               bherinādasvarāḍhyāni divyagītadhvanīni ca //
                <span class="ref">SvaT_10.693</span></p>
            
            
            <p id="SvaT_10.694">
               divyadundubhinādāni mahāveṇusvanāni ca <br />
               nānāvāditraghoṣāṇi bhuvanāni ca sarvadā //
                <span class="ref">SvaT_10.694</span></p>
            
            
            <p id="SvaT_10.695">
               śuklāni sphaṭikābhāni padmarāgākṛtīni ca <br />
               candrakāntasavarṇāni muktādāmanibhāni ca //
                <span class="ref">SvaT_10.695</span></p>
            
            
            <p id="SvaT_10.696">
               lākṣārasasavarṇāni kānicidvaravarṇini <br />
               indragopakavarṇāni indranīlanibhāni ca //
                <span class="ref">SvaT_10.696</span></p>
            
            
            <p id="SvaT_10.697">
               nīlotpalasavarṇāni vidyutpuñjanibhāni ca <br />
               bālādityasavarṇāni padmagarbhanibhāni ca //
                <span class="ref">SvaT_10.697</span></p>
            
            
            <p id="SvaT_10.698">
               candraprabhāni cānyāni candrakoṭinibhāni ca <br />
               madhyāhnārkasavarṇāni sūryakoṭinibhāni ca //
                <span class="ref">SvaT_10.698</span></p>
            
            
            <p id="SvaT_10.699">
               aśokastavakābhāni haritālanibhāni ca <br />
               śakracāpasavarṇāni gokṣīradhavalāni ca //
                <span class="ref">SvaT_10.699</span></p>
            
            
            <p id="SvaT_10.700">
               sindūrakuṅkumābhāni gorocananibhāni ca <br />
               taptahemasavarṇāni nirdhūmāgninibhāni ca //
                <span class="ref">SvaT_10.700</span></p>
            
            
            <p id="SvaT_10.701">
               śaṅkhapāṇḍuravarṇāni kānicidbhuvanāni ca <br />
               nānāvarṇāni cānyāni nānārūpākṛtīni ca //
                <span class="ref">SvaT_10.701</span></p>
            
            
            <p id="SvaT_10.702">
               eteṣāṃ parato devi vyāpakaṃ paramaṃ padam <br />
               aprameyamasaṃkhyeyam agamyaṃ sarvavādinām //
                <span class="ref">SvaT_10.702</span></p>
            
            
            <p id="SvaT_10.703">
               vinā prasādādīśasya jñānametanna labhyate <br />
               nacāpi bhāvo bhavati dīkṣāmaprāpya dehinām //
                <span class="ref">SvaT_10.703</span></p>
            
            
            <p id="SvaT_10.704">
               yadā tu kāraṇācchaktir bhavennirvāṇakārikā <br />
               śivecchayā prapadyeta dīkṣāṃ jñānamayīṃ śubhām //
                <span class="ref">SvaT_10.704</span></p>
            
            
            <p id="SvaT_10.705">
               mantrayogātmikā divyāṃ tato mokṣaṃ vrajetpaśuḥ <br />
               nānyathā mokṣamāyāti api jñānaśatairapi //
                <span class="ref">SvaT_10.705</span></p>
            
            
            <p id="SvaT_10.706">
               yasya prakāśitaṃ sarvaṃ śivenānantarūpiṇā <br />
               sa eva mokṣaṃ vrajati śivaḥ sarvamaheśvaraḥ //
                <span class="ref">SvaT_10.706</span></p>
            
            
            <p id="SvaT_10.707">
               tenedaṃ jñānamukhyaṃ tu purā proktaṃ mayā tava <br />
               saṃsārārṇavamagnānāṃ naurivottāraṇaṃ param //
                <span class="ref">SvaT_10.707</span></p>
            
            
            <p id="SvaT_10.708">
               mahāmāyāñjanātītaṃ ajñātaṃ paśugocare <br />
               anantaṃ pāramakṣobhyaṃ subodhaṃ parameśvaram //
                <span class="ref">SvaT_10.708</span></p>
            
            
            <p id="SvaT_10.709">
               parameśamukhodgīrṇaṃ yan mayā prāptamadbhutam <br />
               vakṣye jñānāmṛtamidaṃ śṛṇuṣvaikamanāḥ priye //
                <span class="ref">SvaT_10.709</span></p>
            
            
            <p id="SvaT_10.710">
               ūrdhvaṃ vai brahmaṇo 'ṇḍasya puraikādaśakaṃ sthitam <br />
               ekādaśānāṃ rudrāṇāṃ yugāntāgnisamatviṣām //
                <span class="ref">SvaT_10.710</span></p>
            
            
            <p id="SvaT_10.711">
               athordhve bhuvanaṃ devyāḥ kathayāmi varānane <br />
               indranīlamayaṃ divyaṃ samantātparimaṇḍalam //
                <span class="ref">SvaT_10.711</span></p>
            
            
            <p id="SvaT_10.712">
               tasminbhagavatī devī bhadrakālī vyavasthitā <br />
               vasatīndīvaraśyāmā snigdhakaṅkuṣṭasaprabhā //
                <span class="ref">SvaT_10.712</span></p>
            
            
            <p id="SvaT_10.713">
               sūryamaṇḍalarūpābhyāṃ kuṇḍalābhyāmalaṅkṛtā <br />
               paurṇamāsyāṃ yathā sandhyā candrarkābhyāṃ virājate //
                <span class="ref">SvaT_10.713</span></p>
            
            
            <p id="SvaT_10.714">
               rājate ca mahāhāraḥ stanābhyāmantare sthitaḥ <br />
               asitāñjanaśailābhyāṃ madhye srotovahā yathā //
                <span class="ref">SvaT_10.714</span></p>
            
            
            <p id="SvaT_10.715">
               caturbhiśca dhṛtaṃ pīṭhaṃ siṃhairamitavikramaiḥ <br />
               sarvavajramaye divye divyaratnavibhūṣite //
                <span class="ref">SvaT_10.715</span></p>
            
            
            <p id="SvaT_10.716">
               āsane suprabhe devī jātyañjanasamaprabhā <br />
               śukle himavataḥ śṛṅge nīlamegha iva sthitā //
                <span class="ref">SvaT_10.716</span></p>
            
            
            <p id="SvaT_10.717">
               sarvaratnamayī divyā raśanāsyā virājate <br />
               pītamālyāṃśukavatī śarvarīvāruṇodaye //
                <span class="ref">SvaT_10.717</span></p>
            
            
            <p id="SvaT_10.718">
               tṛtīyaṃ nayanaṃ tasyā lalāṭasthaṃ virājate <br />
               udayastha ivādityo raśmijālavibhūṣitaḥ //
                <span class="ref">SvaT_10.718</span></p>
            
            
            <p id="SvaT_10.719">
               ucchritenātapatreṇa sā śvetena virājate <br />
               kṛṣṇameghoparisthena candreṇeva vibhāvarī //
                <span class="ref">SvaT_10.719</span></p>
            
            
            <p id="SvaT_10.720">
               koṭikoṭisahasreṇa strīṇāṃ tu parivāritā <br />
               āvṛtā candralekheva nakṣatraistu nabhastale //
                <span class="ref">SvaT_10.720</span></p>
            
            
            <p id="SvaT_10.721">
               kumudotpalavarṇāśca hemaśyāmāśca yoṣitaḥ <br />
               priyaṅgukalikāśyāmāś candragauryaḥ sayauvanāḥ //
                <span class="ref">SvaT_10.721</span></p>
            
            
            <p id="SvaT_10.722">
               padmāvadātarūpiṇyaḥ pīnaśroṇipayodharāḥ <br />
               hāvabhāvavidhijñāstu nṛttagītaviśāradāḥ //
                <span class="ref">SvaT_10.722</span></p>
            
            
            <p id="SvaT_10.723">
               vīṇāveṇumṛdaṅgādyair vaṃśavāditraniḥsvanaiḥ <br />
               upāsīnāstu tāṃ devīṃ ramante tatra yoṣitaḥ //
                <span class="ref">SvaT_10.723</span></p>
            
            
            <p id="SvaT_10.724">
               evaṃ viddhi jayaṃ nāma bhuvanaṃ tu varānane <br />
               yā durgeti smṛtā loke brahmāṇḍodaravartinī //
                <span class="ref">SvaT_10.724</span></p>
            
            
            <p id="SvaT_10.725">
               viṣṇunā tapasā pūrvam ārādhya parameśvaram <br />
               avatāritā vadhārtāya mahiṣasya mahātmanaḥ //
                <span class="ref">SvaT_10.725</span></p>
            
            
            <p id="SvaT_10.726">
               yena caikena śṛṅgeṇa bhagavān himavān giriḥ <br />
               śuṣkaparṇamiva kṣiptaḥ bhagavatyā vināśitaḥ //
                <span class="ref">SvaT_10.726</span></p>
            
            
            <p id="SvaT_10.727">
               sā taṃ vināśāyeddevī tamaḥ sūrya ivotthitaḥ <br />
               sā devī sarvadevīnāṃ nāmarūpaiśca tiṣṭhati //
                <span class="ref">SvaT_10.727</span></p>
            
            
            <p id="SvaT_10.728">
               yogamāyāpraticchannā kumārī lokabhāvinī <br />
               acintyā cāprameyā ca anyatra paripaṭhyate //
                <span class="ref">SvaT_10.728</span></p>
            
            
            <p id="SvaT_10.729">
               viṣṇunā sahitā devī kalpe kalpe punaḥ punaḥ <br />
               bhaginītvena cāyāti nāmarūpaviparyayaiḥ //
                <span class="ref">SvaT_10.729</span></p>
            
            
            <p id="SvaT_10.730">
               manvantare manvantare tathā caiva yuge yuge <br />
               rakṣaṇārthaṃ hi lokānāṃ māteva hitakāriṇī //
                <span class="ref">SvaT_10.730</span></p>
            
            
            <p id="SvaT_10.731">
               ityākhyātaṃ tu bhuvanaṃ jayaṃ nāma varānane <br />
               tadbhaktāstatra gacchanti tasyā maṇḍaladīkṣitāḥ //
                <span class="ref">SvaT_10.731</span></p>
            
            
            <p id="SvaT_10.732">
               nacaitattapasā prāpyaṃ nayajñairbhūridakṣiṇaiḥ <br />
               na dānairvividhaiścāpi śakyaṃ prāptuṃ varānane //
                <span class="ref">SvaT_10.732</span></p>
            
            
            <p id="SvaT_10.733">
               prasādāddevadevasya śaśāṅkāṅkitamaulinaḥ <br />
               dīkṣāṃ prāpya prāpnuvanti maṇḍalaṃ cakravartinām //
                <span class="ref">SvaT_10.733</span></p>
            
            
            <p id="SvaT_10.734">
               nirbījadīkṣayā mokṣaṃ dadāti khalu dehinām <br />
               sā muktidīkṣā paramā vidhivatparikīrtitā //
                <span class="ref">SvaT_10.734</span></p>
            
            
            <p id="SvaT_10.735">
               vidyeśāvaraṇe dīkṣā yavatī kriyate nṛṇām <br />
               tāvatīṃ gatimāpnoti bhuvane 'tra varānane //
                <span class="ref">SvaT_10.735</span></p>
            
            
            <p id="SvaT_10.736">
               bhuvanāni tadīśāṃśca saṃsthānāni yathākramam <br />
               kathayiṣyāmi te sarvaṃ śṛṇuṣvaikamanāḥ priye //
                <span class="ref">SvaT_10.736</span></p>
            
            
            <p id="SvaT_10.737">
               bhadrakālyāṃ paro devo rudrakrodhasamudbhavaḥ <br />
               koṭimātreṇa deveśi yugāntāgnisamaprabhaḥ //
                <span class="ref">SvaT_10.737</span></p>
            
            
            <p id="SvaT_10.738">
               yugāntāmbudavṛndotthagarjitadhvaniniḥsvanaḥ <br />
               śatabāhurmahātejā divyābharaṇabhūṣitaḥ //
                <span class="ref">SvaT_10.738</span></p>
            
            
            <p id="SvaT_10.739">
               śirasīndudharaḥ śyāmo nīlāñjanasamadyutiḥ <br />
               śikhikaṇṭhanibhaḥ kiñcit kiñcidāpāṇḍulohitaḥ //
                <span class="ref">SvaT_10.739</span></p>
            
            
            <p id="SvaT_10.740">
               cāṣajīmūtavarṇaśca atasīpuṣpasaṃnibhaḥ <br />
               indranīlanibhaḥ kiñcit kiñcidbhṛṅganibhākṛtiḥ //
                <span class="ref">SvaT_10.740</span></p>
            
            
            <p id="SvaT_10.741">
               jātyañjananibhākāro rudraikādaśikānvitaḥ <br />
               yutaṃ koṭisahasreṇa rudrāṇāṃ ca mahātmanām //
                <span class="ref">SvaT_10.741</span></p>
            
            
            <p id="SvaT_10.742">
               bhuvanaṃ tasya devasya vijayaṃ nāma viśrutam <br />
               indranīlanibhaṃ divyaṃ sarvavajranibhaṃ mahat //
                <span class="ref">SvaT_10.742</span></p>
            
            
            <p id="SvaT_10.743">
               daśakoṭisahasrāṇi rudrāṇāṃ varavarṇini <br />
               antarbhuvanasaṃghātair anyaiśca parivāritam //
                <span class="ref">SvaT_10.743</span></p>
            
            
            <p id="SvaT_10.744">
               nīlotpaladalaśyāmaiḥ śikhikaṇṭhanibhaistathā <br />
               rudrairdivyairmahāvīryaiḥ samantātparivāritam //
                <span class="ref">SvaT_10.744</span></p>
            
            
            <p id="SvaT_10.745">
               stutibhirmaṅgalairgītair nṛttāvāditravāditaiḥ <br />
               paṇavairveṇuvīṇābhir bherījhallari gomukhaiḥ //
                <span class="ref">SvaT_10.745</span></p>
            
            
            <p id="SvaT_10.746">
               paṭahaiḥ kāhalaiścaiva śaṅkhadundubhipīlukaiḥ <br />
               mṛddalaistaṭṭarībhiśca tālakairmurajaistathā //
                <span class="ref">SvaT_10.746</span></p>
            
            
            <p id="SvaT_10.747">
               maundakāhalaṭaṅkaiśca tamiladraghaṭādibhiḥ <br />
               vāditrairvalgitaistālai roṭanairmukhamṛddalaiḥ //
                <span class="ref">SvaT_10.747</span></p>
            
            
            <p id="SvaT_10.748">
               bhūtairbhūtagaṇai rudrair jalpitaiḥ paṭhitaistathā <br />
               dhyāyādbhiśca japadbhiśca dhāvadbhiśceṣṭitaistathā //
                <span class="ref">SvaT_10.748</span></p>
            
            
            <p id="SvaT_10.749">
               mayūrakokilārāvān muñcadbhiśca tathāparaiḥ <br />
               nānārutavilāsaiśca vikurvadbhirmahātmabhiḥ //
                <span class="ref">SvaT_10.749</span></p>
            
            
            <p id="SvaT_10.750">
               āvṛtastairmahātejā mayūkhairiva bhāskaraḥ <br />
               gajavaktraiḥ siṃhavaktrair aśvavaktraiḥ śubhānanaiḥ //
                <span class="ref">SvaT_10.750</span></p>
            
            
            <p id="SvaT_10.751">
               gokarṇairgomukhaiścānyair dvīpiṛkṣamukhaistathā <br />
               vyāghravānaravakaiś ca bhagavānparyupāsyate //
                <span class="ref">SvaT_10.751</span></p>
            
            
            <p id="SvaT_10.752">
               vīrabhadro mahātejā yugāntāgnisamaprabhaḥ <br />
               āsanaṃ tasya devasya sarvavajramayaṃ mahat //
                <span class="ref">SvaT_10.752</span></p>
            
            
            <p id="SvaT_10.753">
               daśayojanavistīrṇaṃ caturasrānalaprabham <br />
               rājate 'trāṣṭabhiḥ siṃhair vṛtaṃ bhīmaparākramaiḥ //
                <span class="ref">SvaT_10.753</span></p>
            
            
            <p id="SvaT_10.754">
               atra te puṇyakarmāṇaḥ ye smaranti maheśvaram <br />
               jale marutsvathāgnau vā śiraśchedena vā mṛtāḥ //
                <span class="ref">SvaT_10.754</span></p>
            
            
            <p id="SvaT_10.755">
               te yānti caiśvaraṃ bodhaṃ vīrabhadraṃ mahādyutim <br />
               bhuvanasyāsya deveśi hy uparyāvaraṇaṃ mahat //
                <span class="ref">SvaT_10.755</span></p>
            
            
            <p id="SvaT_10.756">
               ammayaṃ tu ghanaṃ cāpi śakracāpamiva sthitam <br />
               vitānamiva tadbhadram antare samavasthitam //
                <span class="ref">SvaT_10.756</span></p>
            
            
            <p id="SvaT_10.757">
               tatra cāste mahātmāsāv aṅguṣṭhāgrapramāṇakaḥ <br />
               tatra yojanakoṭirvai viṣkambhādūrdhvamucyate //
                <span class="ref">SvaT_10.757</span></p>
            
            
            <p id="SvaT_10.758">
               tiryaktriguṇavistāram āpyamāvaraṇaṃ priye <br />
               āvṛtaṃ tena tatsarvaṃ mahāmbhodhivisāriṇā //
                <span class="ref">SvaT_10.758</span></p>
            
            
            <p id="SvaT_10.759">
               rudrāṇḍa iti vikhyātaṃ rudrāloka iti priye <br />
               vīrabhadraniketaśca bhadrakālyālayastathā //
                <span class="ref">SvaT_10.759</span></p>
            
            
            <p id="SvaT_10.760">
               trayodaśabhiranyaiśca bhuvānairupaśobhitam <br />
               nānārudragaṇairdivyair nirantaramalaṃkṛtam //
                <span class="ref">SvaT_10.760</span></p>
            
            
            <p id="SvaT_10.761">
               aṇḍaṃ vai vīrabhadrasya brahmāṇḍasadṛśaṃ priye <br />
               ataḥ paraṃ pravakṣyāmi dharitryā bhuvanaṃ mahat //
                <span class="ref">SvaT_10.761</span></p>
            
            
            <p id="SvaT_10.762">
               dhātrī yasminbhagavatī dharāloke sanātanī <br />
               hairaṇyamatulaṃ prāptā ādhāraṃ yatra saṃsthitā //
                <span class="ref">SvaT_10.762</span></p>
            
            
            <p id="SvaT_10.763">
               cakravartivimānaiśca bahubhiḥ parivāritam <br />
               āvṛtaṃ bhūtasaṃghātair ācāryaistatparāyaṇaiḥ //
                <span class="ref">SvaT_10.763</span></p>
            
            
            <p id="SvaT_10.764">
               divyagītaninādāḍhyair vāditraśataniḥsvanaiḥ <br />
               antarbhuvanasaṃghātai rudrāṇāṃ parivāritam //
                <span class="ref">SvaT_10.764</span></p>
            
            
            <p id="SvaT_10.765">
               bhuvanasyāsya madhye tu udayādityasaṃnibhaḥ <br />
               raktotpalanibho divya aśokastabakacchaviḥ //
                <span class="ref">SvaT_10.765</span></p>
            
            
            <p id="SvaT_10.766">
               padmarāgamayo divyaḥ prāsādo bahubhūmikaḥ <br />
               tasya madhye bhagavatī dharitrī lokadhāriṇī //
                <span class="ref">SvaT_10.766</span></p>
            
            
            <p id="SvaT_10.767">
               mālayā raktapuṣpasya lambayā nityabhūṣitā <br />
               candrārkamaṇḍalākārakapolatalabhūṣitā //
                <span class="ref">SvaT_10.767</span></p>
            
            
            <p id="SvaT_10.768">
               pītahemāṃśukavatī mahāhāravibhūṣitā <br />
               śatayojanavistīrṇe kūrmapṛṣṭhe vyavasthitā //
                <span class="ref">SvaT_10.768</span></p>
            
            
            <p id="SvaT_10.769">
               caturvaktrā cāṣṭabhujā divyābharaṇabhūṣitā <br />
               rūpayauvanasaṃpannā nṛttagītaviśāradāḥ //
                <span class="ref">SvaT_10.769</span></p>
            
            
            <p id="SvaT_10.770">
               parivāryopāsate tāṃ divyā vai mānasāḥ striyaḥ <br />
               triṃśatkoṭyastu tāsāṃ vai divyābharaṇabhūṣitāḥ //
                <span class="ref">SvaT_10.770</span></p>
            
            
            <p id="SvaT_10.771">
               utpāditāstu śarveṇa tadarthaṃ hitamicchatā <br />
               taptajāmbūnadanibhā divyābharaṇaśobhitāḥ //
                <span class="ref">SvaT_10.771</span></p>
            
            
            <p id="SvaT_10.772">
               ucchritenātapatreṇa dhriyamāṇena śobhitāḥ <br />
               puraḥsthito mahātejā yo 'sau merurmahāgiriḥ //
                <span class="ref">SvaT_10.772</span></p>
            
            
            <p id="SvaT_10.773">
               upāsīnastu tāṃ devīṃ tatrāste sa nagādhipaḥ <br />
               nīlotpaladalaśyāmo nīlajīmūtasaṃnibhaḥ //
                <span class="ref">SvaT_10.773</span></p>
            
            
            <p id="SvaT_10.774">
               nīlo nāma mahāśailaḥ pītavāsā mahādyutiḥ <br />
               atikāntena rūpeṇa kaiṭabhāririvāparaḥ //
                <span class="ref">SvaT_10.774</span></p>
            
            
            <p id="SvaT_10.775">
               upāsyamāno divyābhir nagarībhirnagādhipaḥ <br />
               tasyottare candranibho nānālaṃkārabhūṣitaḥ //
                <span class="ref">SvaT_10.775</span></p>
            
            
            <p id="SvaT_10.776">
               śvetātapatrī tejasvī śveto nāma mahāgiriḥ <br />
               tasyottareṇa sūryābho mukuṭādivibhūṣitaḥ //
                <span class="ref">SvaT_10.776</span></p>
            
            
            <p id="SvaT_10.777">
               pītāmbaradharaḥ śrīmān śṛṅgavāniti viśrutaḥ <br />
               atikāntena rūpeṇa kusumāstra ivāparaḥ //
                <span class="ref">SvaT_10.777</span></p>
            
            
            <p id="SvaT_10.778">
               dakṣiṇenāpi vakṣyāmi śṛṇuṣvāvahitā priye <br />
               candrāvadātadīptaujā divyābharaṇabhūṣitaḥ //
                <span class="ref">SvaT_10.778</span></p>
            
            
            <p id="SvaT_10.779">
               śuklāmbaradharaḥ śrīmān niṣadho nāma viśrutaḥ <br />
               taptahemapratīkāśo divyābharaṇabhūṣitaḥ //
                <span class="ref">SvaT_10.779</span></p>
            
            
            <p id="SvaT_10.780">
               atiśubhreṇa dehena pitāmaha ivāparaḥ <br />
               pītāmbaradharaḥ śrīmān pītamālyānulepanaḥ //
                <span class="ref">SvaT_10.780</span></p>
            
            
            <p id="SvaT_10.781">
               hemakūṭo mahātejās tejasāmiva saṅgrahaḥ <br />
               rājate bhagavān śailaḥ sandhyāvṛta ivāṃśumān //
                <span class="ref">SvaT_10.781</span></p>
            
            
            <p id="SvaT_10.782">
               pāṇḍurābhrapratīkāśaḥ śaṅkhagokṣīrasaṃnibhaḥ <br />
               śuklāmbaradharaḥ śrīmān divyakuṇḍalabhūṣitaḥ //
                <span class="ref">SvaT_10.782</span></p>
            
            
            <p id="SvaT_10.783">
               ātapatreṇa mahatā dhriyamāṇena mūrdhani <br />
               himavāniti vikhyāto dvitīya iva bhāskaraḥ //
                <span class="ref">SvaT_10.783</span></p>
            
            
            <p id="SvaT_10.784">
               indragopakasaṃkāśaḥ paścime gandhamādanaḥ <br />
               raktāmbaradharaḥ śrīmān astādristha ivāṃśumān //
                <span class="ref">SvaT_10.784</span></p>
            
            
            <p id="SvaT_10.785">
               śuddhasphaṭikasaṃkāśaḥ śuklāmbaradharaḥ śubhaḥ <br />
               kirīṭī kuṇḍalī śrīmān mālyavānnāma parvataḥ //
                <span class="ref">SvaT_10.785</span></p>
            
            
            <p id="SvaT_10.786">
               ityevamādibhiścānyaiḥ parvataiḥ parivāritā <br />
               lokālokāvasānaiśca tathānyaiḥ kulaparvataiḥ //
                <span class="ref">SvaT_10.786</span></p>
            
            
            <p id="SvaT_10.787">
               divyarūpadharā devī tanurvai pārameśvarī <br />
               dhāraṇāṃ gandhatanmātre prāṇāṃstyaktvā tu yoginaḥ //
                <span class="ref">SvaT_10.787</span></p>
            
            
            <p id="SvaT_10.788">
               te yānti tādṛśīṃ mūrtiṃ dharitryāḥ paramāṃ tanum <br />
               ataḥ parataraṃ devi sāmudraṃ bhuvanaṃ mahat //
                <span class="ref">SvaT_10.788</span></p>
            
            
            <p id="SvaT_10.789">
               sarvavajramayaṃ divyaṃ nānāścaryaśatānvitam <br />
               nīlotpalasamacchāyaṃ sarvataḥ parimaṇḍalam //
                <span class="ref">SvaT_10.789</span></p>
            
            
            <p id="SvaT_10.790">
               madhye tu bhuvanasyāsya maṇḍalaṃ candrasaṃnibham <br />
               śatayojanasāhasraṃ samantātparimaṇḍalam //
                <span class="ref">SvaT_10.790</span></p>
            
            
            <p id="SvaT_10.791">
               tasya madhye tu puruṣo rukmavarṇo mahādyutiḥ <br />
               kirīṭī kuṇḍalī sragvī divyābharaṇabhūṣitaḥ //
                <span class="ref">SvaT_10.791</span></p>
            
            
            <p id="SvaT_10.792">
               apāṃ nidherbhagavato varuṇasya parā tanuḥ <br />
               taṃ tu devaṃ mahātmānaṃ parivārya samantataḥ //
                <span class="ref">SvaT_10.792</span></p>
            
            
            <p id="SvaT_10.793">
               rūpayauvanasaṃpannāḥ satataṃ paryupāsate <br />
               śuklāmbaradharā devī śuklagandhānulepanā //
                <span class="ref">SvaT_10.793</span></p>
            
            
            <p id="SvaT_10.794">
               śuklayajñopavītā ca śuklahāropaśobhitā <br />
               śuklainaivātapatreṇa dhriyamāṇena mūrdhani //
                <span class="ref">SvaT_10.794</span></p>
            
            
            <p id="SvaT_10.795">
               gaṅgā hyuttaratastasya sthitā vai paramā tanuḥ <br />
               nīlāmbaradharā devī nīlagandhānulepanā //
                <span class="ref">SvaT_10.795</span></p>
            
            
            <p id="SvaT_10.796">
               nīlasragdāmakaṇṭhā ca yamunā tasya dakṣiṇe <br />
               evamādyā mahānadyaḥ parivārya mahādyutim //
                <span class="ref">SvaT_10.796</span></p>
            
            
            <p id="SvaT_10.797">
               samudrāṣṭakaṃ ca deveśi svanadībhiḥ samāvṛtam <br />
               upāsate sadā bhaktyā vāruṇīṃ paramāṃ tanum //
                <span class="ref">SvaT_10.797</span></p>
            
            
            <p id="SvaT_10.798">
               nānāsarāṃsi tīrthāni tadbhaktāścāpi saṃsthitāḥ <br />
               rasatanmātra atraiva kṛtvā samyaktu dhāraṇām //
                <span class="ref">SvaT_10.798</span></p>
            
            
            <p id="SvaT_10.799">
               apāṃ yoniṃ parāṃ prāptāḥ vāruṇī sā parā tanuḥ <br />
               ataḥ paraṃ pravakṣyāmi bhuvanaṃ varavarṇini //
                <span class="ref">SvaT_10.799</span></p>
            
            
            <p id="SvaT_10.800">
               śrīniketa iti khyātaṃ padmagarbha iti śrutam <br />
               vimānaśatasaṃghātair nirantaramavasthitaiḥ //
                <span class="ref">SvaT_10.800</span></p>
            
            
            <p id="SvaT_10.801">
               śobhitaṃ bhuvaneśaiśca rudrai rudragaṇaistathā <br />
               sarobhirmānasairdivyair dīrghikābhiśca śobhitam //
                <span class="ref">SvaT_10.801</span></p>
            
            
            <p id="SvaT_10.804">
               rathacakrapramāṇaiśca maṇikāñcanamaṇḍitaiḥ <br />
               vaidūryanālaiḥ kamalair divyagandhasugandhibhiḥ //
                <span class="ref">SvaT_10.804</span></p>
            
            
            <p id="SvaT_10.803">
               mṛdubhiḥ kāntimadbhiśca candramaṇḍalasaṃnibhaiḥ <br />
               saṃśobhitaṃ vicitraistair vikacairvajrakesaraiḥ //
                <span class="ref">SvaT_10.803</span></p>
            
            
            <p id="SvaT_10.804">
               udyānairvividhaiścāpi nānāvihagakūjitaiḥ <br />
               nānākāmapradairvṛkṣaiḥ samantātsamalaṅkṛtam //
                <span class="ref">SvaT_10.804</span></p>
            
            
            <p id="SvaT_10.805">
               nānāmaṇimayairdivyaiḥ krīḍāśailaiśca mānasaiḥ <br />
               mānasībhiśca nārībhir divyayauvanakāntibhiḥ //
                <span class="ref">SvaT_10.805</span></p>
            
            
            <p id="SvaT_10.806">
               hāvabhāvavilāsāḍhyadivyastrībhiralaṃkṛtam <br />
               vicitrairmaṇipadmaiśca sitapatraiśca suvrate //
                <span class="ref">SvaT_10.806</span></p>
            
            
            <p id="SvaT_10.807">
               vibhūṣitaṃ gajendrasthaiḥ stutimaṅgalavādibhiḥ <br />
               gāyadbhiścātha nṛtyadbhir divyastraiṇaiḥ samākulam //
                <span class="ref">SvaT_10.807</span></p>
            
            
            <p id="SvaT_10.808">
               tasmiṃstu bhuvane divye padmagarbhasamaprabhe <br />
               śaradindunibhaṃ divyaṃ maṇḍalaṃ raśmisaṃkulam //
                <span class="ref">SvaT_10.808</span></p>
            
            
            <p id="SvaT_10.809">
               tasya madhye bhagavatī śrī svayaṃ lokabhāvinī <br />
               candrakoṭisahasrāṇāṃ yā kāntimativartate //
                <span class="ref">SvaT_10.809</span></p>
            
            
            <p id="SvaT_10.810">
               ekatra yugapattejas tejasāṃ tu virājate <br />
               nirvāṇamiva yā śāntā sarvānandamanoharā //
                <span class="ref">SvaT_10.810</span></p>
            
            
            <p id="SvaT_10.811">
               rūpiṇī paramā devī mūrtiravyabhicāriṇī <br />
               śatayojanavistīrṇe uditādityasaprabhe //
                <span class="ref">SvaT_10.811</span></p>
            
            
            <p id="SvaT_10.812">
               candrakāntamaye padme vajrakesarakarṇike <br />
               koṭipatre mahādivye gandhapuṣpaguṇānvite //
                <span class="ref">SvaT_10.812</span></p>
            
            
            <p id="SvaT_10.813">
               padmāsane bhagavatī padmagarbhasamaprabhā <br />
               upaviṣṭātra sā nityaṃ vibhūtyā parayā yutā //
                <span class="ref">SvaT_10.813</span></p>
            
            
            <p id="SvaT_10.814">
               mahāratnaiśca sragdhāma pralambamurasā śubham <br />
               vahantī sā tu śuśubhe jyotsneva tripathāpatham //
                <span class="ref">SvaT_10.814</span></p>
            
            
            <p id="SvaT_10.815">
               sphuranmayūkhacalane kapolatalamaṇḍale <br />
               sūryamaṇḍalasaṃkāśe dhārayantī ca kuṇḍale //
                <span class="ref">SvaT_10.815</span></p>
            
            
            <p id="SvaT_10.816">
               sphuranmayūkhasaṃghātāṃ raśanāṃ sā tu bibhratī <br />
               hemābhā pītavasanā mahāhāravibhūṣitā //
                <span class="ref">SvaT_10.816</span></p>
            
            
            <p id="SvaT_10.817">
               candrābbhenātapatreṇa dhriyamāṇena rājitā <br />
               upagītā ca gandharvair mānasai rudrasambhavaiḥ //
                <span class="ref">SvaT_10.817</span></p>
            
            
            <p id="SvaT_10.818">
               parivāritā bhagavatī sā tanuḥ pārameśvarī <br />
               yā prāptā tapasārādhya viṣṇunā prabhaviṣṇunā //
                <span class="ref">SvaT_10.818</span></p>
            
            
            <p id="SvaT_10.819">
               dattā prītena rudreṇa viṣṇorurasi vāhinī <br />
               ardhena sā bhagavatī viṣṇoraṅge pratiṣṭhātā //
                <span class="ref">SvaT_10.819</span></p>
            
            
            <p id="SvaT_10.820">
               pādenendrasya devasya pādārdhena divi sthitā <br />
               tadardhena punardevi pārthiveṣu vyavasthitā //
                <span class="ref">SvaT_10.820</span></p>
            
            
            <p id="SvaT_10.821">
               tadardhena manuṣyeṣu yā sthitā vyāpya mūrtibhiḥ <br />
               svarūpā kāmarūpā ca dvidhā sā parikīrtitā //
                <span class="ref">SvaT_10.821</span></p>
            
            
            <p id="SvaT_10.822">
               acalā sā tanuḥ sūkṣmā akṣobhyā tatra tiṣṭhati <br />
               rudrakrīḍāvatāreṣu prayāgādiṣu suvrate //
                <span class="ref">SvaT_10.822</span></p>
            
            
            <p id="SvaT_10.823">
               śrīgirau ca viśeṣeṇa mṛtastadbhuvanaṃ vrajet <br />
               satsvanyeṣvapi bhāgeṣu tv iyaṃ sā gaditā gatiḥ //
                <span class="ref">SvaT_10.823</span></p>
            
            
            <p id="SvaT_10.824">
               prāpya tāmīdṛśīṃ devīm aiśvaryamaṇimādikam <br />
               bhūtvā tu sāṣṭadhā divyā deveṣvapi ca tiṣṭhati //
                <span class="ref">SvaT_10.824</span></p>
            
            
            <p id="SvaT_10.825">
               siddheṣvapi ca sā devī uttamā siddhirucyate <br />
               yadarthaṃ tārakādyaiśca saṃgrāmastridaśeśvaraiḥ //
                <span class="ref">SvaT_10.825</span></p>
            
            
            <p id="SvaT_10.826">
               kṛto ghorastvasaṃkhyeyaḥ tāṃ śriyaṃ prāptumicchubhiḥ <br />
               asaṅkhyeyāśca saṃgrāmāḥ kṛtā vai cakravartibhiḥ //
                <span class="ref">SvaT_10.826</span></p>
            
            
            <p id="SvaT_10.827">
               sā bandha evamuktānām abudhānāṃ parā smṛtā <br />
               śrīpuraṃ tu samākhyātaṃ yathāvacca varānane //
                <span class="ref">SvaT_10.827</span></p>
            
            
            <p id="SvaT_10.828">
               ata ūrdhvaṃ pravakṣyāmi bhuvanaṃ ca nibodha me <br />
               sārasvatamiti khyātaṃ gāndharvamiti ca smṛtam //
                <span class="ref">SvaT_10.828</span></p>
            
            
            <p id="SvaT_10.829">
               padmagarbhapuraṃ cāpi koṭimātreṇa suvrate <br />
               yojanānāṃ samākhyātaṃ pramāṇena samantataḥ //
                <span class="ref">SvaT_10.829</span></p>
            
            
            <p id="SvaT_10.830">
               sārvaratnamayaṃ divyaṃ sarvaiśvaryasamanvitam <br />
               vimānairvividhākārair nānāratnamayaiḥ śubhaiḥ //
                <span class="ref">SvaT_10.830</span></p>
            
            
            <p id="SvaT_10.831">
               gāndharvairmānasaiścāpi gāyadbhiścāpyanekadhā <br />
               nṛtyadbhiśca tathānyaiśca gaṇaiḥ pārśvagataistathā //
                <span class="ref">SvaT_10.831</span></p>
            
            
            <p id="SvaT_10.832">
               strībhiḥ surūpiṇībhiśca gandharvaiśca samākulam <br />
               tasya madhye tu deveśi śaraccandranibhaṃ śubham //
                <span class="ref">SvaT_10.832</span></p>
            
            
            <p id="SvaT_10.833">
               raśmimālākulaṃ divyaṃ maṇḍalaṃ parimaṇḍalam <br />
               tasya madhye bhagavatī sthitā sākṣātsarasvatī //
                <span class="ref">SvaT_10.833</span></p>
            
            
            <p id="SvaT_10.834">
               śaraccandrasahasrasya yā kāntimativartate <br />
               pītāmbaradharā devī padmapatrāyatekṣaṇā //
                <span class="ref">SvaT_10.834</span></p>
            
            
            <p id="SvaT_10.835">
               nīlotpaladalaśyāmā divyābharaṇabhūṣitā <br />
               hemapaṭṭaparīdhānā divyakuṇḍaladhāriṇī //
                <span class="ref">SvaT_10.835</span></p>
            
            
            <p id="SvaT_10.836">
               urasā tu mahāhāram udvahantī śaśiprabham <br />
               sphuranmayūkhasaṃghātakuṇḍaladvayamaṇḍitā //
                <span class="ref">SvaT_10.836</span></p>
            
            
            <p id="SvaT_10.837">
               grāmatrayavalīmadhyā saptasvaratanuḥ śubhā <br />
               tānamūrdhāruhā devī mūrcchanāṅgaruhodvahā //
                <span class="ref">SvaT_10.837</span></p>
            
            
            <p id="SvaT_10.838">
               padāsanā tālapādā gītavarṇaprabhāvatī <br />
               aṅgulyaḥ sandhayaścaiva lakṣaṇāni varānane //
                <span class="ref">SvaT_10.838</span></p>
            
            
            <p id="SvaT_10.839">
               āsane parame divye vṛtā bhūtagaṇeśvaraiḥ <br />
               sthitā sthitirivābhāti sarvasya jagataḥ śubhā //
                <span class="ref">SvaT_10.839</span></p>
            
            
            <p id="SvaT_10.840">
               mānasībhiśca nārībhir gandharvairmānasairvṛtā <br />
               hāhā hūhūścitrarathas tumbururnāradastathā //
                <span class="ref">SvaT_10.840</span></p>
            
            
            <p id="SvaT_10.841">
               viśvāvasurviśvarathaḥ divyagītavicakṣaṇāḥ <br />
               saṃyojya manasātmānaṃ tyaktvā karmaphalaspṛhām //
                <span class="ref">SvaT_10.841</span></p>
            
            
            <p id="SvaT_10.842">
               te vai sārasvataṃ sthānaṃ prāptā vai surapūjite <br />
               ye ca vāgdhāraṇāṃ dhyātvā prāṇānmuñcanti dehinaḥ //
                <span class="ref">SvaT_10.842</span></p>
            
            
            <p id="SvaT_10.843">
               te vai sārasvataṃ lokaṃ prāpnuvanti narottamāḥ <br />
               eṣā sarasvatī devī mūrtirvai pārameśvarī //
                <span class="ref">SvaT_10.843</span></p>
            
            
            <p id="SvaT_10.844">
               yā sthitāparabhāvena brahmāṇḍodaravartinām <br />
               brahmaloke ca sā devī pādenaikena tiṣṭhati //
                <span class="ref">SvaT_10.844</span></p>
            
            
            <p id="SvaT_10.845">
               śākre cāpi tadardhena gandharveṣu tadardhataḥ <br />
               siddheṣu ca tadardhena kinnareṣu tadardhataḥ //
                <span class="ref">SvaT_10.845</span></p>
            
            
            <p id="SvaT_10.846">
               tadardhena ca nāgeṣu yakṣeṣvardhena vai punaḥ <br />
               piśāceṣu tadardhena sā vai tiṣṭhati bhāgaśaḥ //
                <span class="ref">SvaT_10.846</span></p>
            
            
            <p id="SvaT_10.847">
               piśācebhyaḥ sahasrāṃśān mānuṣeṣu ca tiṣṭhati <br />
               taistu taptvā tapo ghoram ārādhya ca pinākinam //
                <span class="ref">SvaT_10.847</span></p>
            
            
            <p id="SvaT_10.848">
               avatāritā tu sā devī rūpiṇī svarabhūṣitā <br />
               svarāṃstu smaratastasya kalpādau brahmaṇaḥ purā //
                <span class="ref">SvaT_10.848</span></p>
            
            
            <p id="SvaT_10.849">
               svarebhyastu viniṣkrāntā tena sā tu sarasvatī <br />
               sā sthitā sarvaśāstreṣu kavīnāṃ kāvyamāsthitā //
                <span class="ref">SvaT_10.849</span></p>
            
            
            <p id="SvaT_10.850">
               yā vālmīkau sthitā devī vyāse caiva nirantaram <br />
               ṛṣīṇāṃ caiva sarveṣāṃ medhābudhivivardhinī //
                <span class="ref">SvaT_10.850</span></p>
            
            
            <p id="SvaT_10.851">
               sarvajñānadharī sā tu sarvajñā devapūjitā <br />
               merorvāyavyadigbhāge puraṃ tasyāḥ prakīrtitam //
                <span class="ref">SvaT_10.851</span></p>
            
            
            <p id="SvaT_10.852">
               idaṃ tu paramaṃ devyā mayā te parikīrtitam <br />
               sārasvataṃ tu bhuvanaṃ kīrtitaṃ paramā tanuḥ //
                <span class="ref">SvaT_10.852</span></p>
            
            
            <p id="SvaT_10.853">
               atraiva tvāpyatattve tvaṃ śṛṇu vai bhuvanottamam <br />
               amareśaṃ prabhāsaṃ ca puṣkaraṃ naimiṣaṃ tathā //
                <span class="ref">SvaT_10.853</span></p>
            
            
            <p id="SvaT_10.854">
               āṣāḍhiṃ ḍiṇḍimuṇḍiṃ ca bhārabhūtiṃ ca lākulam <br />
               guhyāṣṭakamiti khyātaṃ jalāvaraṇagaṃ priye //
                <span class="ref">SvaT_10.854</span></p>
            
            
            <p id="SvaT_10.855">
               tejastattvamataścordhvaṃ kathayāmi samāsataḥ <br />
               agnestu bhuvanaṃ tatra kathayāmi varānane //
                <span class="ref">SvaT_10.855</span></p>
            
            
            <p id="SvaT_10.856">
               aśokastavakānāṃ ca sarvato dīptimudvahat <br />
               utphullakiṃśukacchāyaṃ japākusumasaṃnibham //
                <span class="ref">SvaT_10.856</span></p>
            
            
            <p id="SvaT_10.857">
               bhuvanasyāsya madhye tu uditārkasamaprabham <br />
               parimaṇḍalamāgneyaṃ tejomaṇḍalamucyate //
                <span class="ref">SvaT_10.857</span></p>
            
            
            <p id="SvaT_10.858">
               tasya madhye tu bhagavāñ śivāgniḥ kāraṇaṃ param <br />
               yo 'vatīryāṇḍamadhye tu sthito nityaṃ tridhā tridhā //
                <span class="ref">SvaT_10.858</span></p>
            
            
            <p id="SvaT_10.859">
               vaktre tu dakṣiṇe tasya rudrasya paramātmanaḥ <br />
               sthito jihvāsvarūpeṇa svayaṃbhūrnīlalohitaḥ //
                <span class="ref">SvaT_10.859</span></p>
            
            
            <p id="SvaT_10.860">
               sa eva tu mahādevi kālāgniḥ parameśvaraḥ <br />
               tasya rūpaṃ pravakṣyāmi śṛṇuṣvāvahitā priye //
                <span class="ref">SvaT_10.860</span></p>
            
            
            <p id="SvaT_10.861">
               raktapadmadalacchāyaḥ padmarāgasamadyutiḥ <br />
               raktāmbaradharaḥ śrīmān raktamālyānulepanaḥ //
                <span class="ref">SvaT_10.861</span></p>
            
            
            <p id="SvaT_10.862">
               arkabhābhyāṃ kuṇḍalābhyām alaṃkṛtaśubhānanaḥ <br />
               mahāhāreṇa dīptena uraḥsthena virājate //
                <span class="ref">SvaT_10.862</span></p>
            
            
            <p id="SvaT_10.863">
               kirīṭī kuṇḍalī dīpto devānāmāsyamucyate <br />
               sarvavajramaye pīṭhe upaviṣṭaḥ svayaṃ prabhuḥ //
                <span class="ref">SvaT_10.863</span></p>
            
            
            <p id="SvaT_10.864">
               dāvāgniriva śailāgre veṇugharṣātsamutthitaḥ <br />
               daśakoṭisahasrāṇi āgneyāstu gaṇeśvarāḥ //
                <span class="ref">SvaT_10.864</span></p>
            
            
            <p id="SvaT_10.865">
               dakṣiṇāsyādviniṣkrāntāḥ śvasato 'sya svayambhuvaḥ <br />
               hitāya sarvalokānāṃ rudrā vai sūryavarcasaḥ //
                <span class="ref">SvaT_10.865</span></p>
            
            
            <p id="SvaT_10.866">
               tena te 'gniṃ mahātmāno nityaśaḥ paryupāsate <br />
               nāryaśca vividhā divyā divyagītavicakṣaṇāḥ //
                <span class="ref">SvaT_10.866</span></p>
            
            
            <p id="SvaT_10.867">
               gaṇā rudrā bhūtagaṇāḥ kiṅkarāśca sahasrasaḥ <br />
               sa vai śivāgniḥ paṭhitaḥ sarvahomeśvaraḥ paraḥ //
                <span class="ref">SvaT_10.867</span></p>
            
            
            <p id="SvaT_10.868">
               agnikāryavidhāneṣu hūyate tadvidaiḥ sadā <br />
               tamagnimaiśvaraṃ yānti kṛtvāgneyīṃ tu dhāraṇām //
                <span class="ref">SvaT_10.868</span></p>
            
            
            <p id="SvaT_10.869">
               sa ekadhā sa bahudhā vyāpya sarvaṃ vyavasthitaḥ <br />
               sa tejastejasāṃ yoniḥ tasmājjajñe divākaraḥ //
                <span class="ref">SvaT_10.869</span></p>
            
            
            <p id="SvaT_10.870">
               bahudhā vyajyate cāsau kalpamanvantarādiṣu <br />
               bhinnaśca janmabhedaiśca pañcāśadbhiśca bhūtale //
                <span class="ref">SvaT_10.870</span></p>
            
            
            <p id="SvaT_10.871">
               tadevaṃ kīrtitaṃ samyag āgneyaṃ bhuvanaṃ mahat <br />
               bhuvanādhipāṃśca bhuvane kathayāmi tvataḥ param //
                <span class="ref">SvaT_10.871</span></p>
            
            
            <p id="SvaT_10.872">
               hariścandraṃ ca śrīśailaṃ jalpamāmrātakeśvaram <br />
               mahākālaṃ madhyamaṃ ca kedāraṃ bhairavaṃ tathā //
                <span class="ref">SvaT_10.872</span></p>
            
            
            <p id="SvaT_10.873">
               atiguhyaṃ samākhyātaṃ pūrveśāntamanukramāt <br />
               athordhve vāyvāvaraṇaṃ tatrastho vāyuravyayaḥ //
                <span class="ref">SvaT_10.873</span></p>
            
            
            <p id="SvaT_10.874">
               prāṇasya bhuvanaṃ tatra vāyostu varavarṇini <br />
               śaṅkhagokṣiradhavalaṃ śaratkundendusaprabham //
                <span class="ref">SvaT_10.874</span></p>
            
            
            <p id="SvaT_10.875">
               tasmiṃstu bhuvane divye divyāścaryaśatairyute <br />
               madhye tu maṇḍalaṃ divyaṃ śaraccandrasamaprabham //
                <span class="ref">SvaT_10.875</span></p>
            
            
            <p id="SvaT_10.876">
               raśmimālākulaṃ divyaṃ dyotayadvai diśodaśa <br />
               tasya madhye tu deveśi vāyostu paramā tanuḥ //
                <span class="ref">SvaT_10.876</span></p>
            
            
            <p id="SvaT_10.877">
               kirīṭī kuṇḍalī dīpto hārakeyūrabhūṣitaḥ <br />
               nānābharaṇacitrāṅgaś citramālyānulepanaḥ //
                <span class="ref">SvaT_10.877</span></p>
            
            
            <p id="SvaT_10.878">
               citrāmbaradharaḥ śrīmān mahāhāravibhūṣitaḥ <br />
               mārutā nāma vai devāḥ śatakoṭyo mahābalāḥ //
                <span class="ref">SvaT_10.878</span></p>
            
            
            <p id="SvaT_10.879">
               upāsate mahātmānaṃ vāyumūrtiṃ mahādyutim <br />
               yo vyāpayeccharīrāṇi ekadhā pañcadhā vibhuḥ //
                <span class="ref">SvaT_10.879</span></p>
            
            
            <p id="SvaT_10.880">
               saptadhā saptadhā caiva tiryaggo dviguṇo vibhuḥ <br />
               svamaṇḍalasya sā divyair vibhātyekā parā tanuḥ //
                <span class="ref">SvaT_10.880</span></p>
            
            
            <p id="SvaT_10.881">
               tametamekaṃ daśadhā prāṇātmānaṃ tu yoginaḥ <br />
               dhyātvā tyaktvā tu vai prāṇān kṛtvā tasminstu dhāraṇām //
                <span class="ref">SvaT_10.881</span></p>
            
            
            <p id="SvaT_10.882">
               taṃ viśanti mahātmāno vāyubhūtāḥ khamūrtayaḥ <br />
               iti prāṇasya bhuvanam ākhyātaṃ tava suvrate //
                <span class="ref">SvaT_10.882</span></p>
            
            
            <p id="SvaT_10.883">
               bhuvaneśāṃstatra rudrān kathayāmyanupūrvaśaḥ <br />
               gayāṃ caiva kurukṣetraṃ nākalaṃ kanakhalaṃ tathā //
                <span class="ref">SvaT_10.883</span></p>
            
            
            <p id="SvaT_10.884">
               vimalaṃ cāṭṭahāsaṃ ca māhendra bhīmamaṣṭamam <br />
               guhyādguhyataraṃ hy etad veditavyaṃ prayatnataḥ //
                <span class="ref">SvaT_10.884</span></p>
            
            
            <p id="SvaT_10.885">
               ākāśe tu yathākāśaṃ śuddhasphaṭikanirmalam <br />
               sūkṣmarūpo 'vyayo nityo madhyadeśe vyavasthitaḥ //
                <span class="ref">SvaT_10.885</span></p>
            
            
            <p id="SvaT_10.886">
               ākāśadhāraṇāyukto yogī yujyate tatpade <br />
               atrākāśe pravakṣyāmi ye rudrāḥ saṃvyavasthitāḥ //
                <span class="ref">SvaT_10.886</span></p>
            
            
            <p id="SvaT_10.887">
               vastrāpadaṃ rudrakoṭim avimuktaṃ mahālayam <br />
               gokīrṇaṃ bhadrakarṇaṃ ca svarṇākṣaṃ sthāṇumaṣṭamam //
                <span class="ref">SvaT_10.887</span></p>
            
            
            <p id="SvaT_10.888">
               pavitrāṣṭakametaddhi samāsena prakīrtitam <br />
               asya bāhye ahaṃkāraḥ tatra rudrānnibodha me //
                <span class="ref">SvaT_10.888</span></p>
            
            
            <p id="SvaT_10.889">
               chagalāṇḍaṃ duraṇḍaṃ ca mākoṭaṃ maṇḍaleśvaram <br />
               kālañjaraṃ śaṅkukarṇaṃ sthūleśvarasthaleśvarau //
                <span class="ref">SvaT_10.889</span></p>
            
            
            <p id="SvaT_10.890">
               sthāṇvaṣṭakaṃ samākhyātaṃ pūrvādīśānagocaram <br />
               madhyadeśesthito rudras tv ahaṃkāreśvaraḥ prabhuḥ //
                <span class="ref">SvaT_10.890</span></p>
            
            
            <p id="SvaT_10.891">
               śvetaṃ raktaṃ tathā pītaṃ kṛṣṇaṃ sphaṭikasaprabham <br />
               pañcāṣṭakeṣu ye varṇāḥ samāsātkathitāstava //
                <span class="ref">SvaT_10.891</span></p>
            
            
            <p id="SvaT_10.892">
               sitā raktāstathā kṛṣṇā nīlāḥ śyāmā balāhakāḥ <br />
               pītāḥ śuklāśca vijñeyāḥ adhastu dhūmravarcasaḥ //
                <span class="ref">SvaT_10.892</span></p>
            
            
            <p id="SvaT_10.893">
               śatarudrāḥ samākhyātās trinetrāḥ śūlapāṇayaḥ <br />
               candrārdhamaulayaḥ sarve rudrāṇībhiḥ samanvitāḥ //
                <span class="ref">SvaT_10.893</span></p>
            
            
            <p id="SvaT_10.894">
               padmākṛtīni jñeyāni citraratnayutāni ca <br />
               śatarudrabhuvanāni bhogaiśvaryayutāni ca //
                <span class="ref">SvaT_10.894</span></p>
            
            
            <p id="SvaT_10.895">
               pañcāṣṭake purāṇi syuḥ kūrmākārāṇi sarvataḥ <br />
               ākāśāvaraṇādūrdhvam ahaṃkārādadhaḥ priye //
                <span class="ref">SvaT_10.895</span></p>
            
            
            <p id="SvaT_10.896">
               bhuvanāni pravakṣyāmi śṛṇuṣvaikamanāḥ punaḥ <br />
               ādau tu gandhatanmātraṃ vistīrṇaṃ maṇḍalaṃ mahat //
                <span class="ref">SvaT_10.896</span></p>
            
            
            <p id="SvaT_10.897">
               sthitaṃ vitānavaddevi yojanānekakoṭayaḥ <br />
               śuklaraktasitāpītaharitaṃ sphaṭikaprabham //
                <span class="ref">SvaT_10.897</span></p>
            
            
            <p id="SvaT_10.898">
               vitānamiva deveśi sarvataḥ parimaṇḍalam <br />
               śarvo hyadhipatistatra eka eva varānane //
                <span class="ref">SvaT_10.898</span></p>
            
            
            <p id="SvaT_10.899">
               tasmāttu jāyate pṛthvī śarveśena pracoditā <br />
               tasmāttu maṇḍalādūrdhvaṃ rasatanmātramaṇḍalam //
                <span class="ref">SvaT_10.899</span></p>
            
            
            <p id="SvaT_10.900">
               haritaṃ marakataśyāmaṃ cāṣapakṣanibhaṃ priye <br />
               bhavo hyadhipatistatra eka eva varānane //
                <span class="ref">SvaT_10.900</span></p>
            
            
            <p id="SvaT_10.901">
               tasmādāpo viniṣkrāntā bhaveśena pracoditāḥ <br />
               tasmāttu maṇḍalādūrdhvaṃ rūpatanmātramaṇḍalam //
                <span class="ref">SvaT_10.901</span></p>
            
            
            <p id="SvaT_10.902">
               sphuratsūryāṃśudīptābhaṃ padmarāgasamaprabham <br />
               rudraḥ paśupatistatra eka evāvatiṣṭhate //
                <span class="ref">SvaT_10.902</span></p>
            
            
            <p id="SvaT_10.903">
               tasmāttejo viniṣkrāntaṃ tadvai paśupatīcchayā <br />
               tattejaḥ sarvalokānāṃ vyāpakaṃ parameśvari //
                <span class="ref">SvaT_10.903</span></p>
            
            
            <p id="SvaT_10.904">
               tasmāttu maṇḍalādūrdhvaṃ sparśatanmātramaṇḍalam <br />
               sandhyāruṇasamacchāyaṃ vāyavyaṃ maṇḍalaṃ priye //
                <span class="ref">SvaT_10.904</span></p>
            
            
            <p id="SvaT_10.905">
               vitānākārasadṛśaṃ samantātparimaṇḍalam <br />
               tatraiva maṇḍale devi tv īśānaḥ saṃvyavasthitaḥ //
                <span class="ref">SvaT_10.905</span></p>
            
            
            <p id="SvaT_10.906">
               tasmādvāyurviniṣkrānta īśecchāpreritaḥ priye <br />
               tasmātprāṇādayaḥ pañca vāyostadvyāpakaḥ paraḥ //
                <span class="ref">SvaT_10.906</span></p>
            
            
            <p id="SvaT_10.907">
               saptadhā saptadhā so 'pi sa eko bahudhā gataḥ <br />
               tasmāttu maṇḍalādūrdhvaṃ śabdatanmātramaṇḍalam //
                <span class="ref">SvaT_10.907</span></p>
            
            
            <p id="SvaT_10.908">
               nīlotpaladalaśyāmaṃ svacchodakasamaprabham <br />
               vitānasadṛśākāraṃ samantātparimaṇḍalam //
                <span class="ref">SvaT_10.908</span></p>
            
            
            <p id="SvaT_10.909">
               bhīmastatrādhipatyena eka evāvatiṣṭhate <br />
               tasmānnabho viniṣkrāntaṃ bhīmecchācoditaṃ mahat //
                <span class="ref">SvaT_10.909</span></p>
            
            
            <p id="SvaT_10.910">
               vyāpakaṃ sarvalokānāṃ parāparagataṃ priye <br />
               tasmāttu maṇḍalādūrdhvaṃ sūryamaṇḍalamucyate //
                <span class="ref">SvaT_10.910</span></p>
            
            
            <p id="SvaT_10.911">
               sahasrādityasaṃkāśaṃ dīpyamānaṃ samantataḥ <br />
               vitānavadraśmidīptaṃ samantātparimaṇḍalam //
                <span class="ref">SvaT_10.911</span></p>
            
            
            <p id="SvaT_10.912">
               rudro hyadhipatistatra tv eka evāvatiṣṭhate <br />
               sūryāstasmādviniṣkrāntāḥ kalpe kalpe varānane //
                <span class="ref">SvaT_10.912</span></p>
            
            
            <p id="SvaT_10.913">
               tasmāttu maṇḍalādūrdhvaṃ somamaṇḍalamucyate <br />
               candrakoṭisahasrāṇāṃ tejasā tulyamaṇḍalam //
                <span class="ref">SvaT_10.913</span></p>
            
            
            <p id="SvaT_10.914">
               adhipatistu mahādeva eka evāvatiṣṭhate <br />
               tasmāccandrādime candrā mahādevena coditāḥ //
                <span class="ref">SvaT_10.914</span></p>
            
            
            <p id="SvaT_10.915">
               asaṃkhyātāḥ sahasrāṇi kalpe kalpee vinirgatāḥ <br />
               tasmāttu maṇḍalādūrdhvaṃ vedamaṇḍalamucyate //
                <span class="ref">SvaT_10.915</span></p>
            
            
            <p id="SvaT_10.916">
               candrakoṭisamacchāyaṃ samantātparimaṇḍalam <br />
               vitānavatsthitaṃ divyam ugreśasamadhiṣṭhitam //
                <span class="ref">SvaT_10.916</span></p>
            
            
            <p id="SvaT_10.917">
               saṃruddhaṃ vāmayā tattu tasmādvai nirgatāni tu <br />
               yajamānasahasrāṇi kalpe kalpe sthitāni hi //
                <span class="ref">SvaT_10.917</span></p>
            
            
            <p id="SvaT_10.918">
               brahmaṇastapasogreṇa ugreśena pracoditāt <br />
               vedayajñāśca vividhā brahmaṇo 'nantavartmanaḥ //
                <span class="ref">SvaT_10.918</span></p>
            
            
            <p id="SvaT_10.919">
               tasmādete pravartante yajñā yajñaphalāni ca <br />
               tapodānādibhiḥ sārdhaṃ vāmaśaktyā niyantritāḥ //
                <span class="ref">SvaT_10.919</span></p>
            
            
            <p id="SvaT_10.920">
               ityeṣṭau tanavastvetāḥ parā vai saṃprakīrtitāḥ <br />
               aparā brahmaṇo 'ṇḍaṃ vai vyāpya sarvaṃ vyavasthitāḥ //
                <span class="ref">SvaT_10.920</span></p>
            
            
            <p id="SvaT_10.921">
               ebhyaḥ parataraṃ cāpi maṇḍalaṃ karaṇātmakam <br />
               śuklaraktāsitaṃ pītaṃ haritaṃ cāpi varṇataḥ //
                <span class="ref">SvaT_10.921</span></p>
            
            
            <p id="SvaT_10.922">
               pañcādhipāstu tiṣṭhanti maṇḍale karaṇātmake <br />
               karmadevāḥ pravartante tasmādvai sarvadehinām //
                <span class="ref">SvaT_10.922</span></p>
            
            
            <p id="SvaT_10.923">
               vākpāṇipādapāyuśca upasthaśceti pañcamaḥ <br />
               ebhyaḥ prakāśakaṃ nāma parataḥ sūryasaṃnibham //
                <span class="ref">SvaT_10.923</span></p>
            
            
            <p id="SvaT_10.924">
               tasmādvai saṃpravartante pañca buddhīndriyāṇi tu <br />
               śrotraṃ tvakcakṣuṣī jihvā nāsikā ca yathākramam //
                <span class="ref">SvaT_10.924</span></p>
            
            
            <p id="SvaT_10.925">
               viṣayālocanaṃ vṛttiḥ tejomaṇḍalasaṃsthitāḥ <br />
               svākyādhipatayo nityaṃ teṣveva praticodakāḥ //
                <span class="ref">SvaT_10.925</span></p>
            
            
            <p id="SvaT_10.926">
               ebhyaḥ parataraṃ cāsti candramaṇḍalasannibham <br />
               vistārātpariṇāhācca sarvato raśmimaṇḍalam //
                <span class="ref">SvaT_10.926</span></p>
            
            
            <p id="SvaT_10.927">
               tasmādvai saṃpravartante pañcārthāḥ sarvadehinām <br />
               śabdaḥ sparśastathā rūpaṃ raso gandhaśca pañcamaḥ //
                <span class="ref">SvaT_10.927</span></p>
            
            
            <p id="SvaT_10.928">
               ebhyaḥ parataraṃ cāpi saumyaṃ somasya maṇḍalam <br />
               tasmānmano viniṣkrāntaṃ raśmibhirdarśapañcabhiḥ //
                <span class="ref">SvaT_10.928</span></p>
            
            
            <p id="SvaT_10.929">
               cittaṃ ceto manaśceti śabdādyakṣapravartakam <br />
               tasyādhipo mahātejāś candramāḥ saumyatejasā //
                <span class="ref">SvaT_10.929</span></p>
            
            
            <p id="SvaT_10.930">
               tasmāttu maṇḍalādūrdhvaṃ parato maṇḍalaṃ mahat <br />
               japākusumasaṃkāśam aruṇādityasaṃnibham //
                <span class="ref">SvaT_10.930</span></p>
            
            
            <p id="SvaT_10.931">
               pūrvavacca pramāṇenna samantātparimaṇḍalam <br />
               tasmāttu maṇḍalāddevi sandhyāruṇasamadyutiḥ //
                <span class="ref">SvaT_10.931</span></p>
            
            
            <p id="SvaT_10.932">
               sadhūmo 'gnirivāsau vai ahaṃkāraḥ pravartate <br />
               antaḥkaraṇamātmasthaṃ yenedaṃ raṃjitaṃ jagat //
                <span class="ref">SvaT_10.932</span></p>
            
            
            <p id="SvaT_10.933">
               mattadvipa ivāndhastu dāvāgnirupasarpati <br />
               tasyādhidevo rudro vai yenāyaṃ preryate sadā //
                <span class="ref">SvaT_10.933</span></p>
            
            
            <p id="SvaT_10.934">
               chagalāṇḍādayo devi pūrvaṃ te kathitā mayā <br />
               ahaṃkārādathordhvaṃ tu buddhyāvaraṇamucyate //
                <span class="ref">SvaT_10.934</span></p>
            
            
            <p id="SvaT_10.935">
               sūryakoṭisahasrāṇāṃ tejasā tulyavarcasam <br />
               aṣṭānāṃ devayonīnām atraiva bhuvanaṃ śṛṇu //
                <span class="ref">SvaT_10.935</span></p>
            
            
            <p id="SvaT_10.936">
               kakubhaṃ nāma bhuvanaṃ sandhyāruṇasamaprabham <br />
               mānasībhistu tatstrībhir muditābhiḥ samākulam //
                <span class="ref">SvaT_10.936</span></p>
            
            
            <p id="SvaT_10.937">
               sthitāstatra piśācāstu sandhyāruṇasamaprābhāḥ <br />
               daśakoṭisahasrāṇi teṣāṃ tatra nivāsinām //
                <span class="ref">SvaT_10.937</span></p>
            
            
            <p id="SvaT_10.938">
               svanando nāma vikrāntaḥ piśāceṣvīśvaro mahān <br />
               sandhyāruṇasamacchāyo bandhūkakusumākṛtiḥ //
                <span class="ref">SvaT_10.938</span></p>
            
            
            <p id="SvaT_10.939">
               kuṇḍalābharaṇopeto hārakeyūrabhūṣitaḥ <br />
               kirīṭī cāṅgadī maulī hemacīnāmbaraḥ śubhaḥ //
                <span class="ref">SvaT_10.939</span></p>
            
            
            <p id="SvaT_10.940">
               parivṛto bhūtagaṇaiḥ prabhūtaiḥ pārśvagaistathā <br />
               nānārūpadharairdivyair divyābharaṇabhūṣitaiḥ //
                <span class="ref">SvaT_10.940</span></p>
            
            
            <p id="SvaT_10.941">
               divyamālyānulepaistu divyaiśvaryasamanvitaiḥ <br />
               parivṛto mahātejā gaṇairiva mahāgaṇaḥ //
                <span class="ref">SvaT_10.941</span></p>
            
            
            <p id="SvaT_10.942">
               ataḥ paraṃ pravakṣyāmi rākṣāsaṃ bhuvanaṃ mahat <br />
               kokilākaṇṭhasadṛśaṃ nīlajīmutasaṃnibham //
                <span class="ref">SvaT_10.942</span></p>
            
            
            <p id="SvaT_10.943">
               tasmistu bhuvane divye divyaiśvaryasamanvite <br />
               karālo rākṣaseśo vai jātyañjananibho mahān //
                <span class="ref">SvaT_10.943</span></p>
            
            
            <p id="SvaT_10.944">
               kiriṭī kuṇḍalī dīptaḥ śobhate tu mahādyutiḥ <br />
               jātyañjananibhaḥ śrīmān dāvāgniriva parvate //
                <span class="ref">SvaT_10.944</span></p>
            
            
            <p id="SvaT_10.945">
               daśakoṭisahasrāṇi muditā nāma rākṣasāḥ <br />
               bhṛṅgajīmūtavarṇābhā vasantyatra mahāprabhāḥ //
                <span class="ref">SvaT_10.945</span></p>
            
            
            <p id="SvaT_10.946">
               ataḥ paraṃ pravakṣyāmi yākṣaṃ vai bhuvanaṃ mahat <br />
               jāmbūnadamayaṃ sarvaṃ divyaratnasamujjvalam //
                <span class="ref">SvaT_10.946</span></p>
            
            
            <p id="SvaT_10.947">
               bhogaiśvaryasamutpannaṃ samantātparimaṇḍalam <br />
               tasmiṃstu bhuvane bhadre subhadro nāma yakṣarāṭ //
                <span class="ref">SvaT_10.947</span></p>
            
            
            <p id="SvaT_10.948">
               taptakāñcanavarṇābho makuṭādivibhūṣitaḥ <br />
               śatakoṭisahasraistu yakṣairamitavikramaiḥ //
                <span class="ref">SvaT_10.948</span></p>
            
            
            <p id="SvaT_10.949">
               tairvṛto bhrājate sarvaiḥ śarvaḥ sarvagaṇairiva <br />
               ata ūrdhvaṃ pravakṣyāmi gāndharvaṃ bhuvanaṃ mahat //
                <span class="ref">SvaT_10.949</span></p>
            
            
            <p id="SvaT_10.950">
               pītakauśītakīprakhyaṃ campakaistu samacchavi <br />
               tasmiṃstu bhuvane divye surūpo nāma vai priye //
                <span class="ref">SvaT_10.950</span></p>
            
            
            <p id="SvaT_10.951">
               gandharvadevādhipati gandhamādanasannibhaḥ <br />
               taptajāmbūnadanibhas taruṇādityasaprabhaḥ //
                <span class="ref">SvaT_10.951</span></p>
            
            
            <p id="SvaT_10.952">
               divyagandhānuliptāṅgo divyābharaṇabhūṣitaḥ <br />
               daśakoṭisahasraistu gandharvaiḥ parivāritaḥ //
                <span class="ref">SvaT_10.952</span></p>
            
            
            <p id="SvaT_10.953">
               manaḥ śilābhaṅganibhair haritālanibhaistathā <br />
               svakāntā nāma gandharvāś citramālyānulepanāḥ //
                <span class="ref">SvaT_10.953</span></p>
            
            
            <p id="SvaT_10.954">
               citrāmbaradharāḥ sarve citrābharaṇabhūṣitāḥ <br />
               tasmātparataraṃ vakṣye sthānam aindraṃ ca pārvati //
                <span class="ref">SvaT_10.954</span></p>
            
            
            <p id="SvaT_10.955">
               bṛhadbhogamiti khyātaṃ tadūrdhvaṃ sarvakāmadam <br />
               śaṅkhagokṣīradhavalaṃ śaratkundendusannibham //
                <span class="ref">SvaT_10.955</span></p>
            
            
            <p id="SvaT_10.956">
               tasmiṃstu bhuvane divye divyāścaryaśatairyute <br />
               vibhūtirnāma bhagavān mahendro bhuvaneśvaraḥ //
                <span class="ref">SvaT_10.956</span></p>
            
            
            <p id="SvaT_10.957">
               candramaṇḍalasaṅkāśo muktāhāravibhūṣitaḥ <br />
               śuklāmbaradharaḥ śrīmāñc chuklamālyānulepanaḥ //
                <span class="ref">SvaT_10.957</span></p>
            
            
            <p id="SvaT_10.958">
               jvalatkirīṭo dīptābhyāṃ kuṇḍalābhyāmalaṃkṛtaḥ <br />
               hārakeyūravāñchvetaḥ śvetoṣṇīṣavibhūṣitaḥ //
                <span class="ref">SvaT_10.958</span></p>
            
            
            <p id="SvaT_10.959">
               bhūtijā nāma vai devā vibhūtyā parayā yutāḥ <br />
               kirīṭinaḥ kuṇḍalino divyamālyavibhūṣitāḥ //
                <span class="ref">SvaT_10.959</span></p>
            
            
            <p id="SvaT_10.960">
               daśakoṭisahasrāṇi devāścendrāḥ prakīrtitāḥ <br />
               tairāvṛto mahātejā nakṣatrairiva candramāḥ //
                <span class="ref">SvaT_10.960</span></p>
            
            
            <p id="SvaT_10.961">
               manojaṃ nāma bhuvanaṃ śaraccandranibhaṃ śubham <br />
               śuklābhrakanibhaṃ dīptaṃ muktāhārasuvarcasam //
                <span class="ref">SvaT_10.961</span></p>
            
            
            <p id="SvaT_10.962">
               amṛto nāma vai tatra candramāḥ paramaḥ sthitaḥ <br />
               śuddhasphaṭikasaṃkāśaḥ śrīmāñcchuklāmbarodvahaḥ //
                <span class="ref">SvaT_10.962</span></p>
            
            
            <p id="SvaT_10.963">
               kuṇḍalairdīptisaṃkāśair bhūṣitastu virājate <br />
               divyagandhānuliptāṅgo divyābharaṇabhūṣitaḥ //
                <span class="ref">SvaT_10.963</span></p>
            
            
            <p id="SvaT_10.964">
               tatra vai raśmayo nāmnā raśmivyūhasamaprabhāḥ <br />
               divyāḥ saumyāstu te jñeyāḥ somatejaḥ samudbhavāḥ //
                <span class="ref">SvaT_10.964</span></p>
            
            
            <p id="SvaT_10.965">
               daśakoṭisahasrāṇi teṣāṃ vai saumyatejasām <br />
               ata ūrdhvaṃ tu deveśi prājeśāṃ bhuvanaṃ mahat //
                <span class="ref">SvaT_10.965</span></p>
            
            
            <p id="SvaT_10.966">
               tasmiṃstu bhuvane divye prajeśastvamitadyutiḥ <br />
               viśvarūpo viśvavarṇo viśvālaṃkārabhūṣitaḥ //
                <span class="ref">SvaT_10.966</span></p>
            
            
            <p id="SvaT_10.967">
               viśvarūpaparairdevair viśvātmā parivāritaḥ <br />
               daśakoṭisahasrāṇi viśvānāṃ bhūritejasām //
                <span class="ref">SvaT_10.967</span></p>
            
            
            <p id="SvaT_10.968">
               parivārya mahātmānaṃ śobhane paryupāsate <br />
               brāhmaṃ caivamato jñeyaṃ śaṅkhagokṣīrasannibham //
                <span class="ref">SvaT_10.968</span></p>
            
            
            <p id="SvaT_10.969">
               pitāmaho yatra devaḥ śuklapadmasthasaumyadṛk <br />
               śuklāmbaradharaḥ śrīmāñ chuklamālyānulepanaḥ //
                <span class="ref">SvaT_10.969</span></p>
            
            
            <p id="SvaT_10.970">
               śuklayajñopavītī ca mahāhāravibhūṣitaḥ <br />
               daśakoṭisahasraistu candrabimbasamaprabhaiḥ //
                <span class="ref">SvaT_10.970</span></p>
            
            
            <p id="SvaT_10.971">
               brāhmairdevaiḥ parivṛtaḥ śāradābhrairivāṃśumān <br />
               paiśācaṃ rākṣāsaṃ yākṣaṃ gāndharvaṃ tvaindrameva ca //
                <span class="ref">SvaT_10.971</span></p>
            
            
            <p id="SvaT_10.972">
               saumyaṃ tathaiva prājeśaṃ brāhmaṃ vai bhuvanaṃ priye <br />
               etāni surayonīnāṃ sthānānyeva purāṇi tu //
                <span class="ref">SvaT_10.972</span></p>
            
            
            <p id="SvaT_10.973">
               avatīryātmajanmānaṃ dhyāyantaḥ saṃbhavanti hi <br />
               parameśaniyogācca codyamānāśca māyayā //
                <span class="ref">SvaT_10.973</span></p>
            
            
            <p id="SvaT_10.974">
               niyamitā niyatyā ca brahmaṇo vyaktajanmanaḥ <br />
               vyajyante te ca sargādau nāmarūpairanekadhā //
                <span class="ref">SvaT_10.974</span></p>
            
            
            <p id="SvaT_10.975">
               aṃśenaiva varārohe na tyajanti niketanam <br />
               puryaṣṭakendriyaiḥ sārdham ātmā mantrairviśodhayet //
                <span class="ref">SvaT_10.975</span></p>
            
            
            <p id="SvaT_10.976">
               pañcāṣṭakaṃ mūrtayo 'ṣṭau buddhitattvamanukramāt <br />
               viśodhyaivaṃ prayatnena krodhāṣṭakamataḥ param //
                <span class="ref">SvaT_10.976</span></p>
            
            
            <p id="SvaT_10.977">
               saṃvartastvekavīraśca kṛtānto jananāśakaḥ <br />
               mṛtyuhantā ca raktākṣo mahākrodhaśca durjayaḥ //
                <span class="ref">SvaT_10.977</span></p>
            
            
            <p id="SvaT_10.978">
               nīlotpaladalābhāni teṣāṃ vai bhuvanāni tu <br />
               ekaikasya parīvāraḥ koṭirdaśasahasrakam //
                <span class="ref">SvaT_10.978</span></p>
            
            
            <p id="SvaT_10.979">
               krodheśvarāṣṭakādūrdhvaṃ sthitaṃ tejoṣṭakaṃ mahat <br />
               balādhyakṣo gaṇādhyakṣas tridaśastripurāntakaḥ //
                <span class="ref">SvaT_10.979</span></p>
            
            
            <p id="SvaT_10.780">
               sarvarūpaśca śāntaśca nimeṣonmeṣa eva ca <br />
               sahasraiḥ pañcadaśabhiḥ parivāro 'bhidhīyate //
                <span class="ref">SvaT_10.780</span></p>
            
            
            <p id="SvaT_10.981">
               agnirudrāḥ smṛtā hyate tejasā kṛṣṇavarṇakāḥ <br />
               kūrmākārāṇi citrāṇi teṣāṃ vai bhuvanāni tu //
                <span class="ref">SvaT_10.981</span></p>
            
            
            <p id="SvaT_10.982">
               ata ūrdhvaṃ samākhyātaṃ yogāṣṭakamanuttamam <br />
               akṛtaṃ ca kṛtaṃ caiva raibhavaṃ brāhmameva ca //
                <span class="ref">SvaT_10.982</span></p>
            
            
            <p id="SvaT_10.983">
               vaiṣṇavaṃ tvatha kaumāram aumaṃ śraikaṇṭhameva ca <br />
               krīḍanti yoginastatra bhuvanaiḥ sphaṭikaprabhaiḥ //
                <span class="ref">SvaT_10.983</span></p>
            
            
            <p id="SvaT_10.984">
               tataḥ sākṣādbhagavatī jaganmātā vyavasthitā <br />
               umā tvameyā viśvasya viśvayoniḥ svayambhavā //
                <span class="ref">SvaT_10.984</span></p>
            
            
            <p id="SvaT_10.985">
               taptajāmbūnadanibhā hy udayādityasaprabhā <br />
               mahāpīṭhe maṇimaye siṃhāṣṭakayute śubhe //
                <span class="ref">SvaT_10.985</span></p>
            
            
            <p id="SvaT_10.986">
               śatayojanavistīrṇe divyasragdhāmalālite <br />
               divyakuṇḍalinī devī mahāhāravibhūṣitā //
                <span class="ref">SvaT_10.986</span></p>
            
            
            <p id="SvaT_10.987">
               vijayāgre mahābhāgā śrīrivottamarūpiṇī <br />
               jayā ca padmagarbhābhā sarvālaṃkārabhūṣitā //
                <span class="ref">SvaT_10.987</span></p>
            
            
            <p id="SvaT_10.988">
               nandā ca padmapatrākṣī hārakeyūrabhūṣitā <br />
               sarvābharaṇacitrāṅgī sunandā ca manoharā //
                <span class="ref">SvaT_10.988</span></p>
            
            
            <p id="SvaT_10.989">
               parivārya pratīhāryaḥ sarvataḥ samupasthitāḥ <br />
               triṃśatkoṭisahasrāṇi triṃśatkoṭiśatāni ca //
                <span class="ref">SvaT_10.989</span></p>
            
            
            <p id="SvaT_10.990">
               mānasyo divyanāryastās tāṃ sadā paryupāsate <br />
               vimānakoṭirekā ca rudrāṇāṃ bhūritejasām //
                <span class="ref">SvaT_10.990</span></p>
            
            
            <p id="SvaT_10.991">
               aumā iti samākhyātāḥ vaimānā iti te 'nyathā <br />
               upāsate tu tāṃ devīṃ mātaraṃ tanayā iva //
                <span class="ref">SvaT_10.991</span></p>
            
            
            <p id="SvaT_10.992">
               sāvatīryāṇḍamadhye tu mayā sārdhaṃ varānane <br />
               anugrahārthaṃ lokānāṃ prādurbhūtā sanātanī //
                <span class="ref">SvaT_10.992</span></p>
            
            
            <p id="SvaT_10.993">
               kalpe pūrve jaganmātā jagadyonirdvitīyake <br />
               tṛtīye śāmbhavī nāma caturthe viśvarūpiṇī //
                <span class="ref">SvaT_10.993</span></p>
            
            
            <p id="SvaT_10.994">
               pañcame nandinī nāma ṣaṣṭhe caiva gaṇāmbikā <br />
               vibhūtiḥ saptame kalpe subhūtiścāṣṭame tathā //
                <span class="ref">SvaT_10.994</span></p>
            
            
            <p id="SvaT_10.995">
               ānandā navame kalpe daśame vāmalocanā <br />
               ekādaśe varārohā dvādaśe ca sumaṅgalā //
                <span class="ref">SvaT_10.995</span></p>
            
            
            <p id="SvaT_10.996">
               kalpe trayodaśe devi mahātanurudāhṛtā <br />
               kalpe caturdaśe caiva anantā nāma kīrtitā //
                <span class="ref">SvaT_10.996</span></p>
            
            
            <p id="SvaT_10.997">
               bhūtamātā pañcadaśe ṣoḍaśe cottamā smṛtā <br />
               sahasradhārā saptadaśe satī cāṣṭadaśe purā //
                <span class="ref">SvaT_10.997</span></p>
            
            
            <p id="SvaT_10.998">
               cākṣuṣasya manoḥ kalpe dakṣasya duhitā śubhā <br />
               avamānācca dakṣasya svāṃ tanuṃ tvajahāḥ purā //
                <span class="ref">SvaT_10.998</span></p>
            
            
            <p id="SvaT_10.999">
               amāṃ kalāṃ tu candrasya punarāpūrya saṃsthitā <br />
               punarhimavatārādhya duhitā tvātmanaḥ kṛtā //
                <span class="ref">SvaT_10.999</span></p>
            
            
            <p id="SvaT_10.1000">
               tvaṃ devi sādbhutaṃ taptvā tapaḥ paramaduścaram <br />
               māṃ bhartāraṃ punaḥ prāpya jātāsyaṅgaruhā priye //
                <span class="ref">SvaT_10.1000</span></p>
            
            
            <p id="SvaT_10.1001">
               kailāsanilayaścāhaṃ tvayā sārdhaṃ varānane <br />
               tvaṃ tanurvāmabhāgasya matto naiva viyujyase //
                <span class="ref">SvaT_10.1001</span></p>
            
            
            <p id="SvaT_10.1002">
               dakṣādhvare punarjātā bhadrakālīti nāmataḥ <br />
               ekānaṃśāparā mūrtiḥ satīśānādviniḥsṛtā //
                <span class="ref">SvaT_10.1002</span></p>
            
            
            <p id="SvaT_10.1003">
               idaṃ caturyugaṃ prāpya dvāpare viṣṇunā saha <br />
               mahiṣasya vadhārthāya utpannā kṛṣṇapiṅgalā //
                <span class="ref">SvaT_10.1003</span></p>
            
            
            <p id="SvaT_10.1004">
               kātyāyanīti durgeti vividhairnāmaparyayaiḥ <br />
               manuṣyāṇāṃ tu bhaktānāṃ varadā bhaktavatsalā //
                <span class="ref">SvaT_10.1004</span></p>
            
            
            <p id="SvaT_10.1005">
               pūrvamavāvatīrṇāsi vindhyaparvatamūrdhani <br />
               ata ūrdhvaṃ pravakṣyāmi bhuvanaṃ varavarṇini //
                <span class="ref">SvaT_10.1005</span></p>
            
            
            <p id="SvaT_10.1006">
               sucārviti tu vikhyātaṃ sahasrādityakāntimat <br />
               kailāsaśikharākāraṃ śuddhasphaṭikasaprabham //
                <span class="ref">SvaT_10.1006</span></p>
            
            
            <p id="SvaT_10.1007">
               mahāvimānakoṭībhir āvṛtaṃ cakravartinām <br />
               tasmiṃstu bhuvane divye sūryakoṭisamadyutiḥ //
                <span class="ref">SvaT_10.1007</span></p>
            
            
            <p id="SvaT_10.1008">
               sahasrabāhucaraṇaḥ sahasravadanekṣaṇaḥ <br />
               umāpatirjagannāthaḥ sarvānugrahakṛdvaraḥ //
                <span class="ref">SvaT_10.1008</span></p>
            
            
            <p id="SvaT_10.1009">
               bhogasthānaṃ samastaṃ vai tatrasthaṃ vāmabhāgataḥ <br />
               śatayojanavistīrṇe nānāratnavibhūṣite //
                <span class="ref">SvaT_10.1009</span></p>
            
            
            <p id="SvaT_10.1010">
               divyāstaraṇasaṃchanne ādityaśatasannibhe <br />
               āsane parame divye ratnapadmavicitrite //
                <span class="ref">SvaT_10.1010</span></p>
            
            
            <p id="SvaT_10.1011">
               upaviṣṭo mahātejā vṛṣabhairaṣṭabhirvṛtaḥ <br />
               hemacīnāmbaradharo hārakeyūrabhūṣitaḥ //
                <span class="ref">SvaT_10.1011</span></p>
            
            
            <p id="SvaT_10.1012">
               dhārayansupradīpte ca sūryamaṇḍalasannibhe <br />
               sphuranmayūkhasaṃghāte kuṇḍale raśmisaṃkule //
                <span class="ref">SvaT_10.1012</span></p>
            
            
            <p id="SvaT_10.1013">
               dhārayanmakuṭaṃ mūrdhni divyaratnavicitritam <br />
               dedīpyamānamatyugraṃ kailāsaśikharopamam //
                <span class="ref">SvaT_10.1013</span></p>
            
            
            <p id="SvaT_10.1014">
               pralambo 'sya mahāhāraḥ prabhavadraśmisaṃkulaḥ <br />
               gāṅgo himavataḥ śṛṅgāt patito nirjharo yathā //
                <span class="ref">SvaT_10.1014</span></p>
            
            
            <p id="SvaT_10.1015">
               triṃśatkoṭisahasraistu triṃśatkoṭiśataistathā <br />
               śūlibhirjaṭibhistryakṣair divyābharaṇabhūṣitaiḥ //
                <span class="ref">SvaT_10.1015</span></p>
            
            
            <p id="SvaT_10.1016">
               nānārūpadharair rudrair vṛto bhūtagaṇaistathā <br />
               divyābhirmānasībhiśca nārībhiḥ parivāritaḥ //
                <span class="ref">SvaT_10.1016</span></p>
            
            
            <p id="SvaT_10.1017">
               vimānaśatakoṭībhir āvṛtaḥ sarva eva tu <br />
               mātaraḥ sapta rūpiṇyo nānālaṃkārabhūṣitāḥ //
                <span class="ref">SvaT_10.1017</span></p>
            
            
            <p id="SvaT_10.1018">
               parivārya mahātmānaṃ samantātparyavasthitāḥ <br />
               brāhmī kamalapatrābhā divyābharaṇabhūṣitā //
                <span class="ref">SvaT_10.1018</span></p>
            
            
            <p id="SvaT_10.1019">
               āgneyyāṃ diśi deveśi sthitā vai śrīrivāparā <br />
               śaṅkhagokṣīrasaṃkāśā tv aiśānyāṃ tu varānane //
                <span class="ref">SvaT_10.1019</span></p>
            
            
            <p id="SvaT_10.1020">
               māheśvarī mahātejās tiṣṭhate surapūjitā <br />
               kaumārī padmagarbhābhā hārakeyūrabhūṣitā //
                <span class="ref">SvaT_10.1020</span></p>
            
            
            <p id="SvaT_10.1021">
               diśyuttarasyāṃ deveśi kāminīparyupāsitā <br />
               snigdhanīlotpalanibhā hārakuṇḍalamaṇḍaitā //
                <span class="ref">SvaT_10.1021</span></p>
            
            
            <p id="SvaT_10.1022">
               dakṣiṇasyāṃ diśi tu sā upāste parameśvaram <br />
               vaiṣṇavīti ca vikhyātā śivena paramātmanā //
                <span class="ref">SvaT_10.1022</span></p>
            
            
            <p id="SvaT_10.1023">
               nīlajīmūtasaṃkāśā sarvābharaṇabhūṣitā <br />
               vāruṇyāṃ diśi deveśi vārāhī paryupasthitā //
                <span class="ref">SvaT_10.1023</span></p>
            
            
            <p id="SvaT_10.1024">
               śaṅkhakundendudhavalā hārakuṇḍalamaṇḍitā <br />
               aindryāṃ diśi ca sā devī indrāṇī paryupasthitā //
                <span class="ref">SvaT_10.1024</span></p>
            
            
            <p id="SvaT_10.1025">
               karālavadanā dīptā sarvābharaṇabhūṣitā <br />
               nairṛtyāṃ diśi cāmuṇḍā upāste parameśvaram //
                <span class="ref">SvaT_10.1025</span></p>
            
            
            <p id="SvaT_10.1026">
               na tyajanti hi tā devaṃ sarvabhāvasamanvitam <br />
               aṃśena mānuṣaṃ lokaṃ brahmaṇā cāvatāritāḥ //
                <span class="ref">SvaT_10.1026</span></p>
            
            
            <p id="SvaT_10.1027">
               asurāṇāṃ vadhārthāya manuṣyāṇāṃ hitāya ca <br />
               tapastaptvā mahāghoraṃ brahmaṇā lokadhāriṇā //
                <span class="ref">SvaT_10.1027</span></p>
            
            
            <p id="SvaT_10.1028">
               ruroścaiva vadhārthāya mayāpi tvavatāritāḥ <br />
               svacchandāstu parāścānyāḥ paravyomni vyavasthitāḥ //
                <span class="ref">SvaT_10.1028</span></p>
            
            
            <p id="SvaT_10.1029">
               svacchandaṃ paryupāsīnāḥ parāparavibhāgataḥ <br />
               umaiva saptadhā bhūtvā nāmarūpaviparyayaiḥ //
                <span class="ref">SvaT_10.1029</span></p>
            
            
            <p id="SvaT_10.1030">
               evaṃ sa bhagavāndevo mātṛbhiḥ parivāritaḥ <br />
               āste paramayā lakṣmyā tatrastho dyotayañjagat //
                <span class="ref">SvaT_10.1030</span></p>
            
            
            <p id="SvaT_10.1031">
               asyopari tathā cāṣṭau mūrtayastasya dhīmataḥ <br />
               śarvo bhavaśca bhagavān rudraḥ paśupatistathā //
                <span class="ref">SvaT_10.1031</span></p>
            
            
            <p id="SvaT_10.1032">
               īśānaścaiva bhīmaśca mahādevogra eva ca <br />
               etābhiḥ kurute śarvo mūrtibhiḥ sṛṣṭimuttamām //
                <span class="ref">SvaT_10.1032</span></p>
            
            
            <p id="SvaT_10.1033">
               bhūmirāpo 'nalo vāyur ākāśaṃ sūrya eva ca <br />
               somaśca yajamānaścety aṣṭau sṛṣṭiriyaṃ smṛtā //
                <span class="ref">SvaT_10.1033</span></p>
            
            
            <p id="SvaT_10.1034">
               sarvātmanā tu te tasminn anyatraikāṃśataḥ sthitāḥ <br />
               evamasminsthito devo brahmalokordhvatastathā //
                <span class="ref">SvaT_10.1034</span></p>
            
            
            <p id="SvaT_10.1035">
               merośca mūrdhanīśāno yogāṣṭakamatheṣyate <br />
               śrīkaṇṭha iti nāmnā ca kailāsanilayastathā //
                <span class="ref">SvaT_10.1035</span></p>
            
            
            <p id="SvaT_10.1036">
               śarvādyābhiśca tanubhir aṣṭābhirvyāpya tiṣṭhati <br />
               ye tu māheśvaraṃ yogaṃ saguṇaṃ paryupāsate //
                <span class="ref">SvaT_10.1036</span></p>
            
            
            <p id="SvaT_10.1037">
               bhaktyā ca brahmacaryeṇa satyena ca damena ca <br />
               dṛṣṭvā dehasthamātmānaṃ te 'tra yānti manīṣiṇaḥ //
                <span class="ref">SvaT_10.1037</span></p>
            
            
            <p id="SvaT_10.1038">
               dṛṣṭvā ca maṇḍalaṃ tasya bhaktyā ca parayā bhṛśam <br />
               muktadvaitā yatātmānas tatra yānti manīṣiṇaḥ //
                <span class="ref">SvaT_10.1038</span></p>
            
            
            <p id="SvaT_10.1039">
               teṣāṃ caivopariṣṭāttu suśivā dvādaśa sthitāḥ <br />
               vāmo bhīmastatheśaśca śivaḥ śarvastathaiva ca //
                <span class="ref">SvaT_10.1039</span></p>
            
            
            <p id="SvaT_10.1040">
               vidyānāmadhipaścaiva ekavīraḥ pracaṇḍadhṛt <br />
               īśānaścāpyumābhartā ajeśo 'nanta eva ca //
                <span class="ref">SvaT_10.1040</span></p>
            
            
            <p id="SvaT_10.1041">
               tathā ekaśivaścāpi suśivā dvādaśa smṛtāḥ <br />
               sarve kuṅkumasaṃkāśāḥ sūryakoṭisamaprabhāḥ //
                <span class="ref">SvaT_10.1041</span></p>
            
            
            <p id="SvaT_10.1042">
               bhuvaneṣu vicitreṣu śaṅkhākāreṣu saṃsthitāḥ <br />
               ata ūrdhvaṃ vīrabhadro maṇḍalādhipatiḥ prabhuḥ //
                <span class="ref">SvaT_10.1042</span></p>
            
            
            <p id="SvaT_10.1043">
               tatsāyujyamanuprāpya tenaiva saha modate <br />
               ata ūrdhvaṃ mahādevi mahādevāṣṭakaṃ viduḥ //
                <span class="ref">SvaT_10.1043</span></p>
            
            
            <p id="SvaT_10.1044">
               mahādevo mahātejā vāmadevabhavodbhavau <br />
               ekapiṅgekṣaṇeśānau bhuvaneśapuraḥsarāḥ //
                <span class="ref">SvaT_10.1044</span></p>
            
            
            <p id="SvaT_10.1045">
               aṅguṣṭhamātrasahitā mahādevāṣṭake śivāḥ <br />
               māyāñjanavinirmuktāḥ parameśānasaṃmatāḥ //
                <span class="ref">SvaT_10.1045</span></p>
            
            
            <p id="SvaT_10.1046">
               buddhitattve samāsane bhuvaneśā mayoditāḥ <br />
               athordhvaṃ guṇatattvaṃ tu tasmiṃścaiva vyavasthitam //
                <span class="ref">SvaT_10.1046</span></p>
            
            
            <p id="SvaT_10.1047">
               gurupaṅktitrayaṃ divyaṃ guṇairantaritaṃ sthitam <br />
               prathamā tamasaḥ paṅktir upariṣṭādvyavasthitā //
                <span class="ref">SvaT_10.1047</span></p>
            
            
            <p id="SvaT_10.1048">
               teṣāṃ nāmāni kathyante yathāvadanupūrvaśaḥ <br />
               śivaḥ prabhurvāmadevaś caṇḍaścaiva pratāpavān //
                <span class="ref">SvaT_10.1048</span></p>
            
            
            <p id="SvaT_10.1049">
               prahlādaścottamo bhīmaḥ karālaḥ piṅgalastathā <br />
               mahendro dinakṛccaiva pratodo dakṣa eva ca //
                <span class="ref">SvaT_10.1049</span></p>
            
            
            <p id="SvaT_10.1050">
               kalevaraśca vikhyātas tathā caiva kaṭaṅkaṭaḥ <br />
               ambuhartā ca nārīśaḥ śveta ṛgveda eva ca //
                <span class="ref">SvaT_10.1050</span></p>
            
            
            <p id="SvaT_10.1051">
               yajurvedaḥ sāmavedas tv atharvā suśivastathā <br />
               virūpākṣastathā jyeṣṭho vipro nārāyaṇastathā //
                <span class="ref">SvaT_10.1051</span></p>
            
            
            <p id="SvaT_10.1052">
               gaṇḍo naro yamo mālī gahaneśaśca pīḍanaḥ <br />
               prathamā paṅktiruddiṣṭā rudrairdvātriṃśatā smṛtā //
                <span class="ref">SvaT_10.1052</span></p>
            
            
            <p id="SvaT_10.1053">
               rajasaścopariṣṭāttu dvitīyā paṅktirucyate <br />
               śuklo dāsaḥ sudāsaśca lokākṣaḥ sūrya eva ca //
                <span class="ref">SvaT_10.1053</span></p>
            
            
            <p id="SvaT_10.1054">
               suhotra ekapādaśca gṛhaścaiva śiveśvaraḥ <br />
               gautamaścaiva yogīśo dadhibāhustathāparaḥ //
                <span class="ref">SvaT_10.1054</span></p>
            
            
            <p id="SvaT_10.1055">
               ṛṣabhaścaiva gokarṇo devaścaiva maheśvaraḥ <br />
               guhyeśānaḥ śikhaṇḍī ca jaṭī mālī tathograkaḥ //
                <span class="ref">SvaT_10.1055</span></p>
            
            
            <p id="SvaT_10.1056">
               bhṛguḥ śikhi tathā śūlī sugatiśca supālanaḥ <br />
               aṭṭahāso dārukaśca lāṅgaliścātidaṇḍakaḥ //
                <span class="ref">SvaT_10.1056</span></p>
            
            
            <p id="SvaT_10.1057">
               bhavanaśca tathā bhavyo lakuleśastathaiva ca <br />
               triṃśadrudrāḥ samākhyātā dvitīyā paṅktiruttamā //
                <span class="ref">SvaT_10.1057</span></p>
            
            
            <p id="SvaT_10.1058">
               sattvasya copariṣṭāttu tṛtīyā paṅktirucyate <br />
               devo 'ruṇo dīrghabāhur atibhūtiśca sthāṇukaḥ //
                <span class="ref">SvaT_10.1058</span></p>
            
            
            <p id="SvaT_10.1059">
               sadyojātastathā jhiṇṭhi ṣaṇmukhaścaturānanaḥ <br />
               cakrapāṇiśca kūrmākhyas tv ardhanārīśvarastathā //
                <span class="ref">SvaT_10.1059</span></p>
            
            
            <p id="SvaT_10.1060">
               kapālī bhūrbhuvaścaiva vaṣaṭkārastathaiva ca <br />
               vauṣaṭkārastathā svāhā svadhā ca parikīrtitaḥ //
                <span class="ref">SvaT_10.1060</span></p>
            
            
            <p id="SvaT_10.1061">
               saṃvartakaśca bhasmeśaḥ kāmanāśana eva ca <br />
               ekaviṃśatirudrāstu paṅktireṣā tṛtīyakā //
                <span class="ref">SvaT_10.1061</span></p>
            
            
            <p id="SvaT_10.1062">
               jñānayogabalopetāḥ krīḍante daiśikottamāḥ <br />
               saṃsārapāśanirmuktāḥ mahāmohavivarjitāḥ //
                <span class="ref">SvaT_10.1062</span></p>
            
            
            <p id="SvaT_10.1063">
               trinetrā guravaḥ sarve śuddhasphaṭikanirmalāḥ <br />
               sarvajñāḥ sarvagāścaiva lokānugrahakārakāḥ //
                <span class="ref">SvaT_10.1063</span></p>
            
            
            <p id="SvaT_10.1064">
               gajākārāṇi divyāni sarveṣāṃ bhuvanāni tu <br />
               buddheḥ prakṛtiparyante ye rudrāstānnibodha me //
                <span class="ref">SvaT_10.1064</span></p>
            
            
            <p id="SvaT_10.1065">
               śatadvayaṃ saptakaṃ ca bhuvanānāṃ varānane <br />
               antarbhūtāḥ sthitāścānye ye te noktā varānane //
                <span class="ref">SvaT_10.1065</span></p>
            
            
            <p id="SvaT_10.1066">
               guṇānāmupariṣṭāttu pradhānaṃ parikīrtitam <br />
               tatra ye saṃsthitā rudrāḥ kathayāmi samāsataḥ //
                <span class="ref">SvaT_10.1066</span></p>
            
            
            <p id="SvaT_10.1067">
               krodheśvaraśca saṃvarto jyotiḥ piṅgalakrūradṛk <br />
               pañcāntakaikavīrau ca śikhedasahiteśvarāḥ //
                <span class="ref">SvaT_10.1067</span></p>
            
            
            <p id="SvaT_10.1068">
               tattve tu prākṛte rudra mahāvīryāḥ prakīrtitāḥ <br />
               guṇānāṃ yā parākāṣṭhā tatpradhānamihocyate //
                <span class="ref">SvaT_10.1068</span></p>
            
            
            <p id="SvaT_10.1069">
               ataḥ puruṣatattve tu bhuvanāni nibodha me <br />
               ambā ca salilā oghā vṛṣṭiḥ sārdhaṃ ca tārayā //
                <span class="ref">SvaT_10.1069</span></p>
            
            
            <p id="SvaT_10.1070">
               sutārā ca sunetrā ca kumārī ca tataḥ param <br />
               uttamāmbhasikā caiva tuṣṭayo nava kīrtitāḥ //
                <span class="ref">SvaT_10.1070</span></p>
            
            
            <p id="SvaT_10.1071">
               tārā caiva sutārā ca tārayantī pramodikā <br />
               pramoditā modamānā ramyakā ca tataḥ param //
                <span class="ref">SvaT_10.1071</span></p>
            
            
            <p id="SvaT_10.1072">
               sadāpramudikā caiva siddhyaṣṭakamudāhṛtam <br />
               aṇimā laghimā caiva mahimā prāptireva ca //
                <span class="ref">SvaT_10.1072</span></p>
            
            
            <p id="SvaT_10.1073">
               prākāmyaṃ ca tatheśitvaṃ vaśitvaṃ yadudāhṛtam <br />
               yatrakāmāvasāyitvam aṇimādyaṣṭakaṃ smṛtam //
                <span class="ref">SvaT_10.1073</span></p>
            
            
            <p id="SvaT_10.1074">
               athordhvaṃ guruśiṣyāṇāṃ paṅktitrayamataḥ śṛṇu <br />
               maskarī pūraṇaḥ kṛtsnaḥ kapilaḥ kāśa evaca //
                <span class="ref">SvaT_10.1074</span></p>
            
            
            <p id="SvaT_10.1075">
               sanatkumāragautamav asiṣṭhādyāṃśakāstathā <br />
               kaśyapo nāsiketuśca gālavo bhautikastathā //
                <span class="ref">SvaT_10.1075</span></p>
            
            
            <p id="SvaT_10.1076">
               śākalyaśca samākhyāto durvāsāḥ paramas tv ṛṣiḥ <br />
               vālmīkiśca guruśreṣṭhaḥ saparāśaragālavaḥ //
                <span class="ref">SvaT_10.1076</span></p>
            
            
            <p id="SvaT_10.1077">
               pippalādāśca saumitrir vāyuputro bhadantakaḥ <br />
               maskaryādibhadantāntā dṛṣṭādṛṣṭasya vādinaḥ //
                <span class="ref">SvaT_10.1077</span></p>
            
            
            <p id="SvaT_10.1078">
               dvāviṃśatirguruvarāḥ prathamā paṅktiriṣyate <br />
               jahnuśca tṛṇabinduśca munistārkṣyastathaiva ca //
                <span class="ref">SvaT_10.1078</span></p>
            
            
            <p id="SvaT_10.1079">
               dhyānāśrayo 'tha dīrghaśca hotā jāgara eva ca <br />
               agastyo vasubhaumaśca upādhyāyaśca kīrtitaḥ //
                <span class="ref">SvaT_10.1079</span></p>
            
            
            <p id="SvaT_10.1080">
               śukro bhṛgvagirā rāmo jamadagnisuto 'dhvagaḥ <br />
               sthūlaśirā bālakhilyo manuśceti prakīrtitaḥ //
                <span class="ref">SvaT_10.1080</span></p>
            
            
            <p id="SvaT_10.1081">
               vajrātreyo viśuddhaśca śivaścārurathānugaḥ <br />
               jahnvādicāruparyantā dvitīyā paṅktiriṣyate //
                <span class="ref">SvaT_10.1081</span></p>
            
            
            <p id="SvaT_10.1082">
               haro jhiṇṭhī pratodaśca amareśaścaturthakaḥ <br />
               kṛṣṇapiṅgeśarudraśca indrajidvṛṣakaḥ śivaḥ //
                <span class="ref">SvaT_10.1082</span></p>
            
            
            <p id="SvaT_10.1083">
               yamaḥ krūraśca vikhyāto gaṅgādhara umāpatiḥ <br />
               bhūteśvaraḥ kapālīśaḥ śaṅkaraśca tathaiva ca //
                <span class="ref">SvaT_10.1083</span></p>
            
            
            <p id="SvaT_10.1084">
               ardhanārīśvaraścaiva piṅgalaśca tathāparaḥ <br />
               mahākālaśca saṃvarto maṇḍalī tvekavīrakaḥ //
                <span class="ref">SvaT_10.1084</span></p>
            
            
            <p id="SvaT_10.1085">
               tathā cānyaśca vikhyāto bhārabhūteśvaro dhruvaḥ <br />
               jahnvādicāruparyantā ṛṣayaḥ pañcaviṃśatiḥ //
                <span class="ref">SvaT_10.1085</span></p>
            
            
            <p id="SvaT_10.1086">
               harādayo dhruvāntāśca guravo viṃśatiḥ smṛtāḥ <br />
               paṅktitrayaṃ samākhyātam ṛṣīṇāṃ guruśiṣyayoḥ //
                <span class="ref">SvaT_10.1086</span></p>
            
            
            <p id="SvaT_10.1087">
               nāḍīvidyāṣṭakaṃ devi kathayāmi tvataḥ param <br />
               iḍā ca candriṇī gaurī śāntiḥ śāntikarī tathā //
                <span class="ref">SvaT_10.1087</span></p>
            
            
            <p id="SvaT_10.1088">
               mālā ca mālinī caiva svāhā caiva svadhā tathā <br />
               athopariṣṭāddeveśi vigrahāṣṭakamucyate //
                <span class="ref">SvaT_10.1088</span></p>
            
            
            <p id="SvaT_10.1089">
               kāryaṃ ca karaṇaṃ caiva sukhaduḥkhakaraṃ tathā <br />
               jñānaṃ sādhyaṃ ca vikhyātaṃ sādhanaṃ kāraṇaṃ tathā //
                <span class="ref">SvaT_10.1089</span></p>
            
            
            <p id="SvaT_10.1090">
               dehapāśānato vakṣye dharmaṃ ca daśadhoditam <br />
               ahiṃsā satyamasteyaṃ brahmacaryamakalkatā //
                <span class="ref">SvaT_10.1090</span></p>
            
            
            <p id="SvaT_10.1091">
               akrodho guruśuśrūṣā śaucaṃ santoṣa ārjavam <br />
               evaṃ daśavidho dharmo yenokto dharmakṛnnaraḥ //
                <span class="ref">SvaT_10.1091</span></p>
            
            
            <p id="SvaT_10.1092">
               vikārānṣoḍaśākhyāsye parabhāvena saṃsthitān <br />
               raso gandhaśca rūpaṃ ca sparśaḥ śabdastathaivaca //
                <span class="ref">SvaT_10.1092</span></p>
            
            
            <p id="SvaT_10.1093">
               tanmātrapañcakaṃ khyātam indriyāṇi nibodha me <br />
               vākpāṇipādaṃ pāyuśca upasthaḥ karmasaṃjñakam //
                <span class="ref">SvaT_10.1093</span></p>
            
            
            <p id="SvaT_10.1094">
               śrotraṃ tvakcakṣuṣī jihvā nāsikā pañcamī smṛtā <br />
               buddhīndriyāṇi deveśi manaḥ ṣoḍaśakaṃ smṛtam //
                <span class="ref">SvaT_10.1094</span></p>
            
            
            <p id="SvaT_10.1095">
               dehapāśāḥ samākhyātāḥ atobuddhiguṇānviduḥ <br />
               dharmojñānaṃ ca vairāgyam aiśvaryaṃ ca tataḥ param //
                <span class="ref">SvaT_10.1095</span></p>
            
            
            <p id="SvaT_10.1096">
               adharmaśca tathājñānam avairāgyamanīśitā <br />
               ahaṃkāraṃ ca trividhaṃ pravakṣyāmyanupūrvaśaḥ //
                <span class="ref">SvaT_10.1096</span></p>
            
            
            <p id="SvaT_10.1097">
               vaikārikaṃ taijasaṃ ca bhūtādiṃ ca yathākramam <br />
               dīkṣākāle yathā śuddhis tathā caiṣāṃ nibodha me //
                <span class="ref">SvaT_10.1097</span></p>
            
            
            <p id="SvaT_10.1098">
               tamo rajastathā sattvaṃ śodhayedanupūrvaśaḥ <br />
               śabdaḥ sparśastathā rūpaṃ raso gandhaśca pañcamaḥ //
                <span class="ref">SvaT_10.1098</span></p>
            
            
            <p id="SvaT_10.1099">
               viṣayāśca samākhyātāḥ śodhanīyāḥ prayatnataḥ <br />
               kāmaḥ krodhaśca lobhaśca mohaḥ paiśunyameva ca //
                <span class="ref">SvaT_10.1099</span></p>
            
            
            <p id="SvaT_10.1100">
               janmamṛtyujarāvyādhikṣuttṛṭtṛṣṇāstathaiva ca <br />
               viṣādaśca bhayaṃ caiva mado harṣaṇameva ca //
                <span class="ref">SvaT_10.1100</span></p>
            
            
            <p id="SvaT_10.1101">
               rāgo dveṣaśca vaicittyaṃ kupitānṛtadrohitā <br />
               māyā mātsaryadharmaśca adharmaścāsvatantratā //
                <span class="ref">SvaT_10.1101</span></p>
            
            
            <p id="SvaT_10.1102">
               āgantukāśca bodhavyāḥ gaṇapāśānnibodha me <br />
               devī nandimahākālau gaṇeśo vṛṣabhastathā //
                <span class="ref">SvaT_10.1102</span></p>
            
            
            <p id="SvaT_10.1103">
               bhṛṅgī caṇḍīśvaraścaiva kārtikeyo 'ṣṭamaḥ smṛtaḥ <br />
               anantastritanuḥ sūkṣmaḥ śrīkaṇṭhaśca śivottamaḥ //
                <span class="ref">SvaT_10.1103</span></p>
            
            
            <p id="SvaT_10.1104">
               śikhaṇḍī caikanetraśca ekarudrastathāparaḥ <br />
               vidyeśvarātmakānpāśān dīkṣākāle viśodhayet //
                <span class="ref">SvaT_10.1104</span></p>
            
            
            <p id="SvaT_10.1105">
               uktānuktāśca ye cātra anyatantroktalakṣaṇāḥ <br />
               pauruṣeye tu śodhyāste tato mucyeta pudgalaḥ //
                <span class="ref">SvaT_10.1105</span></p>
            
            
            <p id="SvaT_10.1106">
               athordhve niyatirjñeyā tasyāṃ rudrānnibodha me <br />
               vāmadevastathā śarvas tathā caiva bhavodbhavau //
                <span class="ref">SvaT_10.1106</span></p>
            
            
            <p id="SvaT_10.1107">
               vajradehaḥ prabhuścaiva dhātā ca kramavikramau <br />
               suprabhedaśca daśamo niyatyāṃ śaṅkarāḥ smṛtāḥ //
                <span class="ref">SvaT_10.1107</span></p>
            
            
            <p id="SvaT_10.1108">
               yattaddhṛdi sthitaṃ padmam ātmā tatra vyavasthitaḥ <br />
               niyatidalamahaṅkāra kesaraṃ buddhikarṇikam //
                <span class="ref">SvaT_10.1108</span></p>
            
            
            <p id="SvaT_10.1109">
               kālatattve śivā jñeyā kathayāmi samāsataḥ <br />
               śuddho buddhaḥ prabuddhaśca praśāntaḥ paramākṣaraḥ //
                <span class="ref">SvaT_10.1109</span></p>
            
            
            <p id="SvaT_10.1110">
               śivaśca suśivaścaiva dhruvaścākṣaraśambhurāṭ <br />
               daśaite tu śivā jñeyāḥ kālatattve varānane //
                <span class="ref">SvaT_10.1110</span></p>
            
            
            <p id="SvaT_10.1111">
               hemābhāḥ śaṅkarāḥ proktāḥ śivaḥ sphaṭikasannibhāḥ <br />
               ekaikasya vinirdiṣṭā parivāro yaśasvini //
                <span class="ref">SvaT_10.1111</span></p>
            
            
            <p id="SvaT_10.1112">
               koṭirekā tathānyāni sahasrāṇi tu ṣoḍaśa <br />
               kūrmākārāṇi sarveṣāṃ proktāni bhuvanāni tu //
                <span class="ref">SvaT_10.1112</span></p>
            
            
            <p id="SvaT_10.1113">
               ata ūrdhvaṃ hariharau rāgatattve nibodha me <br />
               suhṛṣṭaḥ suprahṛṣṭaśca surūpo rūpavardhanaḥ //
                <span class="ref">SvaT_10.1113</span></p>
            
            
            <p id="SvaT_10.1114">
               manonmano mahādhīraḥ vīreśāḥ parikīrtitāḥ <br />
               rāgatattve pravakṣyāmi ye 'nye rudrā vyavasthitāḥ //
                <span class="ref">SvaT_10.1114</span></p>
            
            
            <p id="SvaT_10.1115">
               kalyāṇaḥ piṅgalo babhrur vīraśca prabbhavastathā <br />
               medhātithiścchandakaśca dāhakaḥ śāstrakāriṇaḥ //
                <span class="ref">SvaT_10.1115</span></p>
            
            
            <p id="SvaT_10.1116">
               pañcaśiṣyāstathācāryā daśaite saṃvyavasthitāḥ <br />
               vidyātattvamataścordhvaṃ tasminvai bhuvanaṃ śṛṇu //
                <span class="ref">SvaT_10.1116</span></p>
            
            
            <p id="SvaT_10.1117">
               vāmo jyeṣṭhaśca raudraśca kalo vikaraṇastathā <br />
               balavikaraṇaścaiva balapramathanastathā //
                <span class="ref">SvaT_10.1117</span></p>
            
            
            <p id="SvaT_10.1118">
               sarvabhūtadamanaśca tathā caiva manonmanaḥ <br />
               kalātattve mahādevi mahādevatrayaṃ sthitam //
                <span class="ref">SvaT_10.1118</span></p>
            
            
            <p id="SvaT_10.1119">
               mahādevo mahātejā mahājyotiḥ pratāpavān <br />
               kalātattvaṃ samākhyātaṃ samāsena varānane //
                <span class="ref">SvaT_10.1119</span></p>
            
            
            <p id="SvaT_10.1120">
               ete rudrā mahādevi trinetrāścandraśekharāḥ <br />
               rudrakoṭisahasraistu samantātparivāritāḥ //
                <span class="ref">SvaT_10.1120</span></p>
            
            
            <p id="SvaT_10.1121">
               śuddhasphaṭikasaṅkāśāḥ yogaiśvaryabalānvitāḥ <br />
               rāge raktāstu vijñeyā jñānayogabalotkaṭāḥ //
                <span class="ref">SvaT_10.1121</span></p>
            
            
            <p id="SvaT_10.1122">
               chatrākārāstu teṣāṃ vai gṛhā ratnavicitritāḥ <br />
               upariṣṭādbhavenmāyā kathayāmi samāsataḥ //
                <span class="ref">SvaT_10.1122</span></p>
            
            
            <p id="SvaT_10.1123">
               vyāpya yā vai tvadhodhvānaṃ vaiśvarūpyeṇa saṃsthitā <br />
               tatra rudrā mahābhāgā dvādaśaiva mahābalāḥ //
                <span class="ref">SvaT_10.1123</span></p>
            
            
            <p id="SvaT_10.1124">
               gahanaśca asādhyaśca tathā hariharaḥ prabhuḥ <br />
               daśeśānaśca deveśi trigalo gopatistathā //
                <span class="ref">SvaT_10.1124</span></p>
            
            
            <p id="SvaT_10.1125">
               adhaḥpuṭe tu vijñeyā māyātattve varānane <br />
               kṣemeśo brahmaṇaḥ svāmī vidyeśānastathaiva ca //
                <span class="ref">SvaT_10.1125</span></p>
            
            
            <p id="SvaT_10.1126">
               vidyeśaśca śaivaścaiva anantaḥ ṣaṣṭha ucyate <br />
               ūrdhvamāyāpuṭasthāstu rudrā ete prakīrtitāḥ //
                <span class="ref">SvaT_10.1126</span></p>
            
            
            <p id="SvaT_10.1127">
               eṣāṃ madhye tu bhagavān ananteśo jagatpatiḥ <br />
               udbhavaṃ bhāvayitvā tu svecchayā kurute prabhuḥ //
                <span class="ref">SvaT_10.1127</span></p>
            
            
            <p id="SvaT_10.1128">
               sarvajñaḥ sarvakartā ca nigrahānugrahe rataḥ <br />
               prathamena tu bhedena rudrā dvādaśa kīrtitāḥ //
                <span class="ref">SvaT_10.1128</span></p>
            
            
            <p id="SvaT_10.1129">
               asmiṃstu ye yathā rudrā māyātattve vyavasthitāḥ <br />
               tathāhaṃ kathayiṣyāmi bhedatrayavibhāgaśaḥ //
                <span class="ref">SvaT_10.1129</span></p>
            
            
            <p id="SvaT_10.1130">
               gopatiśca tato devi adhogranthau vyavasthitaḥ <br />
               granthyūrdhve saṃsthito viśvas trikalaḥ kṣema eva ca //
                <span class="ref">SvaT_10.1130</span></p>
            
            
            <p id="SvaT_10.1131">
               brahmaṇo 'dhipatiścaiva śivaśceti sa pañcamaḥ <br />
               adha ūrdhvamanantastu pāśāścaivātra saṃsthitāḥ //
                <span class="ref">SvaT_10.1131</span></p>
            
            
            <p id="SvaT_10.1132">
               pūrvaṃ vai kathitā devi ato ṛṣikulaṃ bhavet <br />
               yonirvāgīśvarī caiva yasyāṃ jāto na jāyate //
                <span class="ref">SvaT_10.1132</span></p>
            
            
            <p id="SvaT_10.1133">
               oṃkārasādhyadhātāro damaneśastataḥ param <br />
               dhyānaṃ bhasmeśamevāhuḥ pramāṇāni tadūrdhvataḥ //
                <span class="ref">SvaT_10.1133</span></p>
            
            
            <p id="SvaT_10.1134">
               pañcārthaṃ guhyamevāhū rudrāṅkuśamataḥ param <br />
               hṛdayaṃ lakṣaṇaṃ caiva vyuhamākarṣameva ca //
                <span class="ref">SvaT_10.1134</span></p>
            
            
            <p id="SvaT_10.1135">
               ādarśaṃ ca tathaiveha aṣṭamaṃ parikīrtitam <br />
               ete parivṛtā devi rudrakoṭisahasrakaiḥ //
                <span class="ref">SvaT_10.1135</span></p>
            
            
            <p id="SvaT_10.1136">
               nānāvarṇavicitrāśca nānābbharaṇabhūṣitāḥ <br />
               nānānārīsahasraistu ramante patyuricchayā //
                <span class="ref">SvaT_10.1136</span></p>
            
            
            <p id="SvaT_10.1137">
               trinetrāḥ śūlinaḥ sarve jaṭācandrakīrīṭinaḥ <br />
               aluptaśaktivibhavā māyātattvādhikāriṇaḥ //
                <span class="ref">SvaT_10.1137</span></p>
            
            
            <p id="SvaT_10.1138">
               bhuvaneṣu vicitreṣu yonyākāreṣu saṃsthitāḥ <br />
               ataḥ paraṃ bhavenmāyā sarvajantuvimohinī //
                <span class="ref">SvaT_10.1138</span></p>
            
            
            <p id="SvaT_10.1139">
               nirvairaparipanthinyā tayā bhramitabuddhayaḥ <br />
               idaṃ tattvamidaṃ neti vivadantīha vādinaḥ //
                <span class="ref">SvaT_10.1139</span></p>
            
            
            <p id="SvaT_10.1140">
               satpathaṃ tu parityajya nayati drutamutpatham <br />
               gurudevāgniśāstrasya ye na bhaktā narādhamāḥ //
                <span class="ref">SvaT_10.1140</span></p>
            
            
            <p id="SvaT_10.1141">
               asadyuktivicārajñāḥ śuṣkatarkāvalaṃbinaḥ <br />
               bhramayatyeva tānmāyā hy amokṣe mokṣalipsayā //
                <span class="ref">SvaT_10.1141</span></p>
            
            
            <p id="SvaT_10.1142">
               śivadīkṣāsinā cchinnā na prarohettu sā punaḥ <br />
               athopari mahāvidyā sarvavidyābhavodbhavā //
                <span class="ref">SvaT_10.1142</span></p>
            
            
            <p id="SvaT_10.1143">
               jagataḥ pralayotpattivibhūtinidhiravyayā <br />
               sā eva paramā devī vāgīśīti nigadyate //
                <span class="ref">SvaT_10.1143</span></p>
            
            
            <p id="SvaT_10.1144">
               aṣṭavargavibhinnā ca vidyā sā mātṛkaiva tu <br />
               bhuvanāni pravakṣyāmi yathāvadanupūrvaśaḥ //
                <span class="ref">SvaT_10.1144</span></p>
            
            
            <p id="SvaT_10.1145">
               vāmā jyeṣṭhā tathā raudrī kālī vikaraṇī tathā <br />
               balavikaraṇī caiva balapramathanī tāthā //
                <span class="ref">SvaT_10.1145</span></p>
            
            
            <p id="SvaT_10.1146">
               damanī sarvabhūtānāṃ tathā caiva manonmanī <br />
               taptacāmīkarākārāḥ pañcavaktrāstrilocanāḥ //
                <span class="ref">SvaT_10.1146</span></p>
            
            
            <p id="SvaT_10.1147">
               amoghavīryāḥ sarvajñāḥ sarvataḥ sarvadā sthitāḥ <br />
               sarvajñānugatāḥ sarvāḥ sarvābharaṇabhūṣitāḥ //
                <span class="ref">SvaT_10.1147</span></p>
            
            
            <p id="SvaT_10.1148">
               sarvalakṣaṇasampannaḥ sarvaiśvaryasamanvitāḥ <br />
               pradhānāḥ sapta koṭyastu mantrāṇāṃ yā vyavasthitāḥ //
                <span class="ref">SvaT_10.1148</span></p>
            
            
            <p id="SvaT_10.1149">
               ekaikasya parīvāro lakṣāyutasahasraśaḥ <br />
               padmākāreṣu divyeṣu krīḍanti bhuvaneṣu te //
                <span class="ref">SvaT_10.1149</span></p>
            
            
            <p id="SvaT_10.1150">
               triguṇī brahmavetālī sthāṇumatyambikā parā <br />
               rūpiṇī mardinī jvālā saptasaṅkhyāstadīśvarāḥ //
                <span class="ref">SvaT_10.1150</span></p>
            
            
            <p id="SvaT_10.1151">
               vidyārājñyaḥ samākhyātāḥ dīkṣākāle viśodhayet <br />
               bāhye tasyaiśvaraṃ tattvaṃ bhuvanānyatra me śṛṇu //
                <span class="ref">SvaT_10.1151</span></p>
            
            
            <p id="SvaT_10.1152">
               aṣṭavidyeśvarairyukto vītamāyo nirañjanaḥ <br />
               sthitisaṃhārakartā vai mokṣaiśvaryapradāyakaḥ //
                <span class="ref">SvaT_10.1152</span></p>
            
            
            <p id="SvaT_10.1153">
               tasyāsanaṃ tu vistīrṇaṃ sahasradalasammitam <br />
               tisraḥ koṭyo 'rdhakoṭiśca mantrāstasyāsane sthitāḥ //
                <span class="ref">SvaT_10.1153</span></p>
            
            
            <p id="SvaT_10.1154">
               tatrastha īśvaro devo varadaḥ sārvatomukhaḥ <br />
               pañcavaktraḥ sutejasko daśabāhustrilocanaḥ //
                <span class="ref">SvaT_10.1154</span></p>
            
            
            <p id="SvaT_10.1155">
               gokṣīradhavalaḥ saumyo nāgayajñopavītavān <br />
               divyāmbaradharo devo divyagandhānulepanaḥ //
                <span class="ref">SvaT_10.1155</span></p>
            
            
            <p id="SvaT_10.1156">
               sarvalakṣaṇasaṃpūrṇaḥ sarvābharaṇabhūṣitaḥ <br />
               triśūlapāṇīndumaulir jaṭāmukuṭamaṇḍitaḥ //
                <span class="ref">SvaT_10.1156</span></p>
            
            
            <p id="SvaT_10.1157">
               prasannavadanaḥ kānto yogaiśvaryapradāyakaḥ <br />
               varadābhayahastaśca dhyeyo 'sāvīśayogibhiḥ //
                <span class="ref">SvaT_10.1157</span></p>
            
            
            <p id="SvaT_10.1158">
               tasyotsaṅgagatā vidyā sarvavidyāsamāsritā <br />
               divyavastraparīdhānā divyamālyānulepanā //
                <span class="ref">SvaT_10.1158</span></p>
            
            
            <p id="SvaT_10.1159">
               divyasragdāmamālābhir muktāhārairvibhūṣitā <br />
               muktāphalapratīkāśā pañcavaktrā trilocanā //
                <span class="ref">SvaT_10.1159</span></p>
            
            
            <p id="SvaT_10.1160">
               ārādhitā vidhānena vedayejjñāninaḥ sadā <br />
               prahasantīva sā bhāti maheśavadanekṣaṇāt //
                <span class="ref">SvaT_10.1160</span></p>
            
            
            <p id="SvaT_10.1161">
               vidyeśvarānato vakṣye pūrvādīśāntagānkramāt <br />
               anantaścaiva sūkṣmaśca tathā caiva śivottamaḥ //
                <span class="ref">SvaT_10.1161</span></p>
            
            
            <p id="SvaT_10.1162">
               ekanetraikarudrau ca trinetraśca prakīrtitaḥ <br />
               śrīkaṇṭhaśca śikhaṇḍī ca jñeyā vidyeśvarāḥ kramāt //
                <span class="ref">SvaT_10.1162</span></p>
            
            
            <p id="SvaT_10.1163">
               ato rūpamavasthānaṃ tatra rudrānnibodha me <br />
               dharmo jñānaṃ ca vairāgyam aisvaryaṃ ca caturthakam //
                <span class="ref">SvaT_10.1163</span></p>
            
            
            <p id="SvaT_10.1164">
               sūkṣmāvaraṇamūrdhve 'taḥ tatra śaktitrayaṃ viduḥ <br />
               vāmā jyeṣṭhā ca raudrī ca śaktayaḥ samudāhṛtāḥ //
                <span class="ref">SvaT_10.1164</span></p>
            
            
            <p id="SvaT_10.1165">
               parivārastu tāsāṃ vai koṭyo 'nekāstu saṅkhyayā <br />
               sarve sarvagatā mantrāḥ sarvajñāḥ sarvakāmadā //
                <span class="ref">SvaT_10.1165</span></p>
            
            
            <p id="SvaT_10.1166">
               śūddhasphaṭikasaṅkāśās trinetrāḥ śūlapāṇayaḥ <br />
               sarvalakṣaṇasaṃpannāḥ sarvābharaṇabhūṣitāḥ //
                <span class="ref">SvaT_10.1166</span></p>
            
            
            <p id="SvaT_10.1167">
               sarvaiśvaryasusampūrṇāś cārucandrārdhaśekharāḥ <br />
               śatapatrābjabhākāraiḥ śuddhahārenduraśmibhiḥ //
                <span class="ref">SvaT_10.1167</span></p>
            
            
            <p id="SvaT_10.1168">
               nānāratnojjvalaiścitraiḥ prākāraistoraṇākulaiḥ <br />
               īśvarānugatāḥ sarve tiṣṭhanti bhuvaneṣu te //
                <span class="ref">SvaT_10.1168</span></p>
            
            
            <p id="SvaT_10.1169">
               tamārādhayituṃ devaṃ pūjyante sarvakarmasu <br />
               vrataṃ pāśupataṃ divyaṃ ye caranti jitendriyāḥ //
                <span class="ref">SvaT_10.1169</span></p>
            
            
            <p id="SvaT_10.1170">
               bhasmaniṣṭhā japadhyānās te vrajantyeśvaraṃ padam <br />
               tatreśvarastu bhagavān devadevo nirañjanaḥ //
                <span class="ref">SvaT_10.1170</span></p>
            
            
            <p id="SvaT_10.1171">
               adhikāraṃ prakurute śivecchāvidhicoditaḥ <br />
               daśa pañca ca śodhyāni bhuvanānīśvare kramāt //
                <span class="ref">SvaT_10.1171</span></p>
            
            
            <p id="SvaT_10.1172">
               tālukordhve vijānīyād dīkṣākāle varānane <br />
               śuddhāvaraṇamūrdhvaṃ tu tasmiñcchaktidvayaṃ smṛtam //
                <span class="ref">SvaT_10.1172</span></p>
            
            
            <p id="SvaT_10.1173">
               jñānaṃ kriyā ca vikhyātaṃ dve vidye cāpyataḥ param <br />
               bhāvasaṃjñāpyabhāvākhyā tasmiñcchaktidvaye smṛte //
                <span class="ref">SvaT_10.1173</span></p>
            
            
            <p id="SvaT_10.1174">
               tejeśaśca dhruveśaśca pramāṇānāṃ paraṃ padam <br />
               pramāṇāvaraṇe cordhve kathayāmi ca mānataḥ //
                <span class="ref">SvaT_10.1174</span></p>
            
            
            <p id="SvaT_10.1175">
               brahmā rudraḥ pratodaśca anantaśca caturthakaḥ <br />
               suśuddhāvaraṇaṃ cordhve tatra rudratrayaṃ viduḥ //
                <span class="ref">SvaT_10.1175</span></p>
            
            
            <p id="SvaT_10.1176">
               ekākṣaḥ piṅgalo haṃsaḥ kathitaṃ tu samāsataḥ <br />
               śivāvaraṇamūrdhvaṃ tu tatraiko dhruvasaṃjñakaḥ //
                <span class="ref">SvaT_10.1176</span></p>
            
            
            <p id="SvaT_10.1177">
               saṃsthito rudrarājasya mokṣāvaraṇamūrdhvataḥ <br />
               ekādaśaiva rudrāṃśca kathayāmi samāsataḥ //
                <span class="ref">SvaT_10.1177</span></p>
            
            
            <p id="SvaT_10.1178">
               brahmadankidiṇḍimuṇḍāḥ saurabhaśca tathaivaca <br />
               janmamṛtyuharaścaiva praṇītaḥ sukhaduḥkhadaḥ //
                <span class="ref">SvaT_10.1178</span></p>
            
            
            <p id="SvaT_10.1179">
               vijṛmbhitaḥ samākhyātā stālūrdhve tu vyavasthitāḥ <br />
               punarūrdhve dhruvaṃ jñeyaṃ nirañjanapadaṃ śubham //
                <span class="ref">SvaT_10.1179</span></p>
            
            
            <p id="SvaT_10.1180">
               īśaśaktitrayaṃ mūrdhni kathitaṃ cānupūrvaśaḥ <br />
               icchāśaktyabhidhānāyāḥ antarbhūtāḥ prakīrtitāḥ //
                <span class="ref">SvaT_10.1180</span></p>
            
            
            <p id="SvaT_10.1181">
               prabuddhāvaraṇaṃ cordhve kathayāmi samāsataḥ <br />
               prītaḥ pramuditaścaiva pramodaśca pralambakaḥ //
                <span class="ref">SvaT_10.1181</span></p>
            
            
            <p id="SvaT_10.1182">
               viṣṇurmadana evātha gahanaḥ prathitastathā <br />
               rudrāṣṭakaṃ samākhyātaṃ vijñeyaṃ prāgdiśaḥ kramāt //
                <span class="ref">SvaT_10.1182</span></p>
            
            
            <p id="SvaT_10.1183">
               samayāvaraṇaṃ cordhve kathayāmi samāsataḥ <br />
               prabhavaḥ samayaḥ kṣudro vimalaśca śivastathā //
                <span class="ref">SvaT_10.1183</span></p>
            
            
            <p id="SvaT_10.1184">
               tato ghanaḥ samākhyāto nirañjanastataḥ param <br />
               rudroṅkārastu pañcaite tālūrdhve tu vijānata //
                <span class="ref">SvaT_10.1184</span></p>
            
            
            <p id="SvaT_10.1185">
               ekonaṣaṣṭirbhuvanaṃ jñānaśaktyāditaḥ kramāt <br />
               rudroṅkārāntamityetad dīkṣākāle viśodhayet //
                <span class="ref">SvaT_10.1185</span></p>
            
            
            <p id="SvaT_10.1186">
               ekaikasya parīvāraḥ koṭyo 'nekāḥ sahasraśaḥ <br />
               trinetrā varadāḥ sarve śuddhasāmarthyavigrahāḥ //
                <span class="ref">SvaT_10.1186</span></p>
            
            
            <p id="SvaT_10.1187">
               śuddhasphaṭikasaṅkāśā daśabāhvinduśekharāḥ <br />
               triśūlapāṇayaḥ sarve jaṭāmukuṭamaṇḍitāḥ //
                <span class="ref">SvaT_10.1187</span></p>
            
            
            <p id="SvaT_10.1188">
               sarve sarvaguṇopetāḥ sarvajñāḥ sarvadeśvarāḥ <br />
               sārvalakṣaṇasaṃpūrṇāḥ sarvābharaṇabhūṣitāḥ //
                <span class="ref">SvaT_10.1188</span></p>
            
            
            <p id="SvaT_10.1189">
               rudrakanyāsamākīrṇā divyairūpairmanoharaiḥ <br />
               saṃkriḍante puravaraiḥ śivecchāvidhicoditāḥ //
                <span class="ref">SvaT_10.1189</span></p>
            
            
            <p id="SvaT_10.1190">
               īśvarasya tathordhve tu adhaścaiva sadāśivāt <br />
               suśivāvaraṇaṃ cordhve tasmiñjñeyaḥ sadāśivaḥ //
                <span class="ref">SvaT_10.1190</span></p>
            
            
            <p id="SvaT_10.1191">
               tripañcanayano devaś candrārdhakṛtaśekharaḥ <br />
               vaktrapañcakasaṃyukto daśabāhurmahābalaḥ //
                <span class="ref">SvaT_10.1191</span></p>
            
            
            <p id="SvaT_10.1192">
               śuddhasphaṭikasaṅkāśaḥ sphuranvai dīptatejasā <br />
               siṃhāsanopaviṣṭastu śvetapadmāsanasthitaḥ //
                <span class="ref">SvaT_10.1192</span></p>
            
            
            <p id="SvaT_10.1193">
               pañcabrahmāṅgasahitaḥ sakalādyaiḥ samanvitaḥ <br />
               daśabhiśca śivairyukto rudrāṣṭādaśakānvitaḥ //
                <span class="ref">SvaT_10.1193</span></p>
            
            
            <p id="SvaT_10.1194">
               sakalo niṣkalaḥ śūnyaḥ kalāḍhyaḥ khamalaṅkṛtaḥ <br />
               kṣapaṇaśca kṣayāntasthaḥ kaṇṭhyauṣṭhyaścāṣṭamaḥ smṛtaḥ //
                <span class="ref">SvaT_10.1194</span></p>
            
            
            <p id="SvaT_10.1195">
               bhruvormadhye tu vijñeyo devadevaḥ sadāśivaḥ <br />
               sakalādyairvṛto devaḥ oṃkāreśādibhiḥ kramāt //
                <span class="ref">SvaT_10.1195</span></p>
            
            
            <p id="SvaT_10.1196">
               oṃkāreśaḥ śivo dīptaḥ kāraṇeśo daśeśakaḥ <br />
               suśivaścaiva kāleśaḥ sūkṣmarūpaḥ sutejasaḥ //
                <span class="ref">SvaT_10.1196</span></p>
            
            
            <p id="SvaT_10.1197">
               śarvaśca daśamaḥ proktaḥ ūrdhvāntaṃ saṃvyavasthitāḥ <br />
               rudrāścāṣṭādaśa bahiḥ teṣāṃ nāmāni vai śṛṇu //
                <span class="ref">SvaT_10.1197</span></p>
            
            
            <p id="SvaT_10.1198">
               vijayastvatha niḥśvāsaḥ svayambhūścāgnivīrarāṭ <br />
               rauravo mukuṭo visaraś candro bimbaḥ pragītavān //
                <span class="ref">SvaT_10.1198</span></p>
            
            
            <p id="SvaT_10.1199">
               lalitaḥ siddharudraśca santānaḥ śarva eva ca <br />
               paraśca kiraṇaścaiva pārameśvara eva ca //
                <span class="ref">SvaT_10.1199</span></p>
            
            
            <p id="SvaT_10.1200">
               sādākhyastu samākhyātaḥ sakalo mantravigrahaḥ <br />
               sarvakāraṇamadhyakṣaḥ sṛṣṭisaṃhārakārakaḥ //
                <span class="ref">SvaT_10.1200</span></p>
            
            
            <p id="SvaT_10.1201">
               bhuktimuktipradātā ca sādhakānāṃ kriyāvatām <br />
               koṭayaḥ saptamantrāṇām āsane tasya saṃsthitāḥ //
                <span class="ref">SvaT_10.1201</span></p>
            
            
            <p id="SvaT_10.1202">
               āsanaṃ lakṣapatrāḍhyaṃ candrakoṭyayutaprabham <br />
               vāmādyairvibhupūrvaiśca pañcavaktraistrilocanaiḥ //
                <span class="ref">SvaT_10.1202</span></p>
            
            
            <p id="SvaT_10.1203">
               tārādyaiḥ śaktibhedaiśca prāgdiśaḥ parivāritam <br />
               jñānaśaktiḥ kriyāśaktir vāme dakṣiṇataḥ sthite //
                <span class="ref">SvaT_10.1203</span></p>
            
            
            <p id="SvaT_10.1204">
               icchāśaktiḥ parādevi yayā sarvamadhiṣṭhitam <br />
               utpattisthitisaṃhārāṃs tirobhāvamanugraham //
                <span class="ref">SvaT_10.1204</span></p>
            
            
            <p id="SvaT_10.1205">
               yayā karoti deveśaḥ sarvadā sarvamadhvani <br />
               tasyotsaṅgagatā sā tu nityaṃ caivātmavartinī //
                <span class="ref">SvaT_10.1205</span></p>
            
            
            <p id="SvaT_10.1206">
               sā cecchā devadevasya śivasya paramātmanaḥ <br />
               sa evāpararūpeṇa pañcamantramahātanuḥ //
                <span class="ref">SvaT_10.1206</span></p>
            
            
            <p id="SvaT_10.1207">
               icchārūpadharaḥ śrīmān devadevaḥ sadāśivaḥ <br />
               śaktayastasya yāḥ proktāḥ tathā vai mantranāyakāḥ //
                <span class="ref">SvaT_10.1207</span></p>
            
            
            <p id="SvaT_10.1208">
               ekaikaṃ parito devi padmairarbudakoṭibhiḥ <br />
               tathā kharvanikharvaiśca pratirūpairmahābalaiḥ //
                <span class="ref">SvaT_10.1208</span></p>
            
            
            <p id="SvaT_10.1209">
               vidyārūpaiḥ svarūpāḍhair aprameyaguṇānvitaiḥ <br />
               sarvalakṣaṇasaṃpannaiḥ sarvābharaṇabhūṣitaiḥ //
                <span class="ref">SvaT_10.1209</span></p>
            
            
            <p id="SvaT_10.1210">
               hāsyalāsyavilāsāḍhyair bhrūkṣeponmadavibhramaiḥ <br />
               candrakoṭiśataprakhyaiḥ prasravadbhirivāmṛtam //
                <span class="ref">SvaT_10.1210</span></p>
            
            
            <p id="SvaT_10.1211">
               tābhiḥ sārdhaṃ sadā rudrāḥ prakīḍantīcchayā prabhoḥ <br />
               puravaraiḥ sarvatobhadraiś candrakoṭisamaprabhaiḥ //
                <span class="ref">SvaT_10.1211</span></p>
            
            
            <p id="SvaT_10.1212">
               māyādharmavinirmuktā nirmalā vigatajvarāḥ <br />
               adhikāraṃ prakurvanti sarvajñāmoghaśaktayaḥ //
                <span class="ref">SvaT_10.1212</span></p>
            
            
            <p id="SvaT_10.1213">
               adhikārakṣaye śāntā jāyante sarvagāḥ śivāḥ <br />
               parapreryāḥ punarbhūyo na bhavanti kadācana //
                <span class="ref">SvaT_10.1213</span></p>
            
            
            <p id="SvaT_10.1214">
               suśivāvaraṇaṃ khyātaṃ mantragarbhaṃ varānane <br />
               bindvāvaraṇamūrdhve 'taś candrakoṭisamaprabham //
                <span class="ref">SvaT_10.1214</span></p>
            
            
            <p id="SvaT_10.1215">
               tatra padmaṃ mahādīptaṃ daśakoṭisamanvitam <br />
               tatra padme sthito devaḥ śāntyatīto mahādyutiḥ //
                <span class="ref">SvaT_10.1215</span></p>
            
            
            <p id="SvaT_10.1216">
               pañcavaktro viśālākṣo daśabāhustrīlocanaḥ <br />
               taḍitsahasrapuñjābhaḥ sphuranmāṇikyamaṇḍitaḥ //
                <span class="ref">SvaT_10.1216</span></p>
            
            
            <p id="SvaT_10.1217">
               nivṛttiśca pratiṣṭhā ca vidyā śāntistathaiva ca <br />
               parivāraḥ smṛtastasya śāntyatītasya suvrate //
                <span class="ref">SvaT_10.1217</span></p>
            
            
            <p id="SvaT_10.1218">
               tasya vāme tu digbhāge śāntyatītā vyavasthitā <br />
               pañcavaktrāḥ smṛtāḥ sarvā daśabāhvinduśekharāḥ //
                <span class="ref">SvaT_10.1218</span></p>
            
            
            <p id="SvaT_10.1219">
               bindutattvaṃ samākhyātaṃ purakoṭyarbudairvṛtam <br />
               ardhacandrastadūrdhve tu tadūrdhve tu nirodhikā //
                <span class="ref">SvaT_10.1219</span></p>
            
            
            <p id="SvaT_10.1220">
               ete dve tu mahāsthāne pañcapañcakalānvite <br />
               jyotsnā jyotsnāvatī kāntiḥ suprabhā vimalā śivā //
                <span class="ref">SvaT_10.1220</span></p>
            
            
            <p id="SvaT_10.1221">
               ardhacandre sthitāhyetā nirodhinyāṃ śṛṇu priye <br />
               rundhanī rodhanī raudrī jñānabodhā tamopahā //
                <span class="ref">SvaT_10.1221</span></p>
            
            
            <p id="SvaT_10.1222">
               ardhamātraḥ smṛto binduḥ svarūpaśca catuṣkalaḥ <br />
               tasyāpyardhamardhacandras tv aṣṭāṃśaśca nirodhikā //
                <span class="ref">SvaT_10.1222</span></p>
            
            
            <p id="SvaT_10.1223">
               nirodhayati devānsā brahmādyāṃstu varānane <br />
               nirodhinīti vikhyātā tāṃ bhittvā tu varānane //
                <span class="ref">SvaT_10.1223</span></p>
            
            
            <p id="SvaT_10.1224">
               sādākhyaparabhāvena pañcamantrakahātanuḥ <br />
               tasyordhve tu smṛto nādaḥ sa kiñjalkarajaḥ prabhaḥ //
                <span class="ref">SvaT_10.1224</span></p>
            
            
            <p id="SvaT_10.1225">
               mahadbhiḥ puruṣairvyāptaḥ sūryakoṭyayutaprabhaiḥ <br />
               teṣāṃ vai nāyikā vaksye bhuvane pañcasaṅkhyayā //
                <span class="ref">SvaT_10.1225</span></p>
            
            
            <p id="SvaT_10.1226">
               indhikā dīpikā caiva rocikā mocikā tathā <br />
               ūrdhvagā tu samākhyātā kalātveṣā tu pañcamī //
                <span class="ref">SvaT_10.1226</span></p>
            
            
            <p id="SvaT_10.1227">
               tasminpadmaṃ suvistīrṇaṃ ūrdhvageśaḥ sthitaḥ prabhuḥ <br />
               candrārbudapratīkāśaḥ pañcavaktrastrilocanaḥ //
                <span class="ref">SvaT_10.1227</span></p>
            
            
            <p id="SvaT_10.1228">
               candrārdhaśekharaḥ śānto daśabāhurmahātanuḥ <br />
               indhikādivṛto devaḥ śūlapāṇirjaṭādharaḥ //
                <span class="ref">SvaT_10.1228</span></p>
            
            
            <p id="SvaT_10.1229">
               ūrdhvagā tu kalā tasya nityamutsaṅgagāminī <br />
               tataḥ suṣumṇābhuvanaṃ suṣumṇā tatra saṃsthitā //
                <span class="ref">SvaT_10.1229</span></p>
            
            
            <p id="SvaT_10.1230">
               suṣumṇeśaḥ sthitastatra candrakoṭyayutaprabhaḥ <br />
               daśabāhustrinetraśca śvetapadmoparisthitaḥ //
                <span class="ref">SvaT_10.1230</span></p>
            
            
            <p id="SvaT_10.1231">
               śaśāṅkaśekharaḥ śrīmān pañcavaktro mahātanuḥ <br />
               iḍā ca piṅgalā caiva vāmadakṣiṇataḥ sthite //
                <span class="ref">SvaT_10.1231</span></p>
            
            
            <p id="SvaT_10.1232">
               suṣumṇā tu varārohe tuṣārakaṇadhūsarā <br />
               śvetapadmakarā devī padmamālāvibhūṣitā //
                <span class="ref">SvaT_10.1232</span></p>
            
            
            <p id="SvaT_10.1233">
               pañcavaktrā suśobhāḍhyā trinetrā śūladhāriṇī <br />
               tasyotsaṅgagatā devī dhyātavyā sādhakādibhiḥ //
                <span class="ref">SvaT_10.1233</span></p>
            
            
            <p id="SvaT_10.1234">
               grathitastu tayā sarvas tv adhvāyamadha ūrdhvagaḥ <br />
               nāḍyādhārastu nādo vai bhittvā sarvamidaṃ jagat //
                <span class="ref">SvaT_10.1234</span></p>
            
            
            <p id="SvaT_10.1235">
               adhaḥśaktyā vinirgataya yāvadbrahmāṇamūrdhvataḥ <br />
               nāḍyā brahmabile līnas tv avyaktadhvanirakṣaraḥ //
                <span class="ref">SvaT_10.1235</span></p>
            
            
            <p id="SvaT_10.1236">
               nadate sarvabhūteṣu śivaśaktyā tvadhiṣṭhitaḥ <br />
               evaṃ jñātvā varārohe śodhayettaṃ śivādhvare //
                <span class="ref">SvaT_10.1236</span></p>
            
            
            <p id="SvaT_10.1237">
               tato brahmabilaṃ jñeyaṃ rudrakoṭyarbudānvitam <br />
               tatra brahmā paro jñeyaḥ śaśāṅkaśatasaprabbhaḥ //
                <span class="ref">SvaT_10.1237</span></p>
            
            
            <p id="SvaT_10.1238">
               daśabāhustrinetraśca pañcavaktrenduśekharaḥ <br />
               triśūlapāṇirbhagavāñ jaṭāmukuṭamaṇḍitaḥ //
                <span class="ref">SvaT_10.1238</span></p>
            
            
            <p id="SvaT_10.1239">
               brahmāṇi tu parā śaktir yā sā mokṣapathe sthitā <br />
               dvāraṃ yā mokṣamārgasya rodhayitvā vyavasthitā //
                <span class="ref">SvaT_10.1239</span></p>
            
            
            <p id="SvaT_10.1240">
               mokṣamārgapradātrī ca brahmotsaṅge ca saṃsthitā <br />
               tāṃ bhittvātra varārohe gantavyamūrdhvataḥ priye //
                <span class="ref">SvaT_10.1240</span></p>
            
            
            <p id="SvaT_10.1241">
               ata ūrdhvaṃ sthitā śaktiḥ prasuptabhujagākṛtiḥ <br />
               ādhāro bhuvanānāṃ sā tāṃ pravakṣyāmi suvrate //
                <span class="ref">SvaT_10.1241</span></p>
            
            
            <p id="SvaT_10.1242">
               sūkṣmā caiva susūkṣmā ca tathā cānyāmṛtāmitā <br />
               vyāpinī madhyato jñeyā śeṣāḥ pūrvāditaḥ kramāt //
                <span class="ref">SvaT_10.1242</span></p>
            
            
            <p id="SvaT_10.1243">
               pañcavaktrāstrinetrāśca sutejaskā mahābalāḥ <br />
               śaktitattvaṃ samākhyātaṃ śivatattvaṃ śṛṇu priye //
                <span class="ref">SvaT_10.1243</span></p>
            
            
            <p id="SvaT_10.1244">
               puraśreṣṭhairanekaistu samantātparivāritam <br />
               hemaprākāraracitaṃ ratnamāṇikyamaṇḍitam //
                <span class="ref">SvaT_10.1244</span></p>
            
            
            <p id="SvaT_10.1245">
               aśeṣabhogasampannaṃ sarvakāmaguṇodayam <br />
               bhuvanāni pravakṣyāmi tatraiva saṃsthitāni tu //
                <span class="ref">SvaT_10.1245</span></p>
            
            
            <p id="SvaT_10.1246">
               vyāpakaṃ vyomarūpaṃ ca anantānāthanāśritam <br />
               kāraṇānāṃ pañcakaṃ ca śivatattve vyavasthitam //
                <span class="ref">SvaT_10.1246</span></p>
            
            
            <p id="SvaT_10.1247">
               tatra padmaṃ suvisthīrṇam anantānantasambhavam <br />
               tasya padmasya madhyastho devaścāyamanāśritaḥ //
                <span class="ref">SvaT_10.1247</span></p>
            
            
            <p id="SvaT_10.1248">
               pañcavaktradharaḥ śāntaḥ sarvajñaḥ parameśvaraḥ <br />
               daśabāhurmahādīptaḥ sṛṣṭisaṃhārakārakaḥ //
                <span class="ref">SvaT_10.1248</span></p>
            
            
            <p id="SvaT_10.1249">
               sarvānugrahakartā ca praṇatārtivināśanaḥ <br />
               bhuktimuktipradātā ca sūryakoṭyarbudaprabhaḥ //
                <span class="ref">SvaT_10.1249</span></p>
            
            
            <p id="SvaT_10.1250">
               sphuranmukuṭamāṇikyaḥ samantādupaśobhitaḥ <br />
               divyāmbaradharo devo divyagandhānulepanaḥ //
                <span class="ref">SvaT_10.1250</span></p>
            
            
            <p id="SvaT_10.1251">
               padmāsanonnatoraskaḥ śaśāṅkakṛtaśekharaḥ <br />
               ābaddhamaṇiparyaṅkaś cāmarotkṣepavījitaḥ //
                <span class="ref">SvaT_10.1251</span></p>
            
            
            <p id="SvaT_10.1252">
               rudrakoṭyarbudānīkaiḥ samantādupaśobhitaḥ <br />
               vyāpinī vyomarūpā cānantānāthātvanāśritā //
                <span class="ref">SvaT_10.1252</span></p>
            
            
            <p id="SvaT_10.1253">
               pañcavaktrā mahāvīryā daśabāhvinduśekharāḥ <br />
               trinetrāḥ śūlahastāśca kāraṇaiśca samanvitāḥ //
                <span class="ref">SvaT_10.1253</span></p>
            
            
            <p id="SvaT_10.1254">
               pūrvādyuttaraparyantā etāścaiva vyavasthitāḥ <br />
               anāśrito madhyagastu saṃsthitaḥ prabhuravyayaḥ //
                <span class="ref">SvaT_10.1254</span></p>
            
            
            <p id="SvaT_10.1255">
               anāśritakalā devī tasyotsaṅge ca saṃsthitā <br />
               evaṃ vai śivatattvaṃ tu kathitaṃ tava sundari //
                <span class="ref">SvaT_10.1255</span></p>
            
            
            <p id="SvaT_10.1256">
               śodhayitvā tataścordhvaṃ śaktiścaiva parā smṛtā <br />
               samanā nāma sā jñeyā manaścordhvaṃ na jāyate //
                <span class="ref">SvaT_10.1256</span></p>
            
            
            <p id="SvaT_10.1257">
               paripāṭyā sthitānāṃ tu pṛthivyādiśivāvadhau <br />
               sarveṣāṃ kāraṇānāṃ ca kartṛbhūtā vyavasthitā //
                <span class="ref">SvaT_10.1257</span></p>
            
            
            <p id="SvaT_10.1258">
               bibhartyaṇḍānyanekāni śivena samadhiṣṭhitā <br />
               tatrāruḍhastu kurute śivaḥ paramakāraṇam //
                <span class="ref">SvaT_10.1258</span></p>
            
            
            <p id="SvaT_10.1259">
               sṛṣṭisthitisamāhāraṃ tirobhāvamanugraham <br />
               hetukartā maheśānaḥ sarvakāraṇakāraṇam //
                <span class="ref">SvaT_10.1259</span></p>
            
            
            <p id="SvaT_10.1260">
               samanā nāma yā śaktiḥ sā tasya karaṇaṃ smṛtam <br />
               tayādhitiṣṭheddeveśo hy adhaḥkāraṇapañcakam //
                <span class="ref">SvaT_10.1260</span></p>
            
            
            <p id="SvaT_10.1261">
               anāśritasya devasya kāraṇaṃ seyamāśritā <br />
               sa vai prerayate bhūyas tv anāthaṃ tu jagatpatim //
                <span class="ref">SvaT_10.1261</span></p>
            
            
            <p id="SvaT_10.1262">
               anāthaścāpyananteśam ananto vyomarūpiṇam <br />
               vyomavyāpī mahādevo vyāpinaṃ bodhayetprabhum //
                <span class="ref">SvaT_10.1262</span></p>
            
            
            <p id="SvaT_10.1263">
               vyāpinī karaṇaṃ tasya kartā vai vyāpyasau prabhuḥ <br />
               karmarūpā sthitā māyā yadadhaḥ śaktikuṇḍalī //
                <span class="ref">SvaT_10.1263</span></p>
            
            
            <p id="SvaT_10.1264">
               nādabindvātmakaṃ kāryam ityādijagadudbhavaḥ <br />
               yatsadāśivaparyantaṃ pārthivādyaṃ ca suvrate //
                <span class="ref">SvaT_10.1264</span></p>
            
            
            <p id="SvaT_10.1265">
               tatsarvaṃ prākṛtaṃ jñeyaṃ vināśotpattisaṃyutam <br />
               yā sā śaktiḥ purā proktā samanā tvadhvamūrdhani //
                <span class="ref">SvaT_10.1265</span></p>
            
            
            <p id="SvaT_10.1266">
               sphuratsūryasahasrābhakiraṇānantabhāsvarā <br />
               dhyātvā caitāṃ samāvāhya sthāpayettu vidhānavit //
                <span class="ref">SvaT_10.1266</span></p>
            
            
            <p id="SvaT_10.1267">
               upacāraṃ tataḥ kṛtvā vāgīśyāvāhanaṃ tathā <br />
               sthāpanaṃ pūjanaṃ caiva paśoryāgaṃ tathaiva ca //
                <span class="ref">SvaT_10.1267</span></p>
            
            
            <p id="SvaT_10.1268">
               garbhadhāritvajanane adhikāraṃ tathaiva ca <br />
               yogaṃ bhogaṃ layaṃ caiva niṣkṛtiṃ tadanantaram //
                <span class="ref">SvaT_10.1268</span></p>
            
            
            <p id="SvaT_10.1269">
               bhuvanādhipahomaṃ ca bhuvanādhipavāsinām <br />
               bhuvanānāṃ yathāyogaṃ homaṃ kṛtvā varānane //
                <span class="ref">SvaT_10.1269</span></p>
            
            
            <p id="SvaT_10.1270">
               tritattvaṃ śadhayeccāto 'vayavāṃśca yathākramam <br />
               viśleṣapāśacchedau ca kṛtvā pūrṇāṃ tu pātayet //
                <span class="ref">SvaT_10.1270</span></p>
            
            
            <p id="SvaT_10.1271">
               prāyaścittaṃ tato hutvā kartarīmabhimantrayet <br />
               śikhāṃ cchitvā samarpyaitāṃ śiśuṃ saṃsnāpayedguruḥ //
                <span class="ref">SvaT_10.1271</span></p>
            
            
            <p id="SvaT_10.1272">
               ācāryaḥ prayato bhūtvā sakalīkaraṇādikam <br />
               sruco 'gre tu śikhāṃ kṛtvā hutvā snāyādanantaram //
                <span class="ref">SvaT_10.1272</span></p>
            
            
            <p id="SvaT_10.1273">
               sakalīkaraṇaṃ kṛtvā ācāryastu varānane <br />
               śiśorapi vidhiṃ kṛtvā śivakumbhaṃ samarcayet //
                <span class="ref">SvaT_10.1273</span></p>
            
            
            <p id="SvaT_10.1274">
               bhairavaṃ madhyadeśasthaṃ bhairavāgniṃ samarcayet <br />
               pūrṇāṃ sampūrya vidhivad vāmamantramanusmaran //
                <span class="ref">SvaT_10.1274</span></p>
            
            
            <p id="SvaT_10.1275">
               pūrvoktalakṣaṇenaiva proccarettaṃ prayatnataḥ <br />
               heyādhvānamadhaḥ kurvan necayettaṃ varānane //
                <span class="ref">SvaT_10.1275</span></p>
            
            
            <p id="SvaT_10.1276">
               yāvatsā samanā śaktiḥ tadūrdhve conmanā smṛtā <br />
               nātra kālaḥ kalāścāro na tattvaṃ na ca devatāḥ //
                <span class="ref">SvaT_10.1276</span></p>
            
            
            <p id="SvaT_10.1277">
               sunirvāṇaṃ paraṃ śuddhaṃ guruvaktraṃ taducyate <br />
               tadatītaṃ varārohe paraṃ tattvamanāmayam //
                <span class="ref">SvaT_10.1277</span></p>
            
            
            <p id="SvaT_10.1278">
               guruvaktraprayogeṇa tasminyojyeta śāśvate <br />
               niṣkampe kāraṇātīte viraje nirmale śubhe //
                <span class="ref">SvaT_10.1278</span></p>
            
            
            <p id="SvaT_10.1279">
               sarvajñe parame tattve vyomātīte hyatīndriye <br />
               ityadhvā caiṣa vai proktaḥ samāsena mayānaghe //
                <span class="ref">SvaT_10.1279</span></p>
            
            
            <p id="SvaT_10.1280">
               jñātvā caivaṃ mahādevi prayāti paramaṃ padam <br />
               dehe deve ca śiṣye ca kalaśe hyagnimadhyataḥ <br />
               evaṃ jñātvā varārohe mucyate mocayatyapi //
                <span class="ref">SvaT_10.1280</span></p>
            
            
            <p>iti svacchandatantre daśamaḥ paṭalaḥ samāptaḥ</p>
            
            </div>
         
         <h3>ekādaśaḥ paṭalaḥ</h3>
         
         <span class="note">129 is a 2-pāda verse</span>
         <span class="note">158 is a 6-pāda verse</span>
         
         
         
         <div id="d1e59764">
            śrīdevyuvāca
            
            <p id="SvaT_11.1">
               adhvāyaṃ tu mayā jñātas tvatprasādāt surādhipa <br />
               jagatsṛṣṭistvayā deva sūcitā na tu varṇitā //
                <span class="ref">SvaT_11.1</span></p>
            
            
            <p id="SvaT_11.2">
               adhvasṛṣṭiṃ mahādeva kathayasva prasādataḥ <br />
               śrībhairava uvāca
               yo 'sau sūkṣmaḥ paro devaḥ kāraṇaṃ sarvagaḥ śivaḥ //
                <span class="ref">SvaT_11.2</span></p>
            
            
            <p id="SvaT_11.3">
               nimittakāraṇaṃ so 'tra kathitastava suvrate <br />
               akāmātsaṃsṛjetsarvaṃ jagat sthāvarajaṅgamam //
                <span class="ref">SvaT_11.3</span></p>
            
            
            <p id="SvaT_11.4">
               svatejasā varārohe vyoma saṃkṣobhya līlayā <br />
               upādānaṃ tu tatproktaṃ saṃkṣubdhaṃ samavāyataḥ //
                <span class="ref">SvaT_11.4</span></p>
            
            
            <p id="SvaT_11.5">
               tasmācchūnyaṃ samutpannaṃ śūnyātsparśasamudbhavaḥ <br />
               tasmānnādaḥ samutpannaḥ pūrvaṃ vai kathitastava //
                <span class="ref">SvaT_11.5</span></p>
            
            
            <p id="SvaT_11.6">
               aṣṭadhā sa tu deveśi vyaktaḥ śabdaprabhedataḥ <br />
               ghoṣo rāvaḥ svanaḥ śabdaḥ sphoṭākhyo dhvanireva ca //
                <span class="ref">SvaT_11.6</span></p>
            
            
            <p id="SvaT_11.7">
               jhāṅkāro dhvaṅkṛtaścaiva aṣṭau śabdāḥ prakīrtitāḥ <br />
               navamastu mahāśabdaḥ sarveṣāṃ vyāpakaḥ smṛtaḥ //
                <span class="ref">SvaT_11.7</span></p>
            
            
            <p id="SvaT_11.8">
               nadatyasau sadā yasmāt sarvabhūteṣvavasthitaḥ <br />
               tasmāt sadāśivo devo vyakto vai dṛkkriyātmakaḥ //
                <span class="ref">SvaT_11.8</span></p>
            
            
            <p id="SvaT_11.9">
               nādādbinduḥ samutpannaḥ sūryakoṭisamaprabhaḥ <br />
               sa caiva daśadhā jñeyo daśatattvaphalapradaḥ //
                <span class="ref">SvaT_11.9</span></p>
            
            
            <p id="SvaT_11.10">
               daśadhā varṇarūpeṇa daśadaivatasaṃyutaḥ <br />
               bindoḥ sadāśivo jñeyaḥ so 'ṣṭabhedāṅgasaṃyutaḥ //
                <span class="ref">SvaT_11.10</span></p>
            
            
            <p id="SvaT_11.11">
               pañcabrahmakalābhiśca vidyāṅgaiḥ śaktibhiryutaḥ <br />
               pañcabhiśca mahājñānair mūrtibhiśca samanvitaḥ //
                <span class="ref">SvaT_11.11</span></p>
            
            
            <p id="SvaT_11.12">
               sa evāpararūpeṇa paramātmā śivo 'vyayaḥ <br />
               dvidhāvasthaḥ sa ca jñeyaḥ soccāroccāravarjitaḥ //
                <span class="ref">SvaT_11.12</span></p>
            
            
            <p id="SvaT_11.13">
               mudrāmantrasvarūpeṇa sa eva ca punardvidhā <br />
               kriyājñānasvarūpeṇa icchārūpasvarūpataḥ //
                <span class="ref">SvaT_11.13</span></p>
            
            
            <p id="SvaT_11.14">
               śabdāvabodharūpeṇa vasturūpasvarūpataḥ <br />
               sthūlaḥ sūkṣmaḥ paraścaiva parātīto nirañjanaḥ //
                <span class="ref">SvaT_11.14</span></p>
            
            
            <p id="SvaT_11.15">
               vyomarūpasvarūpeṇa samanonmana eva ca <br />
               unmanātīto deveśi śivo jñeyaḥ śivāgame //
                <span class="ref">SvaT_11.15</span></p>
            
            
            <p id="SvaT_11.16">
               unmanāsamanāsthānaṃ śivena samadhiṣṭhitam <br />
               pañcakāraṇarūpeṇa tadadhaḥ punareva saḥ //
                <span class="ref">SvaT_11.16</span></p>
            
            
            <p id="SvaT_11.17">
               kāraṇaṃ pañcakaṃ devi adhiṣṭhāya tvadhastataḥ <br />
               vyāpakaḥ śaktimūrdhastho biladvāramanāśritaḥ //
                <span class="ref">SvaT_11.17</span></p>
            
            
            <p id="SvaT_11.18">
               anantaśca suṣumneśas tv anāthaścordhvagastathā <br />
               vyomarūpī mahādevi bindvīśaḥ parikīrtitaḥ //
                <span class="ref">SvaT_11.18</span></p>
            
            
            <p id="SvaT_11.19">
               anāśritaḥ svayaṃ brahmā samadhiṣṭhāya saṃsthitaḥ <br />
               anātho viṣṇurityuktas tv ananto rudra eva ca //
                <span class="ref">SvaT_11.19</span></p>
            
            
            <p id="SvaT_11.20">
               vyomarūpīśvaraḥ prokto vyāpī caiva sadāśivaḥ <br />
               vyāpakaśca punardevi hāṭakaḥ parameśvaraḥ //
                <span class="ref">SvaT_11.20</span></p>
            
            
            <p id="SvaT_11.21">
               vidyāmantragaṇairyuktaḥ saptapātālanāyakaḥ <br />
               anantaścaiva deveśi rudraḥ kālāgnivigrahaḥ //
                <span class="ref">SvaT_11.21</span></p>
            
            
            <p id="SvaT_11.22">
               anātho 'nantarūpeṇa sthitaścādhvani dhārakaḥ <br />
               anāśrito mahādevi sthito vai hūhukaḥ prabhuḥ //
                <span class="ref">SvaT_11.22</span></p>
            
            
            <p id="SvaT_11.23">
               svaśaktyāśritaḥ sa bhavāṃs tena gītastvanāśritaḥ <br />
               tasyāśritaṃ jagatsarvam unmanyantaṃ varānane //
                <span class="ref">SvaT_11.23</span></p>
            
            
            <p id="SvaT_11.24">
               saṃsthitaścāmbhaso mūrdhni śaktyādhārastu hūhukaḥ <br />
               aptattvaṃ caiva tadadha āgneyaṃ tadanantaram //
                <span class="ref">SvaT_11.24</span></p>
            
            
            <p id="SvaT_11.25">
               vāyavyaṃ nābhasaṃ caiva tanmātrāṇīndriyāṇi ca <br />
               viṣayāśca manaścaiva ahaṃkārastvanukramāt //
                <span class="ref">SvaT_11.25</span></p>
            
            
            <p id="SvaT_11.26">
               bauddhaṃ gauṇaṃ ca deveśi prākṛtaṃ pauruṣaṃ tathā <br />
               niyatiḥ kālarāgau ca vidyā caiva kalā tathā //
                <span class="ref">SvaT_11.26</span></p>
            
            
            <p id="SvaT_11.27">
               māyātattvaṃ tathā vidyā īśvaraśca sadāśivaḥ <br />
               bindvardhendunirodhī ca nādo nāḍī tvataḥ param //
                <span class="ref">SvaT_11.27</span></p>
            
            
            <p id="SvaT_11.28">
               adho brahmabilaṃ devi śaktitattvaṃ tataḥ param <br />
               pañcakāraṇasaṃyuktā vyāpinī ca tataḥ param //
                <span class="ref">SvaT_11.28</span></p>
            
            
            <p id="SvaT_11.29">
               samanā unmanā caiva prakriyāṇḍairyutā priye <br />
               evaṃ vai prakriyāṇḍaṃ tu adhordhvaṃ saṃvyavasthitam //
                <span class="ref">SvaT_11.29</span></p>
            
            
            <p id="SvaT_11.30">
               evaṃvidhānyadho 'dho vai ūrdhvordhvaṃ ca samantataḥ <br />
               yathā ātmāṇavo devi asaṃkhyātā vyavasthitāḥ //
                <span class="ref">SvaT_11.30</span></p>
            
            
            <p id="SvaT_11.31">
               evaṃ vai prakriyāṇḍāni tv asaṃkhyeyānyanekaśaḥ <br />
               ekena varṇiteneha sarvo 'dhvā varṇitaḥ priye //
                <span class="ref">SvaT_11.31</span></p>
            
            
            <p id="SvaT_11.32">
               yathā hyekaṃ tathā sarvaṃ prakriyāṇḍaṃ sthitaṃ priye <br />
               sarveṣāṃ prakriyāṇḍānāṃ svasvarūpeṇa suvrate //
                <span class="ref">SvaT_11.32</span></p>
            
            
            <p id="SvaT_11.33">
               vyāpakastu śivaḥ sūkṣmaḥ sabāhyābhyantaraṃ sthitaḥ <br />
               sarvātiśayanirmuktaḥ sarvakāraṇavarjitaḥ //
                <span class="ref">SvaT_11.33</span></p>
            
            
            <p id="SvaT_11.34">
               sṛṣṭisaṃhāranirmuktaḥ prapañcātītagocaraḥ <br />
               nirmalo vimalaḥ śāntas tv adha ūrdhvaṃ vyavasthitaḥ //
                <span class="ref">SvaT_11.34</span></p>
            
            
            <p id="SvaT_11.35">
               ākāśasya yathā nordhvaṃ na madhyaṃ nāpyadhaḥ kvacit <br />
               evaṃ sarvagato devaḥ śivaḥ paramakāraṇam //
                <span class="ref">SvaT_11.35</span></p>
            
            
            <p id="SvaT_11.36">
               vyāpya devi jagatsarvaṃ vyomasu vyomavatsthitaḥ <br />
               evaṃ jñātvā varārohe na bhūyo janmabhāg bhavet //
                <span class="ref">SvaT_11.36</span></p>
            
            
            <p id="SvaT_11.37">
               kāraṇānāṃ punarvyāptiṃ kathayāmi samāsataḥ <br />
               tattve tu pārthive brahmā adhiṣṭhātā vyavasthitaḥ //
                <span class="ref">SvaT_11.37</span></p>
            
            
            <p id="SvaT_11.38">
               aptattve tu sthito viṣṇū rudrastejasi saṃsthitaḥ <br />
               īśvaro vāyutattve tu ākāśe tu sadāśivaḥ //
                <span class="ref">SvaT_11.38</span></p>
            
            
            <p id="SvaT_11.39">
               ādityaśca smṛto brahmā somo viṣṇuśca suvrate <br />
               grahāṇāmadhipo rudro nakṣatrāṇāṃ tatheśvaraḥ //
                <span class="ref">SvaT_11.39</span></p>
            
            
            <p id="SvaT_11.40">
               yajamānastu deveśi svayaṃ devaḥ sadāśivaḥ <br />
               sadyojātastu vai brahmā vāmo viṣṇuḥ prakīrtitaḥ //
                <span class="ref">SvaT_11.40</span></p>
            
            
            <p id="SvaT_11.41">
               aghoro rudra ityuktas tathā puruṣa īśvaraḥ <br />
               īśānastu varārohe svayaṃ devaḥ sadāśivaḥ //
                <span class="ref">SvaT_11.41</span></p>
            
            
            <p id="SvaT_11.42">
               sadyojātastu ṛgvedo vāmadevo yajuḥ smṛtaḥ <br />
               aghoraḥ sāmavedastu puruṣo 'tharva ucyate //
                <span class="ref">SvaT_11.42</span></p>
            
            
            <p id="SvaT_11.43">
               īśānaśca suraśreṣṭhaḥ sarvavidyātmakaḥ smṛtaḥ <br />
               laukikaṃ devi vijñānaṃ sadyojātādvinirgatam //
                <span class="ref">SvaT_11.43</span></p>
            
            
            <p id="SvaT_11.44">
               vaidikaṃ vāmadevāttu ādhyātmikamaghorataḥ <br />
               puruṣāccātimārgākhyaṃ nirgataṃ tu varānane //
                <span class="ref">SvaT_11.44</span></p>
            
            
            <p id="SvaT_11.45">
               mantrākhyaṃ tu mahājñānam īśānāttu vinirgatam <br />
               tathā tattvavibhāgena punaśca śṛṇu suvrate //
                <span class="ref">SvaT_11.45</span></p>
            
            
            <p id="SvaT_11.46">
               caturviṃśatitattvāni brahmā vyāpya vyavasthitaḥ <br />
               pradhānāntaṃ tu deveśi pauruṣaṃ tu janārdanaḥ //
                <span class="ref">SvaT_11.46</span></p>
            
            
            <p id="SvaT_11.47">
               niyateratha māyāntaṃ rudro vyāpya vyavasthitaḥ <br />
               vidyā tathaiśvaraṃ tattvaṃ vyāptaṃ caiveśvareṇa tu //
                <span class="ref">SvaT_11.47</span></p>
            
            
            <p id="SvaT_11.48">
               ūrdhvaṃ sadāśivo devaḥ sarvaṃ vyāpya vyavasthitaḥ <br />
               tattvatrayavibhāgena punarvakṣyāmi suvrate //
                <span class="ref">SvaT_11.48</span></p>
            
            
            <p id="SvaT_11.49">
               ātmatattve tu vai brahmā māyānte ca vyavasthitaḥ <br />
               vidyātattve tathā viṣṇur yāvat sādākhyagocaram //
                <span class="ref">SvaT_11.49</span></p>
            
            
            <p id="SvaT_11.50">
               śivatattve tathā rudro vijñeyastu varānane <br />
               sādākhyamūrdhvamadhvānaṃ sarvaṃ vyāpya vyavasthitaḥ //
                <span class="ref">SvaT_11.50</span></p>
            
            
            <p id="SvaT_11.51">
               raudryā adhiṣṭhitātmā vai sa rudraḥ parikīrtitaḥ <br />
               vyāptaśca vāmayā viṣṇur jyeṣṭhayā ca pitāmahaḥ //
                <span class="ref">SvaT_11.51</span></p>
            
            
            <p id="SvaT_11.52">
               jñānaśaktiḥ smṛto brahmā kriyāśaktirjanārdanaḥ <br />
               icchāśaktiḥ paro rudraḥ sa śivaḥ parigīyate //
                <span class="ref">SvaT_11.52</span></p>
            
            
            <p id="SvaT_11.53">
               viṣṇuḥ sadāśivo devo brahmā caiveśvarastathā <br />
               sadāśivaḥ śivāddevi utpannaḥ prabhurīśvaraḥ //
                <span class="ref">SvaT_11.53</span></p>
            
            
            <p id="SvaT_11.54">
               tasmādvidyā tato māyā vidyāyāḥ punarīśvaraḥ <br />
               jñānaśaktikarāgreṇa svecchayā parameśvaraḥ //
                <span class="ref">SvaT_11.54</span></p>
            
            
            <p id="SvaT_11.55">
               sapta koṭīstu mantrāṇāṃ sṛjejjñānakriyātmikāḥ <br />
               te ca sādākhyaparyante pārthivādye tu suvrate //
                <span class="ref">SvaT_11.55</span></p>
            
            
            <p id="SvaT_11.56">
               anugrahaṃ prakurvanti dehināṃ bhuvane sthitāḥ <br />
               śivaśaktisamāviṣṭās trinetrāścandramaulayaḥ //
                <span class="ref">SvaT_11.56</span></p>
            
            
            <p id="SvaT_11.57">
               rudramūrtibhireko 'sau śivaḥ paramakāraṇam <br />
               jagadvyāpya sthito māyī śūlapāṇiranekadhā //
                <span class="ref">SvaT_11.57</span></p>
            
            
            <p id="SvaT_11.58">
               jñānaśaktyā punaścaiva samālokya varānane <br />
               icchāśaktyā samāviṣṭaḥ kriyāśaktyā tu suvrate //
                <span class="ref">SvaT_11.58</span></p>
            
            
            <p id="SvaT_11.59">
               māyātattvaṃ jagadbījaṃ nityaṃ vibhutayāvyayam <br />
               tatsthaṃ kṛtvātmavargaṃ tu yugapat kṣobhayetprabhuḥ //
                <span class="ref">SvaT_11.59</span></p>
            
            
            <p id="SvaT_11.60">
               helādaṇḍāhatāyāśca badaryā vā phalāni tu <br />
               tiryagūrdhvamadhastācca nirgacchanti samāsataḥ //
                <span class="ref">SvaT_11.60</span></p>
            
            
            <p id="SvaT_11.61">
               muktestu bhājanaṃ ye 'tra anudhyātāḥ śivena tu <br />
               ūrdhvaṃ gacchanti te sarve śivaṃ paramanirmalam //
                <span class="ref">SvaT_11.61</span></p>
            
            
            <p id="SvaT_11.62">
               vidyāyā bhājanaṃ tiryaṅmantrarūpā bhavanti vai <br />
               saṃsārabhājanaṃ ye tu malakarmakalānvitāḥ //
                <span class="ref">SvaT_11.62</span></p>
            
            
            <p id="SvaT_11.63">
               adhastātte vrajantyatra ghore 'dhvanyatidāruṇe <br />
               tasmātkalā samutpannā vidyā rāgastathaiva ca //
                <span class="ref">SvaT_11.63</span></p>
            
            
            <p id="SvaT_11.64">
               kālo niyatitattvaṃ ca puṃstattvaṃ prakṛtistathā <br />
               sattvaṃ rajastamaścaiva prakṛtestu guṇāstrayaḥ //
                <span class="ref">SvaT_11.64</span></p>
            
            
            <p id="SvaT_11.65">
               sattvaṃ prakāśajanakaṃ pravṛttijanakaṃ rajaḥ <br />
               tamo 'vaṣṭambhakaṃ proktaṃ vijñeyaṃ tu guṇatrayam //
                <span class="ref">SvaT_11.65</span></p>
            
            
            <p id="SvaT_11.66">
               sattvaṃ brahmā rajo viṣṇus tamo rudraḥ prakīrtitaḥ <br />
               brahmatve sṛjate lokān viṣṇutve sthitikārakaḥ //
                <span class="ref">SvaT_11.66</span></p>
            
            
            <p id="SvaT_11.67">
               rudratve saṃharet sarvaṃ jagadetaccarācaram <br />
               jāgratsvapnasuṣuptaṃ ca tisro 'vasthāśca tadgatāḥ //
                <span class="ref">SvaT_11.67</span></p>
            
            
            <p id="SvaT_11.68">
               guṇebhyo dhiṣaṇā jātā bhāvabhedaiḥ samanvitā <br />
               brahmā tatrādhipatyena buddhitattve vyavasthitaḥ //
                <span class="ref">SvaT_11.68</span></p>
            
            
            <p id="SvaT_11.69">
               sarvajñaṃ ca tamevāhur bauddhānāṃ paramaṃ padam <br />
               guṇeṣvārahatānāṃ ca pradhānaṃ vedavādinām //
                <span class="ref">SvaT_11.69</span></p>
            
            
            <p id="SvaT_11.70">
               pauruṣaṃ caiva sāṃkhyānāṃ sukhaduḥkhādivarjitam <br />
               ṣaḍviṃśakaṃ ca deveśi yogaśāstre paraṃ padam //
                <span class="ref">SvaT_11.70</span></p>
            
            
            <p id="SvaT_11.71">
               vrate pāśupate proktam aiśvaraṃ paramaṃ padam <br />
               mausule kāruke caiva māyātattvaṃ prakīrtitam //
                <span class="ref">SvaT_11.71</span></p>
            
            
            <p id="SvaT_11.72">
               kṣemeśo brahmaṇaḥ svāmī teṣāṃ tatparamaṃ padam <br />
               tejeśo vaimalānāṃ ca pramāṇe ca dhruvaṃ padam //
                <span class="ref">SvaT_11.72</span></p>
            
            
            <p id="SvaT_11.73">
               dīkṣājñānaviśuddhātmā dehāntaṃ yāva caryayā <br />
               kapālavratamāsthāya svaṃ svaṃ gacchati tatpadam //
                <span class="ref">SvaT_11.73</span></p>
            
            
            <p id="SvaT_11.74">
               japabhasmakriyāniṣṭhās te vrajantyaiśvaraṃ padam <br />
               sarvādhvāno viniṣkrāntaṃ śaivānāṃ tu paraṃ padam //
                <span class="ref">SvaT_11.74</span></p>
            
            
            <p id="SvaT_11.75">
               buddhitattvādahaṅkāraḥ punarjātastridhā priye <br />
               sāttviko rājasaścaiva tāmasaśca prakīrtitaḥ //
                <span class="ref">SvaT_11.75</span></p>
            
            
            <p id="SvaT_11.76">
               bhūtādirvaikṛtaścaiva taijasaśca tridhā sthitaḥ <br />
               tanmātrāṇyatha bhūtādes tebhyo bhūtānyajījanat //
                <span class="ref">SvaT_11.76</span></p>
            
            
            <p id="SvaT_11.77">
               śabdaḥ sparśaśca rūpaṃ ca raso gandhaśca pañcamaḥ <br />
               etāni pañca khyātāni tanmātrāṇi krameṇa tu //
                <span class="ref">SvaT_11.77</span></p>
            
            
            <p id="SvaT_11.78">
               śabdādvyoma samutpannaṃ sparśadvāyustathā punaḥ <br />
               rūpāttejaḥ samutpannam āpo jātā rasāt punaḥ //
                <span class="ref">SvaT_11.78</span></p>
            
            
            <p id="SvaT_11.79">
               gandhāttu pṛthivī jātā samāsāt kathitaṃ tava <br />
               karmendriyāṇi jātāni tasmādvaikārikādatha //
                <span class="ref">SvaT_11.79</span></p>
            
            
            <p id="SvaT_11.80">
               vākpāṇipādaṃ pāyuśca upasthaśceti pañcamam <br />
               buddhīndriyāṇi pañcaiva taijasāttu bhavantyatha //
                <span class="ref">SvaT_11.80</span></p>
            
            
            <p id="SvaT_11.81">
               śrotraṃ tvakcakṣuṣau jihvā nāsikā caiva pañcamī <br />
               ubhayātma manaḥ proktaṃ vyāptṛ sarvendriyāṇi tu //
                <span class="ref">SvaT_11.81</span></p>
            
            
            <p id="SvaT_11.82">
               ātmopakārakāṇyeva kathitāni yathārthataḥ <br />
               ātmā caivāntarātmā ca bāhyātmā caiva sundari //
                <span class="ref">SvaT_11.82</span></p>
            
            
            <p id="SvaT_11.83">
               nirātmā parātmātmaitān kathayāmi samāsataḥ <br />
               abudhaśca budhaścaiva budhyamānastathaiva ca //
                <span class="ref">SvaT_11.83</span></p>
            
            
            <p id="SvaT_11.84">
               prabuddhaḥ suprabuddhaśca punaśca kathayāmi te <br />
               pradhānasāmyamāśritya sukhaduḥkhavivarjitaḥ //
                <span class="ref">SvaT_11.84</span></p>
            
            
            <p id="SvaT_11.85">
               yadā tasmin sthitvā devi tadātmā tu sa ucyate <br />
               puryaṣṭakasamāyogāt paryaṭet sarvayoniṣu //
                <span class="ref">SvaT_11.85</span></p>
            
            
            <p id="SvaT_11.86">
               antarātmā sa vijñeyo nibaddhastu śubhāśubhaiḥ <br />
               buddhikarmendriyairyukto mahābhūtaiḥ samāvṛtaiḥ //
                <span class="ref">SvaT_11.86</span></p>
            
            
            <p id="SvaT_11.87">
               bāhyātmā tu tadā devi bhuṅkte 'sau viṣayān sadā <br />
               bhūtabhāvavinirmuktas tattvadharmakalojjhitaḥ //
                <span class="ref">SvaT_11.87</span></p>
            
            
            <p id="SvaT_11.88">
               maladharmaikayuktātmā māyādharmatiraskṛtaḥ <br />
               nirātmā tu tadā jñeyaḥ paramātmātha kathyate //
                <span class="ref">SvaT_11.88</span></p>
            
            
            <p id="SvaT_11.89">
               malakarmakalādyaistu nirmuktaśca yadā priye <br />
               sarvādhvasamatītaśca māyāmohojjhitaśca yaḥ //
                <span class="ref">SvaT_11.89</span></p>
            
            
            <p id="SvaT_11.90">
               nirmalatvaṃ yadā yāti padaṃ paramamavyayam <br />
               paramātmā tadā devi procyate prabhuravyayaḥ //
                <span class="ref">SvaT_11.90</span></p>
            
            
            <p id="SvaT_11.91">
               abudhaṃ ca punardevi kathayāmi samāsataḥ <br />
               tattvabhūtātmasaṃhāre kalākṣityantagocare //
                <span class="ref">SvaT_11.91</span></p>
            
            
            <p id="SvaT_11.92">
               māyāsāmyaniśāyāṃ vai saṃhṛtya parameśvaraḥ <br />
               nirvyāpāro bhavettāvad yāvadvai nodaya punaḥ //
                <span class="ref">SvaT_11.92</span></p>
            
            
            <p id="SvaT_11.93">
               sukhaduḥkhādyabhāvaśca hy ātmavargasya karmaṇaḥ <br />
               malanidrāvimūḍhātmā ruddhacaitanyadṛkkriyaḥ //
                <span class="ref">SvaT_11.93</span></p>
            
            
            <p id="SvaT_11.94">
               na vijānāti śabdādīn ātmānaṃ ca varānane <br />
               kāraṇaṃ na vijānāti na ca sthānaṃ svakaṃ priye //
                <span class="ref">SvaT_11.94</span></p>
            
            
            <p id="SvaT_11.95">
               sarvametanna jānati yato luptākṣadṛkkriyaḥ <br />
               abudhastiṣṭhate tatra yāvanmāyā aharmukham //
                <span class="ref">SvaT_11.95</span></p>
            
            
            <p id="SvaT_11.96">
               abudhastu samākhyātaḥ budhaṃ caiva nibodha me <br />
               paripākagate karmaṇīśvarecchākaroddhṛte //
                <span class="ref">SvaT_11.96</span></p>
            
            
            <p id="SvaT_11.97">
               prakāśaṃ nāyanaṃ yadvad anugṛhṇāti bhāskaraḥ <br />
               karaṇānyanugṛhṇāti tadvadīśvara ātmanām //
                <span class="ref">SvaT_11.97</span></p>
            
            
            <p id="SvaT_11.98">
               kalonmīlitacaitanyo vidyādarśitagocaraḥ <br />
               rāgo 'sya rañjakatvena viṣayānandalakṣaṇaḥ //
                <span class="ref">SvaT_11.98</span></p>
            
            
            <p id="SvaT_11.99">
               kālo vai kalayatyenaṃ tuṭyādipralayāvadhiḥ <br />
               niyatirniścitaṃ nityaṃ yojayecca śubhāśubhe //
                <span class="ref">SvaT_11.99</span></p>
            
            
            <p id="SvaT_11.100">
               paramāṇusahasrāṃśān na ca nyūnaṃ na cādhikam <br />
               pumbhāvaṃ tamanuprāpya tattve ca puruṣāhvaye //
                <span class="ref">SvaT_11.100</span></p>
            
            
            <p id="SvaT_11.101">
               puraṃ pradhānamityuktaṃ prapañcānekasaṃkulam <br />
               tatpuraṃ poṣayedyasmāt tasmādvai puruṣaḥ smṛtaḥ //
                <span class="ref">SvaT_11.101</span></p>
            
            
            <p id="SvaT_11.102">
               yataḥ śrīkaṇṭhanāthastu niyatyā karmataḥ paśum <br />
               pradhānapāśajāleva veṣṭayedasamañjasam //
                <span class="ref">SvaT_11.102</span></p>
            
            
            <p id="SvaT_11.103">
               buddhistriguṇabandhena buddhvā vaikārikeṇa tu <br />
               tanmātrendriyabandhena dṛḍhaṃ bhūtaiśca veṣṭitaḥ //
                <span class="ref">SvaT_11.103</span></p>
            
            
            <p id="SvaT_11.104">
               baddhaḥ saṃcarati hyevaṃ māyādyavanigocare <br />
               saṃsārī procyate tasmāt saṃsaredyat punaḥ punaḥ //
                <span class="ref">SvaT_11.104</span></p>
            
            
            <p id="SvaT_11.105">
               śadbādiviṣayā yasmād vidyante viṣayī tataḥ <br />
               viṣayāḥ paramityāha nānābhedairvisarpitāḥ //
                <span class="ref">SvaT_11.105</span></p>
            
            
            <p id="SvaT_11.106">
               nānākarmavipākaiśca bhuṅkte tadbhāvabhāvitaḥ <br />
               evaṃ bhuṅkte tu vai yasmāt tasmādbhoktā sa ucyate //
                <span class="ref">SvaT_11.106</span></p>
            
            
            <p id="SvaT_11.107">
               tasmiṃstajjño varārohe kṣetre vai kārṣako yathā <br />
               mahābilāṣamālokya kṛṣedvai lobhalāṅgalaiḥ //
                <span class="ref">SvaT_11.107</span></p>
            
            
            <p id="SvaT_11.108">
               vapecca mohabhāvena manovākkāyikaṃ sadā <br />
               dharmādharmamayaṃ bījaṃ pravikīrya samantataḥ //
                <span class="ref">SvaT_11.108</span></p>
            
            
            <p id="SvaT_11.109">
               tasmādvai aṅkurotpattiḥ sukhaduḥkhaphalodayā <br />
               vardhate kāmakrodhena siktā rāgāmbunā bhṛśam //
                <span class="ref">SvaT_11.109</span></p>
            
            
            <p id="SvaT_11.110">
               yasmin deśe ca kāle ca vayasā yādṛśena ca <br />
               uptaṃ śubhāśubhaṃ karma tatkāle labhate phalam //
                <span class="ref">SvaT_11.110</span></p>
            
            
            <p id="SvaT_11.111">
               bhuṅkte tu vividhākāraṃ pūrvakarmavaśādbudhaḥ <br />
               yasmādevaṃ vijānāti tasmāt kṣetrajña ucyate //
                <span class="ref">SvaT_11.111</span></p>
            
            
            <p id="SvaT_11.112">
               viṣayānbudhyate yasmād budhastasmāt prakīrtitaḥ <br />
               tadevāniṣṭarūpeṇa yadā bhāvayate pumān //
                <span class="ref">SvaT_11.112</span></p>
            
            
            <p id="SvaT_11.113">
               budhyamānastu sa tadā adhunā kathayāmi te <br />
               yadā jugupsate bhogān śubhāṃścaivāśubhāṃstathā //
                <span class="ref">SvaT_11.113</span></p>
            
            
            <p id="SvaT_11.114">
               kṛtrimāneva manyeta paraṃ vairāgyamāśritaḥ <br />
               māyādyavaniparyantam indrajālaṃ tu budhyate //
                <span class="ref">SvaT_11.114</span></p>
            
            
            <p id="SvaT_11.115">
               putramitrakalatrāṇi suhṛtsvajanabāndhavāḥ <br />
               yadarjitaṃ mayā dravyaṃ śubhenāpyaśubhena vā //
                <span class="ref">SvaT_11.115</span></p>
            
            
            <p id="SvaT_11.116">
               tadbhokṣyante tvime sarve nirātaṅkā nirākulāḥ <br />
               ekākī cāhamevaiṣa yāsyāmi yamasādanam //
                <span class="ref">SvaT_11.116</span></p>
            
            
            <p id="SvaT_11.117">
               tasmācca na śubhā hyete vairiṇo 'narthakāriṇaḥ <br />
               svāmīyamapyayaṃ dehaṃ nityameva jugupsate //
                <span class="ref">SvaT_11.117</span></p>
            
            
            <p id="SvaT_11.118">
               śukraśoṇitasambhūtaṃ viṣayoragadūṣitam <br />
               nānāvyādhisamākīrṇaṃ jarāmṛtyubhayākulam //
                <span class="ref">SvaT_11.118</span></p>
            
            
            <p id="SvaT_11.119">
               so 'hamasmi malākīrṇe kathamatra ramāmyaham <br />
               nityamudvignacittastu cintayedvai punaḥ punaḥ //
                <span class="ref">SvaT_11.119</span></p>
            
            
            <p id="SvaT_11.120">
               kathaṃ muktirbhavedasmāt saṃsārādduratikramāt <br />
               evaṃ prabuddho deveśi tallayastatparāyaṇaḥ //
                <span class="ref">SvaT_11.120</span></p>
            
            
            <p id="SvaT_11.121">
               sarvārambhavinirmuktaḥ pramuktaḥ procyate tadā <br />
               prabuddhastu samākhyātaḥ suprabuddhaṃ tu me śṛṇu //
                <span class="ref">SvaT_11.121</span></p>
            
            
            <p id="SvaT_11.122">
               dīkṣājñānena yogena caryayāpyatha suvrate <br />
               yadā prāptaḥ paraṃ sthānam adhvātītaṃ nirāmayam //
                <span class="ref">SvaT_11.122</span></p>
            
            
            <p id="SvaT_11.123">
               virajo vimalaṃ śāntaṃ prapañcātītagocaram <br />
               niṣkampaṃ kāraṇātītaṃ sarvajñaṃ sarvatomukham //
                <span class="ref">SvaT_11.123</span></p>
            
            
            <p id="SvaT_11.124">
               sutṛptānādisambuddhaṃ svatantraṃ nityameva hi <br />
               aluptaśaktivibhavaṃ suprabuddhaṃ sanātanam //
                <span class="ref">SvaT_11.124</span></p>
            
            
            <p id="SvaT_11.125">
               tasmin yuktastadātmā vai tadguṇaistu samanvitaḥ <br />
               suprabuddhaḥ sa evokto bhairavasya vaco yathā //
                <span class="ref">SvaT_11.125</span></p>
            
            
            <p id="SvaT_11.126">
               na cādhikāritā dīkṣāṃ vinā yogo 'sti śāṅkare <br />
               adhunā kathayiṣyāmi bhāvabhedān varānane //
                <span class="ref">SvaT_11.126</span></p>
            
            
            <p id="SvaT_11.127">
               karaṇāni daśa trīṇi kāryaṃ ca daśadhā priye <br />
               ekādaśendriyavadhā ahaṅkārastu vai tridhā //
                <span class="ref">SvaT_11.127</span></p>
            
            
            <p id="SvaT_11.128">
               buddhiraṣṭavidhā caiva pañcadhā tu viparyayaḥ <br />
               nāmānyeṣāṃ vibhāgena kathayāmi yathākramam //
                <span class="ref">SvaT_11.128</span></p>
            
            
            <p id="SvaT_11.129">
               pṛthivyāpastathā tejo vāyurākāśameva ca //
                <span class="ref">SvaT_11.129</span></p>
            
            <span class="note">2-pāda verse</span>
            
            <p id="SvaT_11.130">
               gandho rasaśca tanmātre rūpatanmātrameva ca <br />
               sparśaḥ śabdaśca pañcaiva tanmātrāṇīritāni tu //
                <span class="ref">SvaT_11.130</span></p>
            
            
            <p id="SvaT_11.131">
               etatte daśadhā kāryaṃ kīrtitaṃ nāmasaṃkhyayā <br />
               vākpāṇipādaṃ pāyuṃ ca upasthaṃ ca tathā viduḥ //
                <span class="ref">SvaT_11.131</span></p>
            
            
            <p id="SvaT_11.132">
               śrotraṃ tvakcakṣuṣī jihvā nāsikā ceti kīrtitam <br />
               bahiṣkaraṇakaṃ devi daśadhā saṃvyavasthitam //
                <span class="ref">SvaT_11.132</span></p>
            
            
            <p id="SvaT_11.133">
               manohaṃkārabuddhyākhyaṃ tridhāntaḥkaraṇaṃ smṛtam <br />
               mūkatā kauṇyapaṅgutvaṃ tathānutsargatāpi ca //
                <span class="ref">SvaT_11.133</span></p>
            
            
            <p id="SvaT_11.134">
               nirānandaśca vijñeyo badhiratvaṃ tathaiva ca <br />
               śīrṇatā caiva gātrasya tathā cāndhatvameva ca //
                <span class="ref">SvaT_11.134</span></p>
            
            
            <p id="SvaT_11.135">
               anāsvādastvagandhaśca anavasthā manasyatha <br />
               itīndriyavadhāḥ khyātā ekādaśa tu tatkramāt //
                <span class="ref">SvaT_11.135</span></p>
            
            
            <p id="SvaT_11.136">
               taijaso vaikṛtākhyaśca bhūtādiśca tṛtīyakaḥ <br />
               ahaṅkārastridhā prokto mayā ta varavarṇini //
                <span class="ref">SvaT_11.136</span></p>
            
            
            <p id="SvaT_11.137">
               dharmo jñānaṃ ca vairāgyam aiśvaryaṃ ca caturthakam <br />
               adharmaṃ ca tathājñānam avairāgyamanaiśvaram //
                <span class="ref">SvaT_11.137</span></p>
            
            
            <p id="SvaT_11.138">
               aṣṭāvete samākhyātā buddherdharmādayo guṇāḥ <br />
               tamo moho mahāmohas tāmisro 'nyo viparyayaḥ //
                <span class="ref">SvaT_11.138</span></p>
            
            
            <p id="SvaT_11.139">
               andhatāmisramityāhur evaṃ pañca viparyayāḥ <br />
               bhāvabhedāḥ samākhyātāḥ pañcāśatte yathākramam //
                <span class="ref">SvaT_11.139</span></p>
            
            
            <p id="SvaT_11.140">
               punaścāṣṭau tu ye buddher bhedā dharmādayaḥ sthitāḥ <br />
               teṣāṃ bhedā yathā bhinnās tathāhaṃ kathayāmi te //
                <span class="ref">SvaT_11.140</span></p>
            
            
            <p id="SvaT_11.141">
               badhnāti saptadhā sā tu puṃsaḥ saṃsāravartmani <br />
               mocayejjñānabhāvena sāṃkhyajñānaratānnarān //
                <span class="ref">SvaT_11.141</span></p>
            
            
            <p id="SvaT_11.142">
               jñānaṃ ca sāttvikaṃ proktaṃ trayo 'nye rājasāḥ smṛtāḥ <br />
               tāmasāścāpyadharmādyāś catvāro vai varānane //
                <span class="ref">SvaT_11.142</span></p>
            
            
            <p id="SvaT_11.143">
               dharmaśca daśadhā prokto jñānaṃ caivāṣṭadhā smṛtam <br />
               vairāgyaṃ navadhā caivam aiśvaryaṃ cāṣṭadhā viduḥ //
                <span class="ref">SvaT_11.143</span></p>
            
            
            <p id="SvaT_11.144">
               eta eva viparyastā adharmādyāḥ prakīrtitāḥ <br />
               akrodho guruśuśrūṣā śaucaṃ santoṣa ārjavam //
                <span class="ref">SvaT_11.144</span></p>
            
            
            <p id="SvaT_11.145">
               ahiṃsā satyamasteyaṃ brahmacaryamakalkatā <br />
               evaṃ daśavidho dharmaḥ kathitastu varānane //
                <span class="ref">SvaT_11.145</span></p>
            
            
            <p id="SvaT_11.146">
               tāraṃ sutāraṃ taraṇaṃ tārakaṃ ca pramodakam <br />
               pramuditaṃ ramyakaṃ ca sadāpramuditaṃ tathā //
                <span class="ref">SvaT_11.146</span></p>
            
            
            <p id="SvaT_11.147">
               etaj jñānaṃ samākhyātaṃ samāsāt parameśvari <br />
               ambhā ca salilā odhā vṛṣṭisaṃjñā tathāparā //
                <span class="ref">SvaT_11.147</span></p>
            
            
            <p id="SvaT_11.148">
               sutārā ca supārā ca sunetrā ca parā smṛtā <br />
               aṣṭamī ca kumārī syād uttamāmbhasikā tathā //
                <span class="ref">SvaT_11.148</span></p>
            
            
            <p id="SvaT_11.149">
               vairāgyaṃ navadhā caiva kathitaṃ tu mayā tava <br />
               aṇimā laghimā caiva mahimā prāptireva ca //
                <span class="ref">SvaT_11.149</span></p>
            
            
            <p id="SvaT_11.150">
               prākāmyaṃ ca tatheśitvaṃ vaśitvaṃ ca tathā param <br />
               yatrakāmāvasāyitvam aṣṭamaṃ parikīrtitam //
                <span class="ref">SvaT_11.150</span></p>
            
            
            <p id="SvaT_11.151">
               aiśvaryamaṣṭadhā caiva kathitaṃ tu varānane <br />
               krodhaścāguruśuśrūṣā aśaucaṃ ca tataḥ param //
                <span class="ref">SvaT_11.151</span></p>
            
            
            <p id="SvaT_11.152">
               asantoṣo 'nārjavaṃ ca hiṃsā cāsatyameva ca <br />
               steyamabrahmacaryaṃ ca tathā caiva sakalkatā //
                <span class="ref">SvaT_11.152</span></p>
            
            
            <p id="SvaT_11.153">
               evameṣa samākhyāto daśadhādharmasaṃgrahaḥ <br />
               atāramasutāraṃ ca atāraṇamathāpi ca //
                <span class="ref">SvaT_11.153</span></p>
            
            
            <p id="SvaT_11.154">
               atārakaṃ ca deveśi caturthaṃ parikīrtitam <br />
               apramodo 'pramuditam aramyakamathāpi ca //
                <span class="ref">SvaT_11.154</span></p>
            
            
            <p id="SvaT_11.155">
               asadāpramuditaṃ tad ajñānaṃ caivamaṣṭadhā <br />
               anambhā asalilā ca anoghāvṛṣṭireva ca //
                <span class="ref">SvaT_11.155</span></p>
            
            
            <p id="SvaT_11.156">
               asutāramasupāram asunetramataḥ param <br />
               akumārī ca vijñeyān uttamāmbhasikā tathā //
                <span class="ref">SvaT_11.156</span></p>
            
            
            <p id="SvaT_11.157">
               anaṇimālaghimā caivāmahimā maheśvari <br />
               aprāptiraprākāmyaṃ cānīśitvaṃ ca tathaiva ca //
                <span class="ref">SvaT_11.157</span></p>
            
            
            <p id="SvaT_11.158">
               avaśitvaṃ tathā caivāyatrakāmāvasāyitā <br />
               anaiśvaryaṃ ca deveśi aṣṭadhā parikīrtitam <br />
               anaiśvaryādibhiścaite paiśācādyā adhiṣṭhitāḥ //
                <span class="ref">SvaT_11.158</span></p>
            
            
            <p id="SvaT_11.159">
               yathā krameṇa teṣvaṣṭau saṃsthitān kathayāmi te <br />
               anaiśvaryaṃ hi paiśāce avairāgyaṃ ca rākṣase //
                <span class="ref">SvaT_11.159</span></p>
            
            
            <p id="SvaT_11.160">
               yākṣe caiva tadajñānaṃ gāndharve 'dharma eva ca <br />
               dharmaṃ caiva tathaindre tu jñānaṃ saumye pratiṣṭhitam //
                <span class="ref">SvaT_11.160</span></p>
            
            
            <p id="SvaT_11.161">
               prājāpatye tu vairāgyam aiśvaryaṃ brahmaṇi sthitam <br />
               catuṣṣaṣṭiguṇaṃ caitat pade brāhme vyavasthitam //
                <span class="ref">SvaT_11.161</span></p>
            
            
            <p id="SvaT_11.162">
               ṣaṭpañcāśadguṇaṃ tacca prājāpatye vyavasthitam <br />
               aṣṭacatvāriṃśadguṇaṃ saumye vai parikīrtitam //
                <span class="ref">SvaT_11.162</span></p>
            
            
            <p id="SvaT_11.163">
               catvāriṃśadguṇaṃ caiva māhendraiśvaryamucyate <br />
               dvātriṃśadguṇitaṃ devi gāndharvaiśvaryamucyate //
                <span class="ref">SvaT_11.163</span></p>
            
            
            <p id="SvaT_11.164">
               caturviṃśaguṇaṃ yākṣaṃ ṣoḍaśaṃ rākṣasaṃ smṛtam <br />
               aiśvaryamaṣṭaguṇitaṃ paiśācaṃ parikīrtitam //
                <span class="ref">SvaT_11.164</span></p>
            
            
            <p id="SvaT_11.165">
               evaṃ sthitaṃ tadaiśvaryaṃ devayoniṣu suvrate <br />
               anye saptasvarūpeṇa saṃsthitā devayoniṣu //
                <span class="ref">SvaT_11.165</span></p>
            
            
            <p id="SvaT_11.166">
               eta eva susaṃkīrṇā mānuṣeṣu vyavasthitāḥ <br />
               pradhānaguṇabhāvena sthāvarāntaṃ vyavasthitāḥ //
                <span class="ref">SvaT_11.166</span></p>
            
            
            <p id="SvaT_11.167">
               guṇatrayasya vyāptiṃ vai kathayāmi yathāsthitām <br />
               sattvenādhiṣṭhitā devā brahmādyā maghavāntakāḥ //
                <span class="ref">SvaT_11.167</span></p>
            
            
            <p id="SvaT_11.168">
               gandharvayakṣamanujā daityāścaiva tu rājasāḥ <br />
               yātudhānāḥ piśācāśca tāmasāḥ parikīrtitāḥ //
                <span class="ref">SvaT_11.168</span></p>
            
            
            <p id="SvaT_11.169">
               rajaḥsattvotkaṭā jñeyā ṛṣayaḥ saṃśitavratāḥ <br />
               anyonyābhibhavāste ca pṛthivyāṃ saṃvyavasthitāḥ //
                <span class="ref">SvaT_11.169</span></p>
            
            
            <p id="SvaT_11.170">
               atyantatamasāviṣṭāḥ sthāvarāśca sarīsṛpāḥ <br />
               pādapādavihīnāśca tāmasāḥ parikīrtitāḥ //
                <span class="ref">SvaT_11.170</span></p>
            
            
            <p id="SvaT_11.171">
               sarīsṛpādyā vijñeyāḥ sthāvarāntāstu suvrate <br />
               eṣāmantargatāścānyā anantā eva yonayaḥ //
                <span class="ref">SvaT_11.171</span></p>
            
            
            <p id="SvaT_11.172">
               mānuṣeṣu tathānantā bhedānantyavyavasthayā <br />
               na śakyā gadituṃ tā vai karmānantyaprabhedataḥ //
                <span class="ref">SvaT_11.172</span></p>
            
            
            <p id="SvaT_11.173">
               guṇāstu mānuṣe loke dharmādyā eva saṃsthitāḥ <br />
               dharmādyeṣu nibaddhāni yāni jñānāni suvrate //
                <span class="ref">SvaT_11.173</span></p>
            
            
            <p id="SvaT_11.174">
               adharmādyeṣu yāni syus tāni te kathayāmyaham <br />
               hetuśāstraṃ ca yalloke nityānityaviḍambakam //
                <span class="ref">SvaT_11.174</span></p>
            
            
            <p id="SvaT_11.175">
               vādajalpavitaṇḍābhiḥ vivadante hyaniścitāḥ <br />
               hetuniṣṭhāni vākyāni vastuśūnyāni suvrate //
                <span class="ref">SvaT_11.175</span></p>
            
            
            <p id="SvaT_11.176">
               jñānayogavihīnāni devatārahitāni tu <br />
               dharmārthakāmamokṣeṣu niścayo naiva jāyate //
                <span class="ref">SvaT_11.176</span></p>
            
            
            <p id="SvaT_11.177">
               ajñānena nibaddhāni tv adharmeṇa nimittataḥ <br />
               nirayaṃ te pragacchanti ye tatrābhiratā narāḥ //
                <span class="ref">SvaT_11.177</span></p>
            
            
            <p id="SvaT_11.178">
               avairāgyādanaiśvaryaṃ bhuñjate niraye sadā <br />
               catvāraste varārohe duḥkhadā narake sadā //
                <span class="ref">SvaT_11.178</span></p>
            
            
            <p id="SvaT_11.179">
               mohakāḥ sarvajantūnāṃ yataste tāmasāḥ smṛtāḥ <br />
               dharmeṇaikena deveśi baddhaṃ jñānaṃ hi laukikam //
                <span class="ref">SvaT_11.179</span></p>
            
            
            <p id="SvaT_11.180">
               dharmajñānanibaddhaṃ tu pāñcarātraṃ ca vaidikam <br />
               bauddhamārahataṃ caiva vairāgyeṇaiva suvrate //
                <span class="ref">SvaT_11.180</span></p>
            
            
            <p id="SvaT_11.181">
               jñānavairāgyasambaddhaṃ sāṃkhyajñānaṃ hi pārvati <br />
               jñānaṃ vairāgyamaiśvaryaṃ yogajñānapratiṣṭhitam //
                <span class="ref">SvaT_11.181</span></p>
            
            
            <p id="SvaT_11.182">
               atītaṃ buddhibhāvānām atimārgaṃ prakīrtitam <br />
               lokātītaṃ tu tajjñānam atimārgamiti smṛtam //
                <span class="ref">SvaT_11.182</span></p>
            
            
            <p id="SvaT_11.183">
               lokāśca paśavaḥ proktāḥ sṛṣṭisaṃhāravartmani <br />
               teṣāmatītāste jñeyā ye 'timārge vyavasthitāḥ //
                <span class="ref">SvaT_11.183</span></p>
            
            
            <p id="SvaT_11.184">
               kapālavratino ye ca tathā pāśupatāśca ye <br />
               sṛṣṭirna vidyate teṣāṃ īśvare ca dhruve sthitāḥ //
                <span class="ref">SvaT_11.184</span></p>
            
            
            <p id="SvaT_11.185">
               yasmānmokṣaṃ gamiṣyanti apunarbhavakāraṇam <br />
               laukikānāṃ punaḥ sṛṣṭiḥ punaḥ saṃhāra eva ca //
                <span class="ref">SvaT_11.185</span></p>
            
            
            <p id="SvaT_11.186">
               saṃsāracakramārūḍhā bhramanti ghaṭayantravat <br />
               dharmādyarakasaṃyuktam aṣṭāraṃ cakrakaṃ priye //
                <span class="ref">SvaT_11.186</span></p>
            
            
            <p id="SvaT_11.187">
               īśvarādhiṣṭhitaṃ devi nityatyādaṇḍakāhatam <br />
               malakarmakalāviddhaṃ bhramate kālavegataḥ //
                <span class="ref">SvaT_11.187</span></p>
            
            
            <p id="SvaT_11.188">
               laukikādyeṣu jñāneṣu ye teṣvabhiratāḥ priye <br />
               hetuśāstraparā ye tu ye cānye pāpakarmiṇaḥ //
                <span class="ref">SvaT_11.188</span></p>
            
            
            <p id="SvaT_11.189">
               te sarve cāsya cakrasya nāntaṃ paśyanti mohitāḥ <br />
               laukikādyeṣu ye sādhyā atimārgāntagocare //
                <span class="ref">SvaT_11.189</span></p>
            
            
            <p id="SvaT_11.190">
               līlayā sādhayet sarvān śivajñāne mahodaye <br />
               na sarvaiḥ sādhyate tadvai yato 'tīva sunirmalam //
                <span class="ref">SvaT_11.190</span></p>
            
            
            <p id="SvaT_11.191">
               yato yojayate devi abhāve parame pade <br />
               abhāvaṃ bhāvanātītaṃ prapañcātītagocaram //
                <span class="ref">SvaT_11.191</span></p>
            
            
            <p id="SvaT_11.192">
               manobuddhyādinirmuktaṃ hetuvādavivarjitam <br />
               pratyakṣādipramāṇaiśca vyatītaṃ prabhu cāvyayam //
                <span class="ref">SvaT_11.192</span></p>
            
            
            <p id="SvaT_11.193">
               sarvatarkāgamātītaṃ pāśamantravivarjitam <br />
               sarvajñaṃ sarvagaṃ śāntaṃ nirmalaṃ nirupaplavam //
                <span class="ref">SvaT_11.193</span></p>
            
            
            <p id="SvaT_11.194">
               sarvaśaktyātmakaṃ hyekaṃ svatantrānāthanādimat <br />
               sarvātiśayanirmuktam anādibhavavarjitam //
                <span class="ref">SvaT_11.194</span></p>
            
            
            <p id="SvaT_11.195">
               sarvajñānapadātītaṃ śaivaṃ jñānaṃ paraṃ smṛtam <br />
               evaṃ sṛṣṭāni tattvāni jñānāni ca varānane //
                <span class="ref">SvaT_11.195</span></p>
            
            
            <p id="SvaT_11.196">
               tattvairetairjagatsarvaṃ visṛṣṭaṃ sacarācaram <br />
               bhuvanāni vicitrāṇi śataśo 'tha sahasraśaḥ //
                <span class="ref">SvaT_11.196</span></p>
            
            
            <p id="SvaT_11.197">
               tattvābhyantarasaṃsthāni śāstrāṇi vividhāni ca <br />
               vijñānaṃ kuhakaṃ śilpaṃ siddhisandohalakṣaṇam //
                <span class="ref">SvaT_11.197</span></p>
            
            
            <p id="SvaT_11.198">
               sarvaṃ tattveṣu boddhavyaṃ sarvatattveṣu dṛśyate <br />
               prakriyā śivadīkṣā ca tattvairetairhi labhyate //
                <span class="ref">SvaT_11.198</span></p>
            
            
            <p id="SvaT_11.199">
               nāsti dīkṣāsamo mokṣo na vidyā mātṛkā parā <br />
               na prakriyāparaṃ jñānaṃ nāsti yogastvalakṣakaḥ //
                <span class="ref">SvaT_11.199</span></p>
            
            
            <p id="SvaT_11.200">
               tatsarvaṃ kathitaṃ devi śivajñānamahodadhau <br />
               evaṃ sṛṣṭiḥ samākhyātā sthitiḥ saṃhāra ucyate //
                <span class="ref">SvaT_11.200</span></p>
            
            
            <p id="SvaT_11.201">
               mānuṣākṣinimeṣasya aṣṭamāṃśaḥ kṣaṇaḥ smṛtaḥ <br />
               kṣaṇadvayaṃ tuṭirjñeyā taddvayaṃ tu lavaḥ smṛtaḥ //
                <span class="ref">SvaT_11.201</span></p>
            
            
            <p id="SvaT_11.202">
               lavadvayaṃ nimeṣastu jñātavyo gaṇitakramāt <br />
               daśa pañca nimeṣāśca kāṣṭhā caiva prakīrtitā //
                <span class="ref">SvaT_11.202</span></p>
            
            
            <p id="SvaT_11.203">
               triṃśatkāṣṭhāḥ kalā jñeyā muhūrtastriṃśadeva tāḥ <br />
               muhūrtastu punastriṃśad ahorātrastu mānuṣaḥ //
                <span class="ref">SvaT_11.203</span></p>
            
            
            <p id="SvaT_11.204">
               ahorātraśataiścaiva tribhiḥ ṣaṣṭyadhikaiḥ priye <br />
               saṃvatsarastu vijñeyo mānuṣaḥ kamalekṣaṇe //
                <span class="ref">SvaT_11.204</span></p>
            
            
            <p id="SvaT_11.205">
               saṃvatsaraśataṃ pūrṇam āyurjñeyaṃ tu mānuṣam <br />
               daśa pañca tvahorātrāḥ pakṣastu parikīrtitaḥ //
                <span class="ref">SvaT_11.205</span></p>
            
            
            <p id="SvaT_11.206">
               pakṣadvayena māsastu ṛturdviguṇa eva saḥ <br />
               ṛtudvayena kālaḥ syād ayanaṃ ca tribhistribhiḥ //
                <span class="ref">SvaT_11.206</span></p>
            
            
            <p id="SvaT_11.207">
               tābhyāṃ dvyābhyāṃ varārohe varṣaṃ tu parigīyate <br />
               dakṣiṇaṃ cāyanaṃ rātrir uttaraṃ cāyanaṃ dinam //
                <span class="ref">SvaT_11.207</span></p>
            
            
            <p id="SvaT_11.208">
               pitṝṇāṃ tadahorātram anenābdastu pūrvavat <br />
               evaṃ daivastvahorātras tatrāpyabdādi pūrvavat //
                <span class="ref">SvaT_11.208</span></p>
            
            
            <p id="SvaT_11.209">
               dvādaśābdasahasrāṇi vijñeyaṃ tu caturyugam <br />
               caturbhistu kṛtaṃ devi sahasraistu yathākramam //
                <span class="ref">SvaT_11.209</span></p>
            
            
            <p id="SvaT_11.210">
               tretā jñeyā tribhirdevi dvābhyāṃ vai dvāparaḥ smṛtaḥ <br />
               sahasreṇaiva varṣāṇāṃ vijñeyastu kaliḥ priye //
                <span class="ref">SvaT_11.210</span></p>
            
            
            <p id="SvaT_11.211">
               sandhyādvayasya mānaṃ tu kathayāmi yuge yuge <br />
               śatāni catvāri kṛte tv ādirantaśca kīrtyate //
                <span class="ref">SvaT_11.211</span></p>
            
            
            <p id="SvaT_11.212">
               trete śatatrayaṃ jñeyaṃ dvāpare tu śatadvayam <br />
               kalau cāpi śataṃ jñeyaṃ sandhyāmānamidaṃ smṛtam //
                <span class="ref">SvaT_11.212</span></p>
            
            
            <p id="SvaT_11.213">
               laukikena tu mānena punaśca kathayāmi te <br />
               tricatvāriṃśallakṣāṇi sahasrāṇi ca viṃśatiḥ //
                <span class="ref">SvaT_11.213</span></p>
            
            
            <p id="SvaT_11.214">
               laukikena tu mānena tv iyaṃ saṃkhyā caturyuge <br />
               ekaikasya punardevi yugasya kathayāmi te //
                <span class="ref">SvaT_11.214</span></p>
            
            
            <p id="SvaT_11.215">
               daśa sapta ca lakṣāṇi sahasrāṇyaṣṭaviṃśatiḥ <br />
               kṛtasyaitadbhavenmānaṃ tretāyāṃ kathayāmi te //
                <span class="ref">SvaT_11.215</span></p>
            
            
            <p id="SvaT_11.216">
               ṣaṇṇavatiḥ sahasrāṇi lakṣāṇi dvādaśaiva tu <br />
               tretāyugasya mānaṃ tu dvāparasya nibodha me //
                <span class="ref">SvaT_11.216</span></p>
            
            
            <p id="SvaT_11.217">
               catuṣṣaṣṭiḥ sahasrāṇi hy aṣṭau lakṣāṇi suvrate <br />
               dvāparasya tu mānaṃ ca kalestu kathayāmi te //
                <span class="ref">SvaT_11.217</span></p>
            
            
            <p id="SvaT_11.218">
               dvātriṃśattu sahasrāṇi lakṣāṇāṃ ca catuṣṭayam <br />
               etanmānaṃ kaleḥ proktaṃ samāsāttava suvrate //
                <span class="ref">SvaT_11.218</span></p>
            
            
            <p id="SvaT_11.219">
               varṣaistu mānavairdevi mānametadyuge yuge <br />
               caturyugaikasaptatyā bhavenmanvantaraṃ punaḥ //
                <span class="ref">SvaT_11.219</span></p>
            
            
            <p id="SvaT_11.220">
               sandhyāmānavihīnaṃ tu yugairmānaṃ prakīrtitam <br />
               <span class="note">yugairmānaṃ] conj. Dwivedi; yugairmalaṃ KSTS</span>
               etaddivyena mānena mānaṃ manvantare smṛtam //
                <span class="ref">SvaT_11.220</span></p>
            
            
            <p id="SvaT_11.221">
               varṣamānaiḥ punaścaiva laukikaiḥ kathayāmi te <br />
               saptaṣaṣṭistu lakṣāṇi triṃśatkoṭyo varānane //
                <span class="ref">SvaT_11.221</span></p>
            
            
            <p id="SvaT_11.222">
               sahasraviṃśatirjñeyaṃ mānaṃ manvantare priye <br />
               caturdaśabhirdeveśi kalpo manvantare bhavet //
                <span class="ref">SvaT_11.222</span></p>
            
            
            <p id="SvaT_11.223">
               manvantare vyatikrānte cānyasmin punarāgate <br />
               pañca varṣasahasrāṇi madhye sandhyā bhavet sadā //
                <span class="ref">SvaT_11.223</span></p>
            
            
            <p id="SvaT_11.224">
               ādau sahasraṃ sarveṣām ante cāpi punastathā <br />
               kalpo brahmadinaṃ proktaṃ caturyugasahasrakam //
                <span class="ref">SvaT_11.224</span></p>
            
            
            <p id="SvaT_11.225">
               varṣamānena divyena punaśca kathayāmi te <br />
               koṭirekā tu varṣāṇāṃ lakṣāṇāṃ caiva viṃśatiḥ //
                <span class="ref">SvaT_11.225</span></p>
            
            
            <p id="SvaT_11.226">
               divyenaiva tu mānena brahmaṇastu dinaṃ bhavet <br />
               ṣaṇṇavatyā sahasraistu sandhyākālaḥ prakīrtitaḥ //
                <span class="ref">SvaT_11.226</span></p>
            
            
            <p id="SvaT_11.227">
               laukikena tu mānena adhunā kathayāmi te <br />
               varṣavṛndāni catvāri tv arbudatrayameva ca //
                <span class="ref">SvaT_11.227</span></p>
            
            
            <p id="SvaT_11.228">
               koṭidvayaṃ ca deveśi dinaṃ paitāmahaṃ smṛtam <br />
               sandhyā koṭitrayaṃ caiva pañca lakṣāṇi kīrtitā //
                <span class="ref">SvaT_11.228</span></p>
            
            
            <p id="SvaT_11.229">
               catvāriṃśattathā ṣaṣṭiḥ sahasrāṇi tathaiva ca <br />
               paścimaḥ sandhirevaṃ hi pūrvasandhyāpi tatsamā //
                <span class="ref">SvaT_11.229</span></p>
            
            
            <p id="SvaT_11.230">
               narakaiḥ saha saptānāṃ pātālānāṃ tathā priye <br />
               lokānāṃ caiva saptānāṃ sthitireṣā prakīrtitā //
                <span class="ref">SvaT_11.230</span></p>
            
            
            <p id="SvaT_11.231">
               saṃhāraṃ ca punardevi śṛṇuṣva kathayāmi te <br />
               brahmaṇaḥ svadinānte vai kalpaḥ saṃhāra ucyate //
                <span class="ref">SvaT_11.231</span></p>
            
            
            <p id="SvaT_11.232">
               dinenaikena brāhmeṇa indrāścaiva caturdaśa <br />
               rājyaṃ kṛtvā kramādyānti manvantaravyavasthayā //
                <span class="ref">SvaT_11.232</span></p>
            
            
            <p id="SvaT_11.233">
               tataḥ saṃharate viśvaṃ saptalokāntagocaram <br />
               supte pitāmahe devi ūrdhvaṃ kālāgnirīkṣate //
                <span class="ref">SvaT_11.233</span></p>
            
            
            <p id="SvaT_11.234">
               tasya vai dakṣiṇaṃ vaktraṃ mahājvālāṃ vinikṣipet <br />
               tasmādvaktrānmahājvālā lakṣayojanavistṛtā //
                <span class="ref">SvaT_11.234</span></p>
            
            
            <p id="SvaT_11.235">
               ūrdhvaṃ prayāti sā dīptā tīvravegā suduḥsahā <br />
               lokeṣu ye sthitā lokā ye ca pātālavāsinaḥ //
                <span class="ref">SvaT_11.235</span></p>
            
            
            <p id="SvaT_11.236">
               sukhaduḥkhobhaye kṣīṇe mohaṃ bhūyiṣṭhamāgate <br />
               sattāmātrāstu te sarve bhavanti brahmaviṣṭape //
                <span class="ref">SvaT_11.236</span></p>
            
            
            <p id="SvaT_11.237">
               yāvannodayanaṃ bhūyaḥ sukhaduḥkhādikarmaṇām <br />
               tāvattiṣṭhanti te mūḍhā yāvadbrahmā na budhyate //
                <span class="ref">SvaT_11.237</span></p>
            
            
            <p id="SvaT_11.238">
               rudralokādhipatayaḥ pātālapatayaśca ye <br />
               kūṣmāṇḍahāṭakādyāstu te tisṭhantyatinirmalāḥ //
                <span class="ref">SvaT_11.238</span></p>
            
            
            <p id="SvaT_11.239">
               nirvyāpārāstu te tāvad yāvat sṛṣṭiḥ punarbhavet <br />
               śūnyabhūteṣu lokeṣu jvālā dahati durdharā //
                <span class="ref">SvaT_11.239</span></p>
            
            
            <p id="SvaT_11.240">
               sā dahennarakān devi pātālāni samantataḥ <br />
               trīṃllokāṃścaiva dahati bhūrbhuvaḥsvaḥpadāntikān //
                <span class="ref">SvaT_11.240</span></p>
            
            
            <p id="SvaT_11.241">
               dhūmena ca trayo lokā vinaśyanti varānane <br />
               mahojanastapaḥsaṃjñāḥ satyaloko 'pi suvrate //
                <span class="ref">SvaT_11.241</span></p>
            
            
            <p id="SvaT_11.242">
               tiṣṭhanti mohitātmāno nidrayā te mṛtopamāḥ <br />
               evaṃ dagdghā jagatsarvaṃ jvālā vaktraṃ viśet punaḥ //
                <span class="ref">SvaT_11.242</span></p>
            
            
            <p id="SvaT_11.243">
               tato vānti mahāvātā brahmaniḥśvāsasambhavāḥ <br />
               nāśayanti ca tadbhasma jagaddāhodbhavaṃ priye //
                <span class="ref">SvaT_11.243</span></p>
            
            
            <p id="SvaT_11.244">
               brahmaprasvedajaṃ vāri tajjagat plāvayet punaḥ <br />
               tenaiva vāriṇā devi jagadekārṇavaṃ bhavet //
                <span class="ref">SvaT_11.244</span></p>
            
            
            <p id="SvaT_11.245">
               niśākṣaye punaḥ sthitvā sukhaduḥkhaphalodaye <br />
               karmataḥ sarvalokasya brahmā lokapitāmahaḥ //
                <span class="ref">SvaT_11.245</span></p>
            
            
            <p id="SvaT_11.246">
               śūnyabhūtāṃ samālokya bhagavān prabhuricchayā <br />
               ṣaḍvidhāṃ kurute sṛṣṭiṃ yathāpūrvavyavasthayā //
                <span class="ref">SvaT_11.246</span></p>
            
            
            <p id="SvaT_11.247">
               prathamāṃ tāmasīṃ sṛṣṭiṃ karoti tamasotkaṭān <br />
               narakān vividhākārān paśūn vai sthāvarāntagān //
                <span class="ref">SvaT_11.247</span></p>
            
            
            <p id="SvaT_11.248">
               tamorajaḥsamāveśān mānavān saṃsṛjet punaḥ <br />
               rajaḥsattvasamāviṣṭaḥ sṛjenmunivareśvaram //
                <span class="ref">SvaT_11.248</span></p>
            
            
            <p id="SvaT_11.249">
               gatanidraḥ prabuddhaśca sattvaniṣṭho jagatpatiḥ <br />
               sṛjeddevān salokāṃśca pūrvayaiva vyavasthayā //
                <span class="ref">SvaT_11.249</span></p>
            
            
            <p id="SvaT_11.250">
               tato rudrendrasūryendunakṣatrāṇi graheśvarāḥ <br />
               adhikāraṃ prakurvanti sve sve viṣayagocare //
                <span class="ref">SvaT_11.250</span></p>
            
            
            <p id="SvaT_11.251">
               dine dine sṛjatyevaṃ saṃharecca dinakṣaye <br />
               dinamānaṃ ca yatproktaṃ rātrisaṃkhyā ca tāvatī //
                <span class="ref">SvaT_11.251</span></p>
            
            
            <p id="SvaT_11.252">
               ahorātreṇa cānena abdaṃ vai pūrvavat smṛtam <br />
               abdānāṃ tu śate pūrṇe mahākalpaḥ sa ucyate //
                <span class="ref">SvaT_11.252</span></p>
            
            
            <p id="SvaT_11.253">
               brāhme varṣaśate devi divyānyabdāni me śṛṇu <br />
               ekanavatikoṭistu tathā lakṣāṇi viṃśatiḥ //
                <span class="ref">SvaT_11.253</span></p>
            
            
            <p id="SvaT_11.254">
               tathā saptaiva kharvāṇi nikharvāṣṭakameva ca <br />
               brāhmaṃ varṣaśataṃ caitaj jñātavyaṃ kālavedinā //
                <span class="ref">SvaT_11.254</span></p>
            
            
            <p id="SvaT_11.255">
               daivikena tu mānena mānamitthaṃ prakīrtitam <br />
               laukikena tu mānena punaścaiva nibodha me //
                <span class="ref">SvaT_11.255</span></p>
            
            
            <p id="SvaT_11.256">
               dvātriṃśadabdakoṭyastu tathā kharvāṣṭakaṃ priye <br />
               kharvadvayaṃ ca deveśi nikharvāḥ pañca eva tu //
                <span class="ref">SvaT_11.256</span></p>
            
            
            <p id="SvaT_11.257">
               śaṅkutrayaṃ padmamekaṃ sāgaratrayameva ca <br />
               <span class="note">Kṣemarāja records that Bhullaka reads:</span>
               <span class="note">...thābdakoṭyastu ekaṃ caivārbudaṃ priye |</span>
               <span class="note">kharvāśītastathā caiva nikharvāṇāṃ ca pañcakam |</span>
               <span class="note">catuṣṭayaṃ ca śaṅkūnāṃ triṃśatsāgara eva ca |</span>
               etaddevi samākhyātaṃ jñātavyaṃ ca mumukṣubhiḥ //
                <span class="ref">SvaT_11.257</span></p>
            
            
            <p id="SvaT_11.258">
               etallaukikamānena brāhmamabdaśataṃ smṛtam <br />
               ekaṃ daśaguṇaṃ pūrvaṃ śataṃ daśaguṇaṃ tu tat //
                <span class="ref">SvaT_11.258</span></p>
            
            
            <p id="SvaT_11.259">
               śataṃ daśaguṇaṃ kṛtvā sahasraṃ parikīrtitam <br />
               sahasraṃ daśaguṇitam ayutaṃ taddhi kīrtitam //
                <span class="ref">SvaT_11.259</span></p>
            
            
            <p id="SvaT_11.260">
               daśāyutāni lakṣaṃ tu niyutaṃ daśatāni ca <br />
               daśa tāni ca koṭiḥ syād daśa koṭistathārbudam //
                <span class="ref">SvaT_11.260</span></p>
            
            
            <p id="SvaT_11.261">
               arbudairdaśabhirvṛndaṃ kharvaṃ daśabhireva taiḥ <br />
               daśabhistairnikharvaṃ tu śaṅkuḥ syāddaśa tāni tu //
                <span class="ref">SvaT_11.261</span></p>
            
            
            <p id="SvaT_11.262">
               śaṅkubhirdaśabhiḥ padmaṃ daśa padmāni sāgaraḥ <br />
               sāgarairdaśabhirmadhyam antyaṃ tairdaśabhiḥ smṛtam //
                <span class="ref">SvaT_11.262</span></p>
            
            
            <p id="SvaT_11.263">
               antyaṃ daśāhataṃ kṛtvā parārdhaṃ parikīrtitam <br />
               evamaṣṭādaśaitāni sthānāni gaṇitasya tu //
                <span class="ref">SvaT_11.263</span></p>
            
            
            <p id="SvaT_11.264">
               mahākalpasya paryante brahmā yāti pare layam <br />
               viṣṇośca taddinaṃ proktaṃ rātrirvai tatsamā bhavet //
                <span class="ref">SvaT_11.264</span></p>
            
            
            <p id="SvaT_11.265">
               anena parimāṇena tasyābdaṃ tu vidhīyate <br />
               varṣāṇāṃ ca śate pūrṇe so 'pi yāti pare layam //
                <span class="ref">SvaT_11.265</span></p>
            
            
            <p id="SvaT_11.266">
               viṣṇorāyuryadevoktaṃ rudrasyaitaddinaṃ bhavet <br />
               dine dine sṛjatyanyau brahmaviṣṇū prajāpatī //
                <span class="ref">SvaT_11.266</span></p>
            
            
            <p id="SvaT_11.267">
               brāhmī ca vaiṣṇavī śaktir adhikārapadaṃ gatā <br />
               yaṃ cādhitiṣṭhatyātmānaṃ tatsaṃjñāṃ sa prapadyate //
                <span class="ref">SvaT_11.267</span></p>
            
            
            <p id="SvaT_11.268">
               tadādhikāraṃ kurute icchayā paramātmanaḥ <br />
               brahmaviṣṇvindrarudrāśca vidyeśā īśvarastathā //
                <span class="ref">SvaT_11.268</span></p>
            
            
            <p id="SvaT_11.269">
               lokādhipāśca deveśi tathā ca bhuvanādhipāḥ <br />
               grahādimātaro rudrā yoganakṣatrarāśayaḥ //
                <span class="ref">SvaT_11.269</span></p>
            
            
            <p id="SvaT_11.270">
               śaktiyuktāstu te sarve bhavanti tadadhiṣṭhitāḥ <br />
               tatparākramavīryāstu svakīye tu pade sthitāḥ //
                <span class="ref">SvaT_11.270</span></p>
            
            
            <p id="SvaT_11.271">
               śivasyaikā mahāśaktiḥ śivaścaiko hyanādimān <br />
               sā śaktirbhidyate devi bhedairānantyasambhavaiḥ //
                <span class="ref">SvaT_11.271</span></p>
            
            
            <p id="SvaT_11.272">
               evaṃ vai kurute sṛṣṭiṃ rudraścaiva dine dine <br />
               saṃhāraṃ ca dinānte vai rātrirvai tatsamā bhavet //
                <span class="ref">SvaT_11.272</span></p>
            
            
            <p id="SvaT_11.273">
               dinarātripramāṇenā-nena syādvatsaro 'sya ca <br />
               vatsarāṇāṃ śate pūrṇe śatarudradinakṣayāt //
                <span class="ref">SvaT_11.273</span></p>
            
            
            <p id="SvaT_11.274">
               so 'pi yāti paraṃ sthānaṃ yadgatvā niṣkalo bhavet <br />
               tasmin sthāne punaścānyas tatsamaśca prabhurbhavet //
                <span class="ref">SvaT_11.274</span></p>
            
            
            <p id="SvaT_11.275">
               raudraśaktisamāyogād brahmaviṣṇvindranāyakaḥ <br />
               śatarudrāstu deveśi svābdānāṃ tu śatakṣaye //
                <span class="ref">SvaT_11.275</span></p>
            
            
            <p id="SvaT_11.276">
               te prayānti paraṃ tattvaṃ tato 'ṇḍaṃ tu vinaśyati <br />
               sarvabhūtaguṇādhāraṃ sarvatattvālayālayam //
                <span class="ref">SvaT_11.276</span></p>
            
            
            <p id="SvaT_11.277">
               saparvatavanodyānadvīpasāgaramaṇḍitam <br />
               vimānamālākulitaṃ grahanakṣatramaṇḍitam //
                <span class="ref">SvaT_11.277</span></p>
            
            
            <p id="SvaT_11.278">
               devadānavagandharvasiddhavidyādharoragaiḥ <br />
               ṛṣibhirmānuṣādyaiśca saptalokanivāsibhiḥ //
                <span class="ref">SvaT_11.278</span></p>
            
            
            <p id="SvaT_11.279">
               narakaiścaiva pātālair yuktaṃ bhuvanamaṇḍitam <br />
               aśeṣabhuvanādhāramaṇḍamapsu pralīyate //
                <span class="ref">SvaT_11.279</span></p>
            
            
            <p id="SvaT_11.280">
               tataḥ kālāgnirudraśca kālatattve layaṃ vrajet <br />
               aptattvāttu samārabhya yāvanmāyāntagocaram //
                <span class="ref">SvaT_11.280</span></p>
            
            
            <p id="SvaT_11.281">
               tatsarvaṃ saṃharet kālaḥ svayameva carācaram <br />
               tadūrdhvaṃ śuddhamadhvānaṃ yāvacchaktyantagocaram //
                <span class="ref">SvaT_11.281</span></p>
            
            
            <p id="SvaT_11.282">
               tatsarvaṃ saṃharedghoram aghoro ghoranāśanaḥ <br />
               triṣvevaṃ saṃsthito rudraḥ kālarūpī maheśvaraḥ //
                <span class="ref">SvaT_11.282</span></p>
            
            
            <p id="SvaT_11.283">
               tataḥ saṃharate toyam amareśaśatātyaye <br />
               evaṃ bhūtādyāvaraṇapatayaśca śatātyaye //
                <span class="ref">SvaT_11.283</span></p>
            
            
            <p id="SvaT_11.284">
               saṃharanti ca deveśi sṛjanti ca parasparam <br />
               <span class="note">Kṣemarāja records here another reading: kvacittu---</span>
               <span class="note">evaṃ bhūtapatīnāṃ tu prāpte varṣaśatātyaye |</span>
               <span class="note">yātaistairniṣkalasthānaṃ tato bhūtāni śāṅkari |</span>
               <span class="note">saṃharanti ca deveśi sṛjanti ca parasparam |</span>
               āpastejasi līyante tattejaścānile punaḥ //
                <span class="ref">SvaT_11.284</span></p>
            
            
            <p id="SvaT_11.285">
               tathānilo 'mbaraṃ prāpya saha tenaiva līyate <br />
               tanmātreṣu pralīyante yathotpannāni ca kramāt //
                <span class="ref">SvaT_11.285</span></p>
            
            
            <p id="SvaT_11.286">
               tanmātrāṇyapyahaṅkāre sendriyāṇi yathākramam <br />
               sa buddhau sā ca gahane guṇasāmye pralīyate //
                <span class="ref">SvaT_11.286</span></p>
            
            
            <p id="SvaT_11.287">
               guṇasāmyamanirdeśyam apratarkyamanaupamam <br />
               tasmin jagadaśeṣaṃ tu prasuptamiva tiṣṭhati //
                <span class="ref">SvaT_11.287</span></p>
            
            
            <p id="SvaT_11.288">
               paramāṇupramāṇena līnaṃ saṃtiṣṭhate jagat <br />
               ṣaḍviṃśakasya rudrasya caitaddinamiha smṛtam //
                <span class="ref">SvaT_11.288</span></p>
            
            
            <p id="SvaT_11.289">
               prajāḥ prajānāṃ patayaḥ pitaro mānavaiḥ saha <br />
               sāṅkhyajñānena ye siddhāḥ vedena brahmavādinaḥ //
                <span class="ref">SvaT_11.289</span></p>
            
            
            <p id="SvaT_11.290">
               chandaḥ sāmāni coṅkāro buddhistaddevatāḥ priye <br />
               ahni tiṣṭhanti te sarve parameśasya dhīmataḥ //
                <span class="ref">SvaT_11.290</span></p>
            
            
            <p id="SvaT_11.291">
               dinānte tu pralīyante rātryante viśvasambhavaḥ <br />
               ṣaṭtriṃśattu sahasrāṇi brahmaṇāṃ pralayodbhavāḥ //
                <span class="ref">SvaT_11.291</span></p>
            
            
            <p id="SvaT_11.292">
               avyakte ca dinaṃ proktaṃ rudrāṇāṃ tannivāsinām <br />
               tasmin saṃharate sarvaṃ pradhānasya dinakṣaye //
                <span class="ref">SvaT_11.292</span></p>
            
            
            <p id="SvaT_11.293">
               rātryante ca sṛjedbhūyaḥ śrīkaṇṭho viśvanāyakaḥ <br />
               tasyāpyanena nyāyena parimāṇasthitirbhave //
                <span class="ref">SvaT_11.293</span></p>
            
            
            <p id="SvaT_11.294">
               yasmāt pralayakoṭyaśca vyatītāśca sahasraśaḥ <br />
               tato niyatikālau ca rāgo vidyā kalā tathā //
                <span class="ref">SvaT_11.294</span></p>
            
            
            <p id="SvaT_11.295">
               parasparaṃ layaṃ yānti kramāt sarve svamānataḥ <br />
               kalādyavaniparyantaṃ gahaneśadinakṣaye //
                <span class="ref">SvaT_11.295</span></p>
            
            
            <p id="SvaT_11.296">
               nānābhuvanavinyāsaracanādivibhūṣitam <br />
               saguṇādhāraparyantarudrakṣetrajñasaṅkulam //
                <span class="ref">SvaT_11.296</span></p>
            
            
            <p id="SvaT_11.297">
               gahaneśe layaṃ yāti mūlaprakṛtikāraṇe <br />
               rātryante jāyate bhūyo gahaneśapracodanāt //
                <span class="ref">SvaT_11.297</span></p>
            
            
            <p id="SvaT_11.298">
               ahorātrastvayaṃ proktaḥ prākṛtaḥ parameśvari <br />
               pralayaśca sa evokto bhūtānāṃ parameśvari //
                <span class="ref">SvaT_11.298</span></p>
            
            
            <p id="SvaT_11.299">
               prādhānikaparārdhena daśadhāguṇitena tu <br />
               māyā saṃharate sarvaṃ punaścaiva sṛjejjagat //
                <span class="ref">SvaT_11.299</span></p>
            
            
            <p id="SvaT_11.300">
               māyākālaparārdhasya śatadhāguṇitasya ca <br />
               īśvaraḥ kurute sṛṣṭiṃ punaśca saṃharejjagat //
                <span class="ref">SvaT_11.300</span></p>
            
            
            <p id="SvaT_11.301">
               tataḥ sadāśivo devaḥ svamānena ca saṃharet <br />
               sṛjate ca punarbhūya ātmīye devyaharmukhe //
                <span class="ref">SvaT_11.301</span></p>
            
            
            <p id="SvaT_11.302">
               mahāpralaya evoktaḥ sādākhye tu dinadvaye <br />
               bindutattve layaṃ yāti pañcamantramahātanuḥ //
                <span class="ref">SvaT_11.302</span></p>
            
            
            <p id="SvaT_11.303">
               binduṃ caivārdhacandraṃ tu bhittvā caiva nirodhikām <br />
               nādatattve layaṃ yāti gṛhītvā sacarācaram //
                <span class="ref">SvaT_11.303</span></p>
            
            
            <p id="SvaT_11.304">
               nādaḥ sauṣumnamārgeṇa bhittvā brahmabilaṃ priye <br />
               śaktitattve layaṃ yāti śaktitattvadinakṣaye //
                <span class="ref">SvaT_11.304</span></p>
            
            
            <p id="SvaT_11.305">
               parārdhaḥ sa tu vijñeyaḥ kālastu varavarṇini <br />
               tacca śivatattvasthasya vyāpīśasyāpyaharmukham //
                <span class="ref">SvaT_11.305</span></p>
            
            
            <p id="SvaT_11.306">
               tataśca saṃsṛjedbhūyo vyāpī vyomasvarūpiṇi <br />
               līyate so 'pyananteśe so 'nāthe so 'pyanāśrite //
                <span class="ref">SvaT_11.306</span></p>
            
            
            <p id="SvaT_11.307">
               śaktikālaparārdhasya koṭidhāguṇitasya ca <br />
               anāśritasya devasya dinametat prakīrtitam //
                <span class="ref">SvaT_11.307</span></p>
            
            
            <p id="SvaT_11.308">
               anena parimāṇena parārdhaguṇitena tu <br />
               so 'pi yāti paraṃ sthānaṃ kāraṇaṃ svamanāśrayam //
                <span class="ref">SvaT_11.308</span></p>
            
            
            <p id="SvaT_11.309">
               sa kālaḥ sāmyasaṃjñaśca janmamṛtyubhayāpahaḥ <br />
               tato 'pyūrdhvamameyastu kālaḥ syāt paramāvadhiḥ //
                <span class="ref">SvaT_11.309</span></p>
            
            
            <p id="SvaT_11.310">
               nityo nityodito devi akalyaśca na kalyate <br />
               sa cādhaḥ kalayet sarvaṃ vyāpinyādiṃ dharāvadhim //
                <span class="ref">SvaT_11.310</span></p>
            
            
            <p id="SvaT_11.311">
               tuṭyādibhiḥ kalābhiśca devyadhvānaṃ carācaram <br />
               ūrdhvamunmanaso yacca tatra kālo na vidyate //
                <span class="ref">SvaT_11.311</span></p>
            
            
            <p id="SvaT_11.312">
               na kalyaḥ kalyate kaścin niṣkalaḥ kālavarjitaḥ <br />
               yaḥ śāṅkaryunmanātītaḥ sa nityo vyāpako 'vyayaḥ //
                <span class="ref">SvaT_11.312</span></p>
            
            
            <p id="SvaT_11.313">
               tasyādau yādṛśaṃ rūpaṃ kalpānte caiva tādṛśam <br />
               arūpā rūpanirmuktaḥ so 'nādirbhavavarjitaḥ //
                <span class="ref">SvaT_11.313</span></p>
            
            
            <p id="SvaT_11.314">
               sarvajñaḥ sarvakartā ca dānādiguṇavarjitaḥ <br />
               sa evāpararūpeṇa unmanyā mūrdhni saṃsthitaḥ //
                <span class="ref">SvaT_11.314</span></p>
            
            
            <p id="SvaT_11.315">
               devadevo jagannāthaḥ paramātmā śivo 'vyayaḥ <br />
               paryānukramayogena so 'kāmāt sṛjate jagat //
                <span class="ref">SvaT_11.315</span></p>
            
            devyuvāca
            
            <p id="SvaT_11.316">
               akāmasya kriyā nāsti niṣkriyaśca sṛjet katham <br />
               evaṃ praśnavaraṃ guhyaṃ kathayasva prasādataḥ //
                <span class="ref">SvaT_11.316</span></p>
            
            bhairava uvāca
            
            <p id="SvaT_11.317">
               ādityasya maṇeryadvat tāpitādraviraśmibhiḥ <br />
               vahniḥ saṃjāyate tasmād ravestatra na kāmitā //
                <span class="ref">SvaT_11.317</span></p>
            
            
            <p id="SvaT_11.318">
               maṇerapi na kāmitvaṃ tadvaddevasya ceṣṭitam <br />
               ādityavacchivo jñeyaḥ śaktirmaṇiriva sthitā //
                <span class="ref">SvaT_11.318</span></p>
            
            
            <p id="SvaT_11.319">
               ṛtukālamitādvṛkṣāt kālo 'ṅkuraniyojakaḥ <br />
               yadvacchivasamāyogāt tadvacchakterjagatsthitiḥ //
                <span class="ref">SvaT_11.319</span></p>
            
            
            <p>iti svacchandatantre ekādaśaḥ paṭalaḥ samāptaḥ</p>
            
            </div>
         
         <div id="d1e65902">
            
            <p id="SvaT_12.1">
               sṛṣṭiḥ sthitiśca saṃhāras tattvānāṃ kathitastvayā <br />
               jagatsaṃbhavahetuśca tvatprasādācchrutaṃ mayā //
                <span class="ref">SvaT_12.1</span></p>
            
            
            <p id="SvaT_12.2">
               tattvavijñānamākhyāhi siddhisteṣu yathā bhavet <br />
               pṛthivyādi śivāntaṃ ca kathayāmi samāsataḥ //
                <span class="ref">SvaT_12.2</span></p>
            
            
            <p id="SvaT_12.3">
               pṛthvī kaṭhinarūpeṇa śṛṇu dehe yathā sthitā <br />
               māṃse 'sthiṣu tathā caiva snāyulomanakheṣu ca //
                <span class="ref">SvaT_12.3</span></p>
            
            
            <p id="SvaT_12.4">
               majjāntreṣu ca vijñeyā pṛthvī pañcaguṇotkaṭā <br />
               kaphāsṛgāmamūtreṣu rasasvedavasāsu ca //
                <span class="ref">SvaT_12.4</span></p>
            
            
            <p id="SvaT_12.5">
               śukre ca saṃgrahe caiva sthitā āpaścaturguṇāḥ <br />
               pacane dahane caiva tejasyūṣmaṇi saṃsthitam //
                <span class="ref">SvaT_12.5</span></p>
            
            
            <p id="SvaT_12.6">
               tejastvevaṃ sthitaṃ devi prakāśe ca trilakṣaṇam <br />
               vāyurucchvāsaniḥśvāsasparśanavyūhalakṣaṇaḥ //
                <span class="ref">SvaT_12.6</span></p>
            
            
            <p id="SvaT_12.7">
               mūtroccāravisargeṣu annapānapraveśane <br />
               vāyurebhiḥ sthito dehe vijñeyastu dvilakṣaṇaḥ //
                <span class="ref">SvaT_12.7</span></p>
            
            
            <p id="SvaT_12.8">
               ekalakṣaṇamākāśaṃ kathayāmi yathā sthitam <br />
               suṣirātmakaṃ tu vijñeyaṃ navadhā cchidralakṣaṇam //
                <span class="ref">SvaT_12.8</span></p>
            
            
            <p id="SvaT_12.9">
               śabdātmakaṃ guṇaṃ h yetat kathitaṃ tava suvrate <br />
               vāgindriyaṃ vadedvāṇīṃ sā ca vāṇī caturvidhā //
                <span class="ref">SvaT_12.9</span></p>
            
            
            <p id="SvaT_12.10">
               saṃskṛtā prākṛtī caiva apabhraṣṭānunāsikā <br />
               chedanaṃ bhedanaṃ dānaṃ vyadhanaṃ śilpayojanam //
                <span class="ref">SvaT_12.10</span></p>
            
            
            <p id="SvaT_12.11">
               grahaṇaṃ vijayaścaiva sarvaṃ hastendriye sthitam <br />
               samanimnonnatāścaiva loṣṭakaṇṭakavālukāḥ //
                <span class="ref">SvaT_12.11</span></p>
            
            
            <p id="SvaT_12.12">
               kardamo jaladurgāṇi rathyāṭṭālakaparvatāḥ <br />
               pādendriyeṇa gamyante deśāntaragamāgame //
                <span class="ref">SvaT_12.12</span></p>
            
            
            <p id="SvaT_12.13">
               utsarge pardite caiva pāyurvai ceṣṭate sadā <br />
               ānandakṛdupasthaśca gamyāgamyapravartakaḥ //
                <span class="ref">SvaT_12.13</span></p>
            
            
            <p id="SvaT_12.14">
               karmasvetāni vartante tena karmendriyāṇi tu <br />
               buddhīndriyāṇi deveśi vartante buddhiyogataḥ //
                <span class="ref">SvaT_12.14</span></p>
            
            
            <p id="SvaT_12.15">
               ṣaḍjākhyarṣabhagāndhāramadhyamāḥ pañcamaḥ priye <br />
               dhaivato niṣadhaścaiva svarāḥ sapta prakīrtitāḥ //
                <span class="ref">SvaT_12.15</span></p>
            
            
            <p id="SvaT_12.16">
               gāndhāro madhyamaḥ ṣaḍjas trayo grāmāśca pārvati <br />
               saptasvarāstrayo grāmā mūrchanāścaikaviṃśatiḥ //
                <span class="ref">SvaT_12.16</span></p>
            
            
            <p id="SvaT_12.17">
               tāna ekonapañcāśad ityetatsuramaṇḍalam <br />
               sūkṣmaśabdāḥ smṛtā hyete carācararavasthitāḥ //
                <span class="ref">SvaT_12.17</span></p>
            
            
            <p id="SvaT_12.18">
               sthūlāṃścaiva pravakṣyāmi yathāvattānnibodha me <br />
               bherīpaṭahaśaṅkhottho mṛdaṅgapaṇavotthitaḥ //
                <span class="ref">SvaT_12.18</span></p>
            
            
            <p id="SvaT_12.19">
               veṇugomukhaśabdaśca mandalo darduro dhvaniḥ <br />
               tantrīvādyāni citrāṇi karavādyāni yāni ca //
                <span class="ref">SvaT_12.19</span></p>
            
            
            <p id="SvaT_12.20">
               saṃyogajaviyogotthāḥ kāṣṭhapāṣāṇavārijāḥ <br />
               apabhraṃśo 'nunāsikyaḥ saṃskṛtaḥ prākṛto ravaḥ //
                <span class="ref">SvaT_12.20</span></p>
            
            
            <p id="SvaT_12.21">
               saptasvarapratiṣṭhāni vyaktāvyaktāni caiva hi <br />
               uktānuktāni gṛhṇāti śravaṇendriyayogataḥ //
                <span class="ref">SvaT_12.21</span></p>
            
            
            <p id="SvaT_12.22">
               śabdo 'sya viṣayo hyeṣa yena budhyeta pudgalaḥ <br />
               mṛduṃ ca kaṭhinaṃ caiva karkaśaṃ śītalaṃ tathā //
                <span class="ref">SvaT_12.22</span></p>
            
            
            <p id="SvaT_12.23">
               uṣṇaṃ ca picchilaṃ loṣṭaṃ kardamaṃ vālukāstathā <br />
               śarakuntāsighātādi tāḍanaṃ chedanaṃ tathā //
                <span class="ref">SvaT_12.23</span></p>
            
            
            <p id="SvaT_12.24">
               etāni vai vijānāti sparśanaṃ ca tvagindriyam <br />
               sparśo 'sya viṣayo hyeṣa yena budhyeta pudgalaḥ //
                <span class="ref">SvaT_12.24</span></p>
            
            
            <p id="SvaT_12.25">
               cakṣurindriyakarmāṇi kathyamānāni me śṛṇu <br />
               sitaṃ raktaṃ ca pītaṃ ca kṛṣṇaṃ haritadhūmrakam //
                <span class="ref">SvaT_12.25</span></p>
            
            
            <p id="SvaT_12.26">
               kapilaṃ piṅgalaṃ babhru anyānyapi viśeṣataḥ <br />
               naranārīpaśumṛgāñ jyotiḥ sthāvarajaṅgamam //
                <span class="ref">SvaT_12.26</span></p>
            
            
            <p id="SvaT_12.27">
               rūpākṛtiviviktāni cakṣuḥ paśyati sarvadā <br />
               rūpākhyo viṣayo hyasya yenātmā pratibuddhyate //
                <span class="ref">SvaT_12.27</span></p>
            
            
            <p id="SvaT_12.28">
               madhurāmlarasaṃ caiva lavaṇaṃ kaṭu tiktakam <br />
               kaṣāyamiśraṃ svāduṃ ca jihvā vedayate rasam //
                <span class="ref">SvaT_12.28</span></p>
            
            
            <p id="SvaT_12.29">
               raso 'sya viṣayo hyeṣa yena buddhyeta pudgalaḥ <br />
               surabhirdivyagandhaśca durgandhaścāpyanekadhā //
                <span class="ref">SvaT_12.29</span></p>
            
            
            <p id="SvaT_12.30">
               ubhau jighrati nāsāgre viṣayo gandhasaṃjñitaḥ <br />
               yenāsau budhyate kṣetrī ahaṅkāreṇa mohitaḥ //
                <span class="ref">SvaT_12.30</span></p>
            
            
            <p id="SvaT_12.31">
               saṃkalpe ca vikalpe ca daśadhākṣeṣu dhāvati <br />
               anivāritasandeham ajayyaṃ sarvadehinām //
                <span class="ref">SvaT_12.31</span></p>
            
            
            <p id="SvaT_12.32">
               manaśca kathitaṃ hyetad dharmādharmanibandhakam <br />
               svarūpadharmaṃ vakṣyāmi tanmātrāṇāṃ yathārthataḥ //
                <span class="ref">SvaT_12.32</span></p>
            
            
            <p id="SvaT_12.33">
               gandhaṃ tu gandhatanmātraṃ nāsikāgreṇa jighrati <br />
               jihvayā rasatanmātraṃ rasaṃ gṛhṇāti saṃsthitam //
                <span class="ref">SvaT_12.33</span></p>
            
            
            <p id="SvaT_12.34">
               cakṣuṣā rūpatanmātraṃ rūpaṃ gṛhṇātyupāgatam <br />
               gṛhṇāti sparśatanmātraṃ tvacā sparśamupāgatam //
                <span class="ref">SvaT_12.34</span></p>
            
            
            <p id="SvaT_12.35">
               śabdaṃ ca śabdatanmātraṃ gṛhṇāti śravaṇena tu <br />
               sūkṣmastanmātradharmo 'yaṃ bhūtānāṃ prakṛtikramāt //
                <span class="ref">SvaT_12.35</span></p>
            
            
            <p id="SvaT_12.36">
               vaikārikastataścordhvaṃ budhyate yena pudgalaḥ <br />
               ahaṃ vidvānahaṃ bhogī tv ahaṃ jāto mahākule //
                <span class="ref">SvaT_12.36</span></p>
            
            
            <p id="SvaT_12.37">
               ahaṃ dātā ca bhoktā ca tejasvī balavānaham <br />
               ahaṃ yoddhā ca saṃgrāme śatravaśca mayā jitāḥ //
                <span class="ref">SvaT_12.37</span></p>
            
            
            <p id="SvaT_12.38">
               dharmaśīlaśca guṇavān śreyaskartā hyahaṃ param <br />
               ahaṃ pāpī durācāro mūrkhaścāhaṃ durākṛtiḥ //
                <span class="ref">SvaT_12.38</span></p>
            
            
            <p id="SvaT_12.39">
               na dattaṃ na mayā bhuktaṃ matsamo nāsti duḥkhitaḥ <br />
               ityahaṅkāracittānāṃ mamatvavaśavartinām //
                <span class="ref">SvaT_12.39</span></p>
            
            
            <p id="SvaT_12.40">
               ahaṅkāro nibadhnāti saṃsāre dṛḍhabandhanaiḥ <br />
               trividhasyāpyayaṃ dharmo 'haṅkārasya prakīrtitaḥ //
                <span class="ref">SvaT_12.40</span></p>
            
            
            <p id="SvaT_12.41">
               buddhidharmāṃstato vakṣye dharmādīṃstava suvrate <br />
               dharmo jñānaṃ ca vairāgyam aiśvaryaṃ ca catuṣṭayam //
                <span class="ref">SvaT_12.41</span></p>
            
            
            <p id="SvaT_12.42">
               adharmaśca tathājñānam avairāgyamanaiśvaram <br />
               badhnāti saptadhā sā tu jñānabhāvena mohayet //
                <span class="ref">SvaT_12.42</span></p>
            
            
            <p id="SvaT_12.43">
               buddhiścādhyavasāyaṃ ca karoti vividheṣvapi <br />
               dharmādīnāmathāṣṭānāṃ lakṣaṇāni śṛṇu priye //
                <span class="ref">SvaT_12.43</span></p>
            
            
            <p id="SvaT_12.44">
               upavāso japo maunam akrodho 'steyamārjavam <br />
               satyaṃ śaucaṃ ca dānaṃ ca dayā kṣāntiśca sarvadā //
                <span class="ref">SvaT_12.44</span></p>
            
            
            <p id="SvaT_12.45">
               vidyābhyāsaśca lajja ca indriyāṇāṃ ca nigrahaḥ <br />
               iṣṭāpūrtaṃ tīrthasevā pitṛṇāṃ caiva tarpaṇam //
                <span class="ref">SvaT_12.45</span></p>
            
            
            <p id="SvaT_12.46">
               abhayaṃ sarvasattvebhyo jīvitasya ca rakṣaṇam <br />
               dhīguṇaḥ prathamo hyeṣa dharma ityabhidhīyate //
                <span class="ref">SvaT_12.46</span></p>
            
            
            <p id="SvaT_12.47">
               dharmakarmanibaddhānāṃ saṃsāramanuvartinām <br />
               punarmārtyaṃ punaḥ svargyaṃ tīryak tvaṃ ca punaḥ punaḥ //
                <span class="ref">SvaT_12.47</span></p>
            
            
            <p id="SvaT_12.48">
               dharmabhāvaḥ samākhyātaḥ jñānabhāvaṃ ca me śṛṇu <br />
               caturviṃśatikaḥ piṇḍaḥ karaṇendriyasaṃyutaḥ //
                <span class="ref">SvaT_12.48</span></p>
            
            
            <p id="SvaT_12.49">
               prākṛtaḥ sa tu vijñeyo dharmādharmapravartakaḥ <br />
               akartā nirguṇaścāhaṃ na me bandho 'sti prākṛtaḥ //
                <span class="ref">SvaT_12.49</span></p>
            
            
            <p id="SvaT_12.50">
               prakṛtyā kāritaṃ manye vāsanādeva mucyate <br />
               sāṅkhyajñānaṃ mayā proktaṃ prakṛteryena mucyate //
                <span class="ref">SvaT_12.50</span></p>
            
            
            <p id="SvaT_12.51">
               muktaṃ prakṛtibandhāttaṃ punarbadhnāti ceśvaraḥ <br />
               baddhaḥ saṃsarate bhūyo yāvaddevaṃ na vindati //
                <span class="ref">SvaT_12.51</span></p>
            
            
            <p id="SvaT_12.52">
               īśvaraṃ sṛṣṭikartāraṃ sarvajantunibandhakam <br />
               vairāgyātsantyajetputrān dārāniṣṭānsusaṃmatān //
                <span class="ref">SvaT_12.52</span></p>
            
            
            <p id="SvaT_12.53">
               hastyaśvarathayānāni suhṛdbhogadhanāni ca <br />
               upavāsaṃ japaṃ tīrthaṃ pañcāgniṃ jalaśāyitām //
                <span class="ref">SvaT_12.53</span></p>
            
            
            <p id="SvaT_12.54">
               upāsyaitāni ghorāṇi dehaṃ santyajati kṣaṇāt <br />
               girivṛkṣajalāgnibhyaḥ prahārodbandhanāśanaiḥ //
                <span class="ref">SvaT_12.54</span></p>
            
            
            <p id="SvaT_12.55">
               vairāgyaṃ tu samāśritya kurute sāhasānyapi <br />
               aiśvaryabhāvamāpanno dravyaistṛptiṃ na gacchati //
                <span class="ref">SvaT_12.55</span></p>
            
            
            <p id="SvaT_12.56">
               na dārairna dhanairbhāgaiḥ parivārairna vāhanaiḥ <br />
               tapo vratāni mantrāṃśca aiśvaryārthe tu sādhayet //
                <span class="ref">SvaT_12.56</span></p>
            
            
            <p id="SvaT_12.57">
               yuddhaṃ dyutaṃ tathā māyāṃ cauryaṃ cānṛtahiṃsanam <br />
               anyānyapi tvayuktāni visrambhacchalaghātitām //
                <span class="ref">SvaT_12.57</span></p>
            
            
            <p id="SvaT_12.58">
               aiśvaryabhāvamāpannaḥ karoti ca bahūnyapi <br />
               prāṇihiṃsārato nityaṃ caurikānṛtadambhavān //
                <span class="ref">SvaT_12.58</span></p>
            
            
            <p id="SvaT_12.59">
               yācako duḥkhadātā ca bhaveccādharmaceṣṭitam <br />
               nāstidharmo na cādharmaḥ svargaṃ mokṣaṃ ca ko gataḥ //
                <span class="ref">SvaT_12.59</span></p>
            
            
            <p id="SvaT_12.60">
               ajñānabhāvamāpannaḥ sarvaṃ mithyeti bhāṣate <br />
               nityaṃ duḥkhī parapreṣyo bhāraṃ yānaṃ vahannapi //
                <span class="ref">SvaT_12.60</span></p>
            
            
            <p id="SvaT_12.61">
               kṛcchrajīvī ca satatam avairāgye na khidyate <br />
               rājyaṃ kṛtvā tu sāmantaḥ sāmantyādgrāmabhugbhavet //
                <span class="ref">SvaT_12.61</span></p>
            
            
            <p id="SvaT_12.62">
               grāmādbhraṣṭastadardhena vartate 'sāvanīśvaraḥ <br />
               na śocati na codvignaḥ krīḍate pūrvarājyavat //
                <span class="ref">SvaT_12.62</span></p>
            
            
            <p id="SvaT_12.63">
               anaiśvaryasya bhāvo 'yam evaṃ te samudāhṛtaḥ <br />
               avyaktaṃ triguṇaṃ vakṣye saṃsārasya pravartakam //
                <span class="ref">SvaT_12.63</span></p>
            
            
            <p id="SvaT_12.64">
               yasmācca jagadutpattiḥ prakṛtistena cocyate <br />
               asya dharmaṃ pravakṣyāmi rajaḥ sattvatamo 'bhidham //
                <span class="ref">SvaT_12.64</span></p>
            
            
            <p id="SvaT_12.65">
               prakāśabhāvaḥ sattvaṃ ca dharmaḥ sattvasamāśritaḥ <br />
               saṃvibhāgī ca satataṃ nityaṃ sattvopakārakaḥ //
                <span class="ref">SvaT_12.65</span></p>
            
            
            <p id="SvaT_12.66">
               kṣamādayāsamāyukto jñānavijñānapāragaḥ <br />
               prītirdānaṃ dhṛtirmedhā tapaḥ śaucaṃ damastathā //
                <span class="ref">SvaT_12.66</span></p>
            
            
            <p id="SvaT_12.67">
               ṛtavāksamadṛṣṭiśca divyabuddhiprabodhanam <br />
               yasminnete sadā dharmā bhavanti puruṣottame //
                <span class="ref">SvaT_12.67</span></p>
            
            
            <p id="SvaT_12.68">
               sa sāttvikastu vijñeyaḥ rajodharmāṃśca me śṛṇu <br />
               nistriṃśaścātilobhī ca vidveṣī krodhanastathā //
                <span class="ref">SvaT_12.68</span></p>
            
            
            <p id="SvaT_12.69">
               kāmī harṣasamāviṣṭo duḥkhārtaḥ paryaṭetsadā <br />
               mānī dambhasamāyukto 'pyahaṅkāre vyavasthitaḥ //
                <span class="ref">SvaT_12.69</span></p>
            
            
            <p id="SvaT_12.70">
               nityaṃ yuddharataḥ śūraḥ rājasaṃ guṇalakṣaṇam <br />
               kāmakrodhābhibhūtatvaṃ lobhena ca samanvayaḥ //
                <span class="ref">SvaT_12.70</span></p>
            
            
            <p id="SvaT_12.71">
               īrśyā dambho viṣādaśca mada unmāda eva ca <br />
               nidrālasya makarmitvaṃ daurmedhyājñānite tathā //
                <span class="ref">SvaT_12.71</span></p>
            
            
            <p id="SvaT_12.72">
               adharmatābuddhimattvaṃ nāstikyaṃ chalacittatā <br />
               tamaḥ cihnāni caitāni dṛśyante yatra mānave //
                <span class="ref">SvaT_12.72</span></p>
            
            
            <p id="SvaT_12.73">
               tāmasaḥ sa tu vijñeyaḥ puruṣaḥ kaluṣāśayaḥ <br />
               etatriguṇamavyaktaṃ triguṇaṃ sāmudāhṛtam //
                <span class="ref">SvaT_12.73</span></p>
            
            
            <p id="SvaT_12.74">
               etatsamyagviditvā tu mucyate prākṛtairguṇaiḥ <br />
               guṇadharmā na caivāhaṃ buddhyahāṃkṛdguṇo nahi //
                <span class="ref">SvaT_12.74</span></p>
            
            
            <p id="SvaT_12.75">
               karaṇendriyahīnaśca bhūtatanmātravarjitaḥ <br />
               akartā nirguṇaścāhaṃ cinmātraḥ puruṣaḥ smṛtaḥ //
                <span class="ref">SvaT_12.75</span></p>
            
            
            <p id="SvaT_12.76">
               mānasaṃ vācikaṃ caiva śārīraṃ karma yatkṛtam <br />
               prakṛtyā kāritāṃ manye akartā puruṣaḥ smṛtaḥ //
                <span class="ref">SvaT_12.76</span></p>
            
            
            <p id="SvaT_12.77">
               evaṃ saṃnyasya karmāṇi vartate naca nityaśaḥ <br />
               nāhaṃ kartā na me bandha evaṃ budhyeta yo naraḥ //
                <span class="ref">SvaT_12.77</span></p>
            
            
            <p id="SvaT_12.78">
               prakṛteḥ sa vimucyeta yāvanna sṛjatīśvaraḥ <br />
               sāṅkhyajñānena saṃmūdho muktirityabhimanyate //
                <span class="ref">SvaT_12.78</span></p>
            
            
            <p id="SvaT_12.79">
               na hi muktirbhavettasya kaṃcitkālaṃ videhatā <br />
               tiṣṭhetprakṛtinirmuktaḥ sṛṣṭisaṃhāravarjitaḥ //
                <span class="ref">SvaT_12.79</span></p>
            
            
            <p id="SvaT_12.80">
               yāvatkarotyasau sṛṣṭim īśvaraḥ parameśvaraḥ <br />
               tāvatprakṛtibandhena saṃsāre kṣipyate punāḥ //
                <span class="ref">SvaT_12.80</span></p>
            
            
            <p id="SvaT_12.81">
               kṣiptaḥ saṃsarate bhūyaḥ saṃsāre ghorasāgare <br />
               dharmādhārmanibaddhastu sāṅkhyajñānena mohitaḥ //
                <span class="ref">SvaT_12.81</span></p>
            
            
            <p id="SvaT_12.82">
               ahaṃ kartā ca bhoktā ca īśvarobalavānaham <br />
               mamatvenaiva saṃmūḍho bhrāmyate ghaṭayantravat //
                <span class="ref">SvaT_12.82</span></p>
            
            
            <p id="SvaT_12.83">
               sāṅkhyajñānaṃ mayā proktaṃ śṛṇu dhyānādhidaivatam <br />
               pṛthvīṃ kaṭhinarūpeṇa catuḥ sāgaramekhalām //
                <span class="ref">SvaT_12.83</span></p>
            
            
            <p id="SvaT_12.84">
               saparvatavanākīrṇāṃ mṛgapakṣisamākulām <br />
               susthitāṃ pītavarṇābhām ūbījena samanvitām //
                <span class="ref">SvaT_12.84</span></p>
            
            
            <p id="SvaT_12.85">
               dhyātvā tatsiddhimabhyeti viṣasattvānnivārayet <br />
               acālyaḥ sarvabhūtānāṃ yathaiva vasudhā bhavet //
                <span class="ref">SvaT_12.85</span></p>
            
            
            <p id="SvaT_12.86">
               jalāpūritasarvāṅgo jaladhyānena pūrayet <br />
               evamabhyasyamānastu viṣasattvānvināśayet //
                <span class="ref">SvaT_12.86</span></p>
            
            
            <p id="SvaT_12.87">
               tṛṣṇādāhavinirmukta ītibhiśca vivarjitaḥ <br />
               jagadāpūrayetsiddhaḥ pūrvabījasamanvitaḥ //
                <span class="ref">SvaT_12.87</span></p>
            
            
            <p id="SvaT_12.88">
               kuryātkarmasahasrāṇi svabījena tu bījitaḥ <br />
               kṛṣṇareṇvātmako vāyur dhyeyo bījena saṃyutaḥ //
                <span class="ref">SvaT_12.88</span></p>
            
            
            <p id="SvaT_12.89">
               pūrayedvai jagaddehān siddhaścāścaryakārakaḥ <br />
               suṣirātmakaṃ svadehaṃ tu jagacca suṣirātmakam //
                <span class="ref">SvaT_12.89</span></p>
            
            
            <p id="SvaT_12.90">
               dhyāyetprakṛtibījena citrakarmāṇi kārayet <br />
               vāgindriye tathā vahnir dhyāto vāksiddhidāyakaḥ //
                <span class="ref">SvaT_12.90</span></p>
            
            
            <p id="SvaT_12.91">
               indraḥ pāṇāvabhidhyātaḥ bāhuśālī tvajeyakaḥ <br />
               pādayordūrasaṃcāraṃ dhyāto viṣṇuḥ prayacchati //
                <span class="ref">SvaT_12.91</span></p>
            
            
            <p id="SvaT_12.92">
               pāyau mitraḥ sito dhyātaḥ pāyuvyādhivināśakaḥ <br />
               śiśne prajāpatiṃ śyāmaṃ dhyāyedyuktena cetasā //
                <span class="ref">SvaT_12.92</span></p>
            
            
            <p id="SvaT_12.93">
               jitendriyaśca bhavati tv icchayā ramate śatam <br />
               śrotrendriye diśaścitrā dhyāyedvījena saṃyutāḥ //
                <span class="ref">SvaT_12.93</span></p>
            
            
            <p id="SvaT_12.94">
               sakṛduktaṃ ca gṛhṇāti digyātrā caiva siddhyati <br />
               mārutaṃ kṛṣṇarūpeṇa dhyāyettu tvaci saṃsthitam //
                <span class="ref">SvaT_12.94</span></p>
            
            
            <p id="SvaT_12.95">
               yaḥ sa daṃṣṭrādyabhedyaḥ syāt na kvaciñjāyate vyathā <br />
               ādityaṃ cakṣuṣi dhyāyej jihvāyāṃ varuṇaṃ tathā //
                <span class="ref">SvaT_12.95</span></p>
            
            
            <p id="SvaT_12.96">
               nāsāyāṃ pṛthivīṃ pītāṃ manasīnduṃ tathaiva ca <br />
               pītakaṃ gandhatanmātraṃ rasatanmātrakaṃ sitam //
                <span class="ref">SvaT_12.96</span></p>
            
            
            <p id="SvaT_12.97">
               raktaṃ tu rūpatanmātraṃ kṛṣṇaṃ tu sparśasaṃjñitam <br />
               arūpaṃ śabdatanmātraṃ dhyātavyaṃ bindurūpi ca //
                <span class="ref">SvaT_12.97</span></p>
            
            
            <p id="SvaT_12.98">
               viṣayeṣvīpsitāṃ siddhiṃ jānāti ca vicintitam <br />
               vaikārike tathā rudro dhyātavyaḥ siddhimicchatā //
                <span class="ref">SvaT_12.98</span></p>
            
            
            <p id="SvaT_12.99">
               dhyānātsiddhimavāpnoti muktāhaṅkārabandhanām <br />
               brahmāṇaṃ buddhisaṃsthaṃ tu dhyāyedyuktena cetasā //
                <span class="ref">SvaT_12.99</span></p>
            
            
            <p id="SvaT_12.100">
               smaranvai pūrvabījena jñānaughaḥ saṃpravartate <br />
               divyā ca jāyate buddhiḥ saṃśayocchittikārikā //
                <span class="ref">SvaT_12.100</span></p>
            
            
            <p id="SvaT_12.101">
               bhūtaṃ bhavyaṃ bhaviṣyacca pratyakṣaṃ saṃprajāyate <br />
               prakṛtiḥ kṛṣṇavarṇā tu raktaśuklā virājate //
                <span class="ref">SvaT_12.101</span></p>
            
            
            <p id="SvaT_12.102">
               raktaṃ ca hṛdayaṃ tasyāḥ bahupādabhujānanā <br />
               dhyātavyā tattvabījena yadīcchetsiddhimātmanaḥ //
                <span class="ref">SvaT_12.102</span></p>
            
            
            <p id="SvaT_12.103">
               siddhaścaiva svatantraśca divyadṛṣṭiśca jāyete <br />
               ṣaṇmāsābhyāsayogena divyā dṛṣṭiḥ pravartate //
                <span class="ref">SvaT_12.103</span></p>
            
            
            <p id="SvaT_12.104">
               trailokye yatpravarteta pratyakṣaṃ tasya jāyate <br />
               eṣa te prākṛto yoga uktaḥ mokṣakaraḥ paraḥ //
                <span class="ref">SvaT_12.104</span></p>
            
            
            <p id="SvaT_12.105">
               ataḥ paraṃ tu puruṣaḥ padmamadhye vyavasthitaḥ <br />
               citsvarūpaśca sarveṣu dehamāpūrya saṃsthitaḥ //
                <span class="ref">SvaT_12.105</span></p>
            
            
            <p id="SvaT_12.106">
               sa jīva iti vikhyāto yena jīvati tatpuram <br />
               nirgatena mṛtā yena acetāḥ śīryate tanuḥ //
                <span class="ref">SvaT_12.106</span></p>
            
            
            <p id="SvaT_12.107">
               badhyate mucyate 'sau vai sukhaduḥkhāni vetti ca <br />
               na tasya rūpaṃ varṇo vā pramāṇaṃ dṛśyate kvacit //
                <span class="ref">SvaT_12.107</span></p>
            
            
            <p id="SvaT_12.108">
               na śakyaḥ kathituṃ vāpi sūkṣmaścānantavigrahaḥ <br />
               vālāgraśatabhāgasya śatadhā kalpitasya tu //
                <span class="ref">SvaT_12.108</span></p>
            
            
            <p id="SvaT_12.109">
               tasya sūkṣmataro jīvaḥ sa cānantyāya kalpate <br />
               ādityavarṇaṃ rukmābham abbindumiva puṣkare //
                <span class="ref">SvaT_12.109</span></p>
            
            
            <p id="SvaT_12.110">
               paśyanti tārakamiva yogino divyacakṣuṣā <br />
               rāgavidyākalopetaḥ kālabaddho hi rūpavān //
                <span class="ref">SvaT_12.110</span></p>
            
            
            <p id="SvaT_12.111">
               śyāmavarṇena vijñeyā sthitā jīvasya devatā <br />
               dakṣiṇena sitāṅgī tu vāmenāsitarūpiṇī //
                <span class="ref">SvaT_12.111</span></p>
            
            
            <p id="SvaT_12.112">
               tadvarṇāni ca vaktrāṇi maṇḍalāni viśeṣataḥ <br />
               karmabandhena badhnāti sukhaduḥkhaṃ prayacchati //
                <span class="ref">SvaT_12.112</span></p>
            
            
            <p id="SvaT_12.113">
               niyatiṃ ca vijānīyād anivāryāṃ surāsuraiḥ <br />
               pūrvabījasahadhyānā dvirūpeṇa samanvitā //
                <span class="ref">SvaT_12.113</span></p>
            
            
            <p id="SvaT_12.114">
               dhyānātsiddhimavāpnoti niyateśca vimucyate <br />
               trinetraṃ ca caturvaktraṃ kṛṣṇavarṇaṃ caturbhujam //
                <span class="ref">SvaT_12.114</span></p>
            
            
            <p id="SvaT_12.115">
               saṃharantaṃ durādharṣam anantaṃ kālamīśvaram <br />
               svabījadhyānarūpajñaḥ kālena nahi kalyate //
                <span class="ref">SvaT_12.115</span></p>
            
            
            <p id="SvaT_12.116">
               cakravatparivartante kāladhyānavivarjitāḥ <br />
               evaṃ kālaṃ sadā dhyāyet dhyeyasiddhiśca jāyate //
                <span class="ref">SvaT_12.116</span></p>
            
            
            <p id="SvaT_12.117">
               rāgaṃ tu raktavarṇaṃ vai vidyāṃ śyāmāṃ sulocanām <br />
               sitavarṇāṃ kalāṃ dhyāyec cetanyonmīlinīṃ tu tām //
                <span class="ref">SvaT_12.117</span></p>
            
            
            <p id="SvaT_12.118">
               kṛṣṇavarṇā ca raktākṣī dīrghadantā sulocanā <br />
               kacordhvapiṅgakeśī ca sthūlakāyā mahodarī //
                <span class="ref">SvaT_12.118</span></p>
            
            
            <p id="SvaT_12.119">
               yā pātayati bhūtāni brahmādyāni punaḥ punaḥ <br />
               nirvairaparipanthitvān māyā granthirduruttarā //
                <span class="ref">SvaT_12.119</span></p>
            
            
            <p id="SvaT_12.120">
               sāṅkhyavedapurāṇajñā anyaśāstravidaśca ye <br />
               na tāṃ laṅghayituṃ śaktā ye cānye mokṣavādinaḥ //
                <span class="ref">SvaT_12.120</span></p>
            
            
            <p id="SvaT_12.121">
               kliśyanti māyayā bhrāntā amokṣe mokṣalipsayā <br />
               svabījadhyānayogena pūrvadhyānasvarūpataḥ //
                <span class="ref">SvaT_12.121</span></p>
            
            
            <p id="SvaT_12.122">
               dīkṣāsinā ca tāṃ chittvā viśanti śivamavyayam <br />
               caturvarṇā bhavedvidyā sā varṇavyāpinī smṛtā //
                <span class="ref">SvaT_12.122</span></p>
            
            
            <p id="SvaT_12.123">
               sitaraktapītakṛṣṇā dhyātavyā suṣirātmikā <br />
               ākāśavāyumārūḍhā rūpayauvanaśālinī //
                <span class="ref">SvaT_12.123</span></p>
            
            
            <p id="SvaT_12.124">
               svabījena tu sā dhyeyā tatsiddhiścaiva jāyate <br />
               divyā siddhiramoghā tu siddhavidyaśca jāyate //
                <span class="ref">SvaT_12.124</span></p>
            
            
            <p id="SvaT_12.125">
               veda lokāṃstataḥ sarvān kāmarūpī sa gacchati <br />
               kuṅkumābhaṃ ca nāreśaṃ trinetraṃ tu jaṭādharam //
                <span class="ref">SvaT_12.125</span></p>
            
            
            <p id="SvaT_12.126">
               pūrvānanamabhidhyāyet vāyubhakṣasya yatphalam <br />
               tatpuṇyaphalamāpnoti aśvamedhāyutasya ca //
                <span class="ref">SvaT_12.126</span></p>
            
            
            <p id="SvaT_12.127">
               jagacca vaśamāyāti kramate siddhimeti ca <br />
               ṣaḍbhirmāsairasandehaḥ dakṣiṇaṃ ca tathaiva hi //
                <span class="ref">SvaT_12.127</span></p>
            
            
            <p id="SvaT_12.128">
               nīlāmbudapratīkāśaṃ piṅgabhrūśmaśrulocanam <br />
               bhrukuṭīkarālavaktraṃ ca kapālāhi vibhūṣitam //
                <span class="ref">SvaT_12.128</span></p>
            
            
            <p id="SvaT_12.129">
               bahurūpajaṭādhāraṃ dakṣiṇaṃ tasya cintayet <br />
               sukhaduḥkhavināśāya ītijvaravināśanam //
                <span class="ref">SvaT_12.129</span></p>
            
            
            <p id="SvaT_12.130">
               viṣagrahādi sarvaṃ tu dhyānānnāśayate kṣaṇāt <br />
               agnivajjvalate yogī jarāmṛtyuvivarjitaḥ //
                <span class="ref">SvaT_12.130</span></p>
            
            
            <p id="SvaT_12.131">
               kramate sarvalokānvai siddhaśca samatāṃ vrajet <br />
               sitaṃ trinayanaṃ devi sākṣāsūtrakamaṇḍalu //
                <span class="ref">SvaT_12.131</span></p>
            
            
            <p id="SvaT_12.132">
               paścimaṃ vadanaṃ dhyāyed divyasiddhipradāyakam <br />
               hatvā prāṇisahasrāṇi paradāraśatāni ca //
                <span class="ref">SvaT_12.132</span></p>
            
            
            <p id="SvaT_12.133">
               alepako viśuddhātmā siddhiṃ prāpya śivo bhavet <br />
               trinetramuttaraṃ vaktraṃ raktotpalasamadyuti //
                <span class="ref">SvaT_12.133</span></p>
            
            
            <p id="SvaT_12.134">
               dhyānāttasya jagatsarvaṃ vaśameti na saṃśayaḥ <br />
               tapate varṣate caiva sṛjate saṃharatyapi //
                <span class="ref">SvaT_12.134</span></p>
            
            
            <p id="SvaT_12.135">
               īpsitāṃ labhate siddhiṃ yo 'bdamekaṃ tu cintayet <br />
               sitamūrdhvaṃ sadā dhyāyec chūlahastaṃ jaṭādharam //
                <span class="ref">SvaT_12.135</span></p>
            
            
            <p id="SvaT_12.136">
               vyāghracarmapārīdhānaṃ sākṣāsūtrakamaṇḍalu <br />
               vīṇāḍamaruhastaṃ ca nāgayajñopavītakam //
                <span class="ref">SvaT_12.136</span></p>
            
            
            <p id="SvaT_12.137">
               candramūrdhordhvaliṅgaṃ ca dhyāyennityaṃ maheśvaram <br />
               anenaiva tu dehena sarvajñaḥ kāmarūpavān //
                <span class="ref">SvaT_12.137</span></p>
            
            
            <p id="SvaT_12.138">
               ghaṇṭānādasya vā dhyānāt siddhiḥ ṣāṇmāsikī bhavet <br />
               īpsitā martyaloke tu siddhistasya prajāyate //
                <span class="ref">SvaT_12.138</span></p>
            
            
            <p id="SvaT_12.139">
               liṅgadhyānaṃ tu yaḥ kuryāt pūrvabījena saṃyutam <br />
               māsenaikena paśyetsa sūkṣmaṃ liṅgaṃ tanūpari //
                <span class="ref">SvaT_12.139</span></p>
            
            
            <p id="SvaT_12.140">
               śuddhasphaṭikasaṅkāśaṃ taddṛṣṭvā tu vimucyate <br />
               siddhistu mānuṣe loke ṣaṇmāsena prajāyate //
                <span class="ref">SvaT_12.140</span></p>
            
            
            <p id="SvaT_12.141">
               trailokyadarśane buddhiḥ pratyakṣā tasya jāyate <br />
               ākrāmetsarvalokāṃśca īśvareṇa samo bhavet //
                <span class="ref">SvaT_12.141</span></p>
            
            
            <p id="SvaT_12.142">
               somārkau cakṣuṣī syātāṃ cakre vai dhī rathasya tu <br />
               tanmātrāṇi hayāstasya manaḥ sārathi coditaḥ //
                <span class="ref">SvaT_12.142</span></p>
            
            
            <p id="SvaT_12.143">
               ahaṃkāro bhavedyoddhā guṇaścāsya mahādhanuḥ <br />
               indriyāṇi śarāstasya mṛgo dharmaḥ prakīrtitaḥ //
                <span class="ref">SvaT_12.143</span></p>
            
            
            <p id="SvaT_12.144">
               evaṃ sa krīḍate yogī paramātmani hṛtsthite <br />
               puṇyapāpairvartamāna icchayā parameśvari //
                <span class="ref">SvaT_12.144</span></p>
            
            
            <p id="SvaT_12.145">
               nāhaṃ kartā na me bandhaḥ sarvamīśvarakāraṇam <br />
               matvā ceśvaravijñānaṃ sarvakarmaṇi santyajet //
                <span class="ref">SvaT_12.145</span></p>
            
            
            <p id="SvaT_12.146">
               dharmādharmasya kartṛtve prerako hṛdi saṃsthitaḥ <br />
               tamahaṃ śaraṇaṃ prāpto na me bandho 'sti kaṛtṛtā //
                <span class="ref">SvaT_12.146</span></p>
            
            
            <p id="SvaT_12.147">
               sadāśivo 'ṣṭabhedena pūrvabījasamanvitaḥ <br />
               dhyeyaḥ pūrvoktarūpeṇa tatsiddhiphalamicchatā //
                <span class="ref">SvaT_12.147</span></p>
            
            
            <p id="SvaT_12.148">
               nādaṃ vai vyāpakaṃ dhyāyed ahorātrāyaneṣu ca <br />
               dakṣiṇottarasaṃkrāntyā viṣuvajjñasya mokṣadaḥ //
                <span class="ref">SvaT_12.148</span></p>
            
            
            <p id="SvaT_12.149">
               vaṃśadhvanisamaprakhyaḥ śāntanādastu sa smṛtaḥ <br />
               sadāśivaḥ sa vijñeyaḥ dhyānātsiddhiphalaṃ śṛṇu //
                <span class="ref">SvaT_12.149</span></p>
            
            
            <p id="SvaT_12.150">
               māsamātreṇa tejasvī vāgīśastu dvitīyake <br />
               tṛtīye paśyate siddhān divyadṛṣṭiścaturthake //
                <span class="ref">SvaT_12.150</span></p>
            
            
            <p id="SvaT_12.151">
               siddhistu mānuṣe loke vatsarārdhe na saṃśayaḥ <br />
               divyāsiddhistathābdena sāyujyaṃ tu dvitīyake //
                <span class="ref">SvaT_12.151</span></p>
            
            
            <p id="SvaT_12.152">
               ṣaṇmukhīkaraṇaṃ kṛtvā dhyāyeddevaṃ sadāśivam <br />
               aṅguṣṭhābhyāṃ śrutī netre tarjanīmadhyamākramāt //
                <span class="ref">SvaT_12.152</span></p>
            
            
            <p id="SvaT_12.153">
               śeṣābhyāṃ vṛṇuyādghrāṇe ṣaṇmukhe kila baddhadhīḥ <br />
               daśadhā varṇarūpeṇa dṛśyate ca sadāśivaḥ //
                <span class="ref">SvaT_12.153</span></p>
            
            
            <p id="SvaT_12.154">
               sitaṃ raktaṃ ca pītaṃ ca kṛṣṇaṃ haritapiṅgalam <br />
               nīlaṃ citrakavarṇaṃ tu sphaṭikābhaṃ manoramam //
                <span class="ref">SvaT_12.154</span></p>
            
            
            <p id="SvaT_12.155">
               dṛṣṭvā sarvāṇi rūpāṇi tyajettani vicakṣaṇaḥ <br />
               ekameva tu gṛhṇīyād anye tu guṇarūpakāḥ //
                <span class="ref">SvaT_12.155</span></p>
            
            
            <p id="SvaT_12.156">
               candramaṇḍalasaṅkāśaṃ vidyutpuñjanibhekṣaṇam <br />
               tārakācalitākāraṃ bindumevaṃ vilakṣayet //
                <span class="ref">SvaT_12.156</span></p>
            
            
            <p id="SvaT_12.157">
               nivṛttiśca pratiṣṭhā ca vidyā śāntistathaiva ca <br />
               ābhiḥ kalābhiḥ saṃyukto dhyātavyo bindurīśvaraḥ //
                <span class="ref">SvaT_12.157</span></p>
            
            
            <p id="SvaT_12.158">
               bindudhyānaṃ samākhyātaṃ śaktilakṣaṃ nibodha me <br />
               khaṃ vīkṣya mīlitākṣo yad udyadbhāskarasannibham //
                <span class="ref">SvaT_12.158</span></p>
            
            
            <p id="SvaT_12.159">
               īkṣate ca mahattejaḥ śaktiḥ prabhvīti sā smṛtā <br />
               pītā raktā tathā kṛṣṇā sphaṭikābhā manoramā //
                <span class="ref">SvaT_12.159</span></p>
            
            
            <p id="SvaT_12.160">
               draṣṭavyā pāramā śaktiḥ tāṃ dṛṣṭvā śivatāṃ vrajet <br />
               vyāpinīṃ ca tataścordhve pañcarūpāṃ vicintayet //
                <span class="ref">SvaT_12.160</span></p>
            
            
            <p id="SvaT_12.161">
               kāraṇaiḥ svaiḥ samopetāṃ dhyātvā svacchandatāṃ vrajet <br />
               samanāmunmanāṃ coktāṃ dhyāyedyuktena cetasā //
                <span class="ref">SvaT_12.161</span></p>
            
            
            <p id="SvaT_12.162">
               dhyānātsiddhimavāpnoti vyāpakaḥ prabhurakhyayaḥ <br />
               tataścordhve śivaḥ śāntaḥ pūrvaṃ vai kathito mayā //
                <span class="ref">SvaT_12.162</span></p>
            
            
            <p id="SvaT_12.163">
               cakṣuṣā yaśca dṛśyeta vāco vā yaśca gocaraḥ <br />
               manaścintayate yāni buddhiryāni vyavasyati //
                <span class="ref">SvaT_12.163</span></p>
            
            
            <p id="SvaT_12.164">
               ahaṃkṛtāni yānyeva yacca vedyatayā sthitam <br />
               yaśca nāsti sa tatraiva tv anveṣṭavyaḥ prayatnataḥ //
                <span class="ref">SvaT_12.164</span></p>
            
            
            <p id="SvaT_12.165">
               yatra tatra sthito deśe yatra tatrāśrame rataḥ <br />
               sukhāsīnaḥ saṃyatātmā ekacittaḥ samāhitaḥ //
                <span class="ref">SvaT_12.165</span></p>
            
            
            <p id="SvaT_12.166">
               svacchandaṃ samanusmṛtya abhāvaṃ bhāvayetsadā <br />
               bhāvanāttasya tattvasya tatsamaścaiva jāyate //
                <span class="ref">SvaT_12.166</span></p>
            
            
            <p id="SvaT_12.167">
               ye dharmāstasya cākhyātāḥ pūrvaṃ te varavarṇini <br />
               taistu dharmaiḥ samāyukti yogī vai bhavati priye //
                <span class="ref">SvaT_12.167</span></p>
            
            
            <p id="SvaT_12.168">
               svarūparūpakadhyānaṃ tattvānāṃ kathitaṃ mayā <br />
               evaṃ jñātvā ca dhyātvā ca siddhyate mucyate 'pi ca //
                <span class="ref">SvaT_12.168</span></p>
            
            
            <p>iti svacchandatantre dvādaśaḥ paṭalaḥ</p>
            
            </div>
         
         <div id="d1e69125">
            śrīdevyuvāca
            
            <p id="SvaT_13.1">
               sāraṃ yadasya tantrasya yāgaṃ tu parameśvara <br />
               tamākhyāhi samāsena sādhakānāṃ hitāya vai //
                <span class="ref">SvaT_13.1</span></p>
            
            śrībhairava uvāca
            
            <p id="SvaT_13.2">
               mūlabījākṣaraṃ mantranāyakaṃ paramīśvaram <br />
               praṇavāsanamārūḍham aṅgavaktraiḥ samanvitam //
                <span class="ref">SvaT_13.2</span></p>
            
            
            <p id="SvaT_13.3">
               pūrvoktadravyasaṃghātaiḥ pūjayet parameśvaram <br />
               sa eva homavinyāsaḥ dīkṣā saiva prakīrtitaḥ //
                <span class="ref">SvaT_13.3</span></p>
            
            
            <p id="SvaT_13.4">
               daśalakṣaṃ japedyastu ekacittaḥ samāhitaḥ <br />
               samudragasarittīre sahāyaiḥ parivarjitaḥ //
                <span class="ref">SvaT_13.4</span></p>
            
            
            <p id="SvaT_13.5">
               homayennaramāṃsasya lakṣamekaṃ saguggulam <br />
               jitendriyaikacittastu brahmacarye vyavasthitaḥ //
                <span class="ref">SvaT_13.5</span></p>
            
            
            <p id="SvaT_13.6">
               asādhyaṃ sādhayeddevi nātra kāryā vicāraṇā <br />
               yāni kānīha karmāṇi catuṣpīṭhasthitāni ca //
                <span class="ref">SvaT_13.6</span></p>
            
            
            <p id="SvaT_13.7">
               adhamānyatha madhyāni hy uttamāni varānane <br />
               tāni siddhyanti deveśi bhairavasya vaco yathā //
                <span class="ref">SvaT_13.7</span></p>
            
            
            <p id="SvaT_13.8">
               athātaḥ sampravakṣyāmi kārikākośamuttamam <br />
               yaṃ jñātvā devadeveśi vicarantīha sādhakāḥ //
                <span class="ref">SvaT_13.8</span></p>
            
            
            <p id="SvaT_13.9*">
               abhimukhakhaḍgani pātitaśūraśiraḥ śoṣitaṃ samādāya /<br />
               raktālaktakalikhitaṃ sādhyatanau mantrayuktamabhidhānam //
                <span class="ref">SvaT_13.9*</span></p>
            
            
            <p id="SvaT_13.10*">
               pretānale sutaptaṃ vidhāya niśi yatkṛte śataṃ japati /<br />
               asurendracakravartinamasurendraguruṃ vā tamānayatyanilavegāt //
                <span class="ref">SvaT_13.10*</span></p>
            
            
            <p id="SvaT_13.11*">
               pretālaktakalikhitaṃ naraśirasi pretavahnisantaptam /<br />
               yamalokādapyacirādānayati balena pūrvavat sādhyam //
                <span class="ref">SvaT_13.11*</span></p>
            
            
            <p id="SvaT_13.12*">
               mṛtanāryā vāmapadādudbaddhāyāstu pāṃsulīṃ samādāya /<br />
               rudhirālaktakarocanayā sādhyatanuṃ mantrasaṃyuktām //
                <span class="ref">SvaT_13.12*</span></p>
            
            
            <p id="SvaT_13.13*">
               khadirānale sutaptāṃ rātryardhe sammukho japaśatena /<br />
               ānayati śacīmahalyāmathavā divasasya śatabhāgāt //
                <span class="ref">SvaT_13.13*</span></p>
            
            
            <p id="SvaT_13.14*">
               udbaddhastrītanuvāmāṅghreḥ pāṃsulīṃ samādāya /<br />
               pretālaktakanijarudhirarocanābhirvilikhya sādhyatanum //
                <span class="ref">SvaT_13.14*</span></p>
            
            
            <p id="SvaT_13.15*">
               pretānale sutaptāṃ śatābhijaptāṃ svanāmamantrayutām /<br />
               kṛtvā yakṣasurāsurapannaganārīḥ samānayatyāśu //
                <span class="ref">SvaT_13.15*</span></p>
            
            
            <p id="SvaT_13.16*">
               nijavāmakare 'laktakarocanayā sādhyanāma parilikhitam /<br />
               mantravidarbhitametajjapaśatayuktaṃ sutāpitaṃ rātrau //
                <span class="ref">SvaT_13.16*</span></p>
            
            
            <p id="SvaT_13.17*">
               khadirānale vidhūme 'suragurumapyānayatyanilavegāt /<br />
               sādhyamabhidhānalikhitaṃ bhūmitale gairikeṇa raktena //
                <span class="ref">SvaT_13.17*</span></p>
            
            
            <p id="SvaT_13.18*">
               gandhodvartitavāmahastena tu tattvabījayuktena /<br />
               ākramya bhūmilikhitaṃ sādhyābhimukho 'rdharātrakāle tu //
                <span class="ref">SvaT_13.18*</span></p>
            
            
            <p id="SvaT_13.19*">
               kṣitipatimapi sāmātyaṃ cānayati nimeṣaśatabhāgāt /<br />
               nṛkapālamadhyalikhitaṃ rocanayā raktamiśrayā sādhyam //
                <span class="ref">SvaT_13.19*</span></p>
            
            
            <p id="SvaT_13.20*">
               nāma ca tasya lalāṭe mantreṇa vidarbhitaṃ samālikhya /<br />
               gandhodakena liptaṃ nṛkapālaṃ vai dvitīyamādāya //
                <span class="ref">SvaT_13.20*</span></p>
            
            
            <p id="SvaT_13.21*">
               kṛtvā kapālasampuṭamatha mṛtasūtreṇa veṣṭayet samyak /<br />
               khadirāṅgārasutaptaṃ sikthakaliptaṃ tu tatpunaḥ kṛtvā //
                <span class="ref">SvaT_13.21*</span></p>
            
            
            <p id="SvaT_13.22*">
               yāvat sikthakametat kapālalagnaṃ vilīyate tāvat /<br />
               surapatimapyākarṣati japaśatayogānnimeṣamātreṇa //
                <span class="ref">SvaT_13.22*</span></p>
            
            
            <p id="SvaT_13.23*">
               bhittau gairikalikhitaṃ mantrārṇavidarbhitaṃ tadabhidhānam /<br />
               sādhyābhimukho rātrau vāmakarākrāntamatha japan kruddhaḥ //
                <span class="ref">SvaT_13.23*</span></p>
            
            
            <p id="SvaT_13.24*">
               kroṅkārāṅkuśayogādānayati surāsurān kṣipram /<br />
               raṇaśastraghātapatitaṃ narapiśitaṃ trimadhusaṃyutaṃ juhuyāt //
                <span class="ref">SvaT_13.24*</span></p>
            
            
            <p id="SvaT_13.25*">
               viparītacakramudrāṃ baddhvā sādhyaṃ tu nikṣipenmadhye /<br />
               sampīḍitakarasampuṭavihvalavaktraṃ karāntare dhyātvā //
                <span class="ref">SvaT_13.25*</span></p>
            
            
            <p id="SvaT_13.26*">
               ānayati mahāpuruṣaṃ kṣitipatimapi divasaśatabhāgāt /<br />
               śitaśastrapātarahitadhvajanaraśīrṣaṃ pragṛhya lakṣamayutam //
                <span class="ref">SvaT_13.26*</span></p>
            
            
            <p id="SvaT_13.27*">
               tatra trirūpagaditaṃ dhāma likhitvābhipūjayedyastu /<br />
               tasya haripavanakamalajadhanadayamendrāḥ sasiddhagandharvāḥ //
                <span class="ref">SvaT_13.27*</span></p>
            
            
            <p id="SvaT_13.28*">
               vividhavarasiddhijātaṃ vidadhati vicitrāstathāparāḥ siddhīḥ /<br />
               vyaktāvyaktaṃ tathā vyaktamavyaktaṃ tu trirūpakam //
                <span class="ref">SvaT_13.28*</span></p>
            
            
            <p id="SvaT_13.29">
               dhāmacārādhayet samyak tatra yastu vicakṣaṇaḥ <br />
               jāyate trividhā siddhir girirājatanūdbhave //
                <span class="ref">SvaT_13.29</span></p>
            
            
            <p id="SvaT_13.30">
               suniścitamateḥ samyag girirājasya tasya vai <br />
               raktacandanadhūliṃ tu rājikāṃ lavaṇaṃ tathā //
                <span class="ref">SvaT_13.30</span></p>
            
            
            <p id="SvaT_13.31">
               pādadhūliṃ tu sādhyasya ekīkṛtya tu peṣayet <br />
               japan svacchandadevaṃ tu nirmathnaṃśca karadvayam //
                <span class="ref">SvaT_13.31</span></p>
            
            
            <p id="SvaT_13.32">
               citāgnau juhuyāccūrṇaṃ cāṇḍālāgnāvathāpi vā <br />
               sādhyasyābhimukho bhūtvā prayogamimamācaret //
                <span class="ref">SvaT_13.32</span></p>
            
            
            <p id="SvaT_13.33">
               śatamekaṃ japedyāvat tāvadākarṣayennṛpam <br />
               vaśamāyāti bhūnātha ātmanā ca dhanena ca //
                <span class="ref">SvaT_13.33</span></p>
            
            
            <p id="SvaT_13.34">
               siddha eṣa prayogastu nānyathā te vadāmyaham <br />
               tāmeva dhūliṃ saṃgṛhya lohacūrṇavimiśritām //
                <span class="ref">SvaT_13.34</span></p>
            
            
            <p id="SvaT_13.35">
               śmaśānacīrake baddhvā saptajaptāṃ catuṣpathe <br />
               nikhanyāṣṭāṅgulaṃ bhūmau ripunāmasamanvitām //
                <span class="ref">SvaT_13.35</span></p>
            
            
            <p id="SvaT_13.36">
               nikṣipedyasya nāmnā tāṃ sa kṣaṇāt stambhito bhavet <br />
               tāmeva dhūliṃ saṃgṛhya pañcakonmattasaṃyutām //
                <span class="ref">SvaT_13.36</span></p>
            
            
            <p id="SvaT_13.37">
               baddhvā tāṃ pretavastreṇa ripunāmasamanvitām <br />
               śatajaptāṃ tu tāṃ kṛtvā śmaśāne nikhaned drutam //
                <span class="ref">SvaT_13.37</span></p>
            
            
            <p id="SvaT_13.38">
               bhavatyunmattakaḥ sādhya uddhṛtāyāṃ tu mucyate <br />
               uddhṛtaṃ vastramādāya kṣīreṇa pariśodhayet //
                <span class="ref">SvaT_13.38</span></p>
            
            
            <p id="SvaT_13.39">
               pratyānayanametaddhi siddhameva na saṃśayaḥ <br />
               atha raktāśvamārasya kusumāni samāharet //
                <span class="ref">SvaT_13.39</span></p>
            
            
            <p id="SvaT_13.40">
               śatamaṣṭottaraṃ teṣāṃ śatajaptaṃ tu kārayet <br />
               sakṛjjaptena puṣpeṇa liṅgamūrdhani tāḍayet //
                <span class="ref">SvaT_13.40</span></p>
            
            
            <p id="SvaT_13.41">
               evaṃ dine dine kuryād daśāhaṃ susamāhitaḥ <br />
               tatastvekādaśaitāni saṃgṛhya kusumāni tu //
                <span class="ref">SvaT_13.41</span></p>
            
            
            <p id="SvaT_13.42">
               mahānadīṃ tato gatvā tatraikaikaṃ pravāhayet <br />
               ānupūrvyeṇa sarvāṇi sakṛjjaptvā tu mantravit //
                <span class="ref">SvaT_13.42</span></p>
            
            
            <p id="SvaT_13.43">
               yatteṣāṃ paścimaṃ puṣpaṃ pratisrotaḥ prayāti hi <br />
               tadgṛhītvāmbusammiśraṃ dantairaspṛṣṭamāpibet //
                <span class="ref">SvaT_13.43</span></p>
            
            
            <p id="SvaT_13.44">
               tato 'śvamārakusumaṃ raktaṃ vai śatamantritam <br />
               tarjanyagre tu tatkṛtvā aṅguṣṭhenākramed budhaḥ //
                <span class="ref">SvaT_13.44</span></p>
            
            
            <p id="SvaT_13.45">
               bhrāmayet savyataḥ puṣpaṃ yasya nāmnā tu mantravit <br />
               svacchandaṃ japamānastu tamākarṣayate drutam <br />
               apasavyaṃ bhrāmayitvā punastasya visarjanam //
                <span class="ref">SvaT_13.45</span></p>
            
            
            <p>iti svacchandatantre trayodaśaḥ paṭalaḥ</p>
            
            </div>
         
         <div id="d1e69764">
            śrībhairava uvāca
            
            <p id="SvaT_14.1">
               mudrāṇaṃ lakṣaṇaṃ vakṣye asmiṃstantre yathāsthitam <br />
               uttānamañjaliṃ kṛtvā kapālaṃ parikīrtitam //
                <span class="ref">SvaT_14.1</span></p>
            
            
            <p id="SvaT_14.2">
               tiryakkṛtvā karaṃ vāmaṃ kaniṣṭhādyaṅgulitrayam <br />
               aṅguṣṭhenākrameddevi ṛjvīṃ kṛtvā pradeśinīm //
                <span class="ref">SvaT_14.2</span></p>
            
            
            <p id="SvaT_14.3">
               parāṅmukhaṃ karaṃ kṛtvā skandhadeśe niveśayet <br />
               khaṭvāṅgaṃ kīrtitaṃ hyetat khaḍgamudrāṃ nibodha me //
                <span class="ref">SvaT_14.3</span></p>
            
            
            <p id="SvaT_14.4">
               aṅguṣṭhenākrameddevi sakaniṣṭhāmanāmikām <br />
               madhyamāṃ tarjanīṃ cordhvaṃ khaḍgamudrā prakīrtitā //
                <span class="ref">SvaT_14.4</span></p>
            
            
            <p id="SvaT_14.5">
               muṣṭiṃ baddhvā kaniṣṭhāṃ ca prasāryeta varānane <br />
               ātmanaḥ sammukhaṃ kṛtvā spharaste kathito mayā //
                <span class="ref">SvaT_14.5</span></p>
            
            
            <p id="SvaT_14.6">
               muṣṭiṃ baddhvā tu deveśi tarjanyūrdhvaṃ tu kuñcayet <br />
               aṅkuśaḥ kathito hyeṣa pāśamudrāṃ nibodha me //
                <span class="ref">SvaT_14.6</span></p>
            
            
            <p id="SvaT_14.7">
               tarjanīṃ vartulāṃ kṛtvā mūle 'ṅguṣṭhasya yojayet <br />
               pāśastu kathito hyeṣa duṣṭajālanibandhakaḥ //
                <span class="ref">SvaT_14.7</span></p>
            
            
            <p id="SvaT_14.8">
               muṣṭiṃ baddhvā varārohe samprasārya pradeśinīm <br />
               nārācastu samākhyātaḥ samāsāttava bhairavi //
                <span class="ref">SvaT_14.8</span></p>
            
            
            <p id="SvaT_14.9">
               muṣṭiṃ baddhvā prasāryeta tarjanyaṅguṣṭhakaṃ priye <br />
               agre nikuñcayet kiñcit pinākaṃ parikīrtitam //
                <span class="ref">SvaT_14.9</span></p>
            
            
            <p id="SvaT_14.10">
               agraprasārito hastaḥ śliṣṭaśākho varānane <br />
               parāṅmukhaṃ tu taṃ kṛtvā tv abhayaḥ parikīrtitaḥ //
                <span class="ref">SvaT_14.10</span></p>
            
            
            <p id="SvaT_14.11">
               vāmaṃ bhujaṃ prasāryaiva jānūpari niveśayet <br />
               prasṛtaṃ darśayeddevi varaḥ sarvārthasādhakaḥ //
                <span class="ref">SvaT_14.11</span></p>
            
            
            <p id="SvaT_14.12">
               ghaṇṭākāraṃ karaṃ vāmaṃ kṛtvā caiva tvadhomukham <br />
               dakṣahastasya tarjanyā ghṛṣed ghaṇṭā prakīrtitā //
                <span class="ref">SvaT_14.12</span></p>
            
            
            <p id="SvaT_14.13">
               kaniṣṭhikāṃ samākrāmed aṅguṣṭhena samāhitaḥ <br />
               prasārya cāṅgulīstisras triśūlaṃ parikīrtitam //
                <span class="ref">SvaT_14.13</span></p>
            
            
            <p id="SvaT_14.14">
               daṇḍo vai muṣṭibandhena vajramudraṃ nibodha me <br />
               vāmahastamadhaḥ kṛtvā uttānaṃ tu samāhitaḥ //
                <span class="ref">SvaT_14.14</span></p>
            
            
            <p id="SvaT_14.15">
               dakṣaṃ cādhomukhaṃ kṛtvā tv aṅguṣṭhaṃ ca kaniṣṭhikām <br />
               ubhayorapi saṅghṛṣya vajramudrāṃ pradarśayet //
                <span class="ref">SvaT_14.15</span></p>
            
            
            <p id="SvaT_14.16">
               ḍamaruṃ muṣṭibandhena dakṣahastasya suvrate <br />
               suṣireṇa samāyuktaṃ darśayettu varānane //
                <span class="ref">SvaT_14.16</span></p>
            
            
            <p id="SvaT_14.17">
               mudgaraṃ tu pravakṣyāmi hastau dvau samprasārayet <br />
               mudgaraḥ kathito hyeṣa vallakīṃ ca nibodha me //
                <span class="ref">SvaT_14.17</span></p>
            
            
            <p id="SvaT_14.18">
               hastau prasārayeddevi uttānau tu samāhitaḥ <br />
               anāme kuñcayitvā tu vīṇāmudrā prakīrtitā //
                <span class="ref">SvaT_14.18</span></p>
            
            
            <p id="SvaT_14.19">
               prasārayedaṅgulīstu kaniṣṭhānāmamadhyamāḥ <br />
               aṅguṣṭhenākramedādyāṃ paraśuḥ samudāhṛtāḥ //
                <span class="ref">SvaT_14.19</span></p>
            
            
            <p id="SvaT_14.20">
               etā mudrā mahādevi bhairavasya pradarśayet <br />
               āvāhane nirodhe ca tathā caiva visarjane //
                <span class="ref">SvaT_14.20</span></p>
            
            
            <p id="SvaT_14.21">
               kapālaṃ caiva khaṭvāṅgam anukteṣu pradarśayet <br />
               kapālaṃ dhavalaṃ jñeyaṃ khaṭvāṅgaṃ ca tathaiva hi //
                <span class="ref">SvaT_14.21</span></p>
            
            
            <p id="SvaT_14.22">
               triśūlaṃ caiva nārācaṃ khaḍgo nīlotpalaprabhaḥ <br />
               spharaṃ raktaṃ pinākaṃ ca kṛṣṇaṃ samparikīrtitam //
                <span class="ref">SvaT_14.22</span></p>
            
            
            <p id="SvaT_14.23">
               ghaṇṭā hemaprabhā jñeyāṅ kuśo marakataprabhaḥ <br />
               pāśo bhinnāñjananibhaḥ sphaṭikābho 'bhayaḥ smṛtaḥ //
                <span class="ref">SvaT_14.23</span></p>
            
            
            <p id="SvaT_14.24">
               varaścittaprasādena dhyātavyo varavarṇini <br />
               ḍamaruṃ hemasaṅkāśaṃ vīṇāṃ caitatsamaprabhām //
                <span class="ref">SvaT_14.24</span></p>
            
            
            <p id="SvaT_14.25">
               daṇḍaṃ raktaṃ vijānīyād vajraṃ pītaṃ vicintayet <br />
               rājāvartanibho devi mudgaraḥ paraśustathā //
                <span class="ref">SvaT_14.25</span></p>
            
            
            <p id="SvaT_14.26">
               mudrāpīṭhaṃ samākhyātaṃ caturvargaphalodayam <br />
               praṇavāsanamārūḍhā oṃkārādyā varānane //
                <span class="ref">SvaT_14.26</span></p>
            
            
            <p id="SvaT_14.27">
               svanāmakṛtavinyāsā namaskārāvasānikāḥ <br />
               sādhayanti mahādevi phalāni vividhāni tu //
                <span class="ref">SvaT_14.27</span></p>
            
            
            <p id="SvaT_14.28">
               nirvighnakaraṇaṃ khyātaṃ mudrāṇāṃ lakṣaṇaṃ priye <br />
               veditavyaṃ prayatnena sādhitavyaṃ mahātmanā //
                <span class="ref">SvaT_14.28</span></p>
            
            
            <p>iti svacchandatantre caturdaśaḥ paṭalaḥ</p>
            
            </div>
         
         <div id="d1e70309">
            śrībhairava uvāca
            
            <p id="SvaT_15.1">
               japadhyānādiyuktasya caryāvratadharasya ca <br />
               chummakāḥ sampravakṣyāmi sādhakasya varānane //
                <span class="ref">SvaT_15.1</span></p>
            
            
            <p id="SvaT_15.2">
               bhairavastu smṛto dhāma sarvadastu guruḥ smṛtaḥ <br />
               sādhakastu girirjñeyaḥ putrako vimalaḥ smṛtaḥ //
                <span class="ref">SvaT_15.2</span></p>
            
            
            <p id="SvaT_15.3">
               samayī kāntadehastu bhaginyo baladarpitāḥ <br />
               madyaṃ tu harṣaṇaṃ jñeyaṃ muditā tu surā smṛtā //
                <span class="ref">SvaT_15.3</span></p>
            
            
            <p id="SvaT_15.4">
               matysā jalacarā jñeyā māṃsaṃ ca balavardhanam <br />
               jātaṃ prarūḍhamityāhur mṛtaṃ caiva parāṅmukham //
                <span class="ref">SvaT_15.4</span></p>
            
            
            <p id="SvaT_15.5">
               raktaṃ tvamṛtamityāhuḥ padmanālo 'ntrasañcayaḥ <br />
               śukraṃ candraḥ samākhyātaḥ snāyuḥ sūtraṃ prakīrtitam //
                <span class="ref">SvaT_15.5</span></p>
            
            
            <p id="SvaT_15.6">
               śmaśānaṃ ḍāmaraṃ jñeyaṃ rākṣasastu bhayaṅkaraḥ <br />
               piśāco romajananaḥ ruhā jñeyā rajasvalā //
                <span class="ref">SvaT_15.6</span></p>
            
            
            <p id="SvaT_15.7">
               rātriṃ vai cchādikāṃ viddhi prakāśaśca dinaṃ bhavet <br />
               nayane cañcale jñeye jihvāṃ saṃgrāhikāṃ viduḥ //
                <span class="ref">SvaT_15.7</span></p>
            
            
            <p id="SvaT_15.8">
               karau dhanakarau jñeyau pādau sahacarau viduḥ <br />
               liṅgaṃ santoṣajananaṃ bhagaḥ prītivivardhanaḥ //
                <span class="ref">SvaT_15.8</span></p>
            
            
            <p id="SvaT_15.9">
               śastraṃ vibhāgajananaṃ kartarī kāryasādhikā <br />
               dūtī saṃvāhikā jñeyā dhūpo hlādana ucyate //
                <span class="ref">SvaT_15.9</span></p>
            
            
            <p id="SvaT_15.10">
               gandhaḥ santoṣajanano rājāno dhārakāḥ smṛtāḥ <br />
               paśurvibodhako jñeyaś carukaḥ sārvakāmikaḥ //
                <span class="ref">SvaT_15.10</span></p>
            
            
            <p id="SvaT_15.11">
               annaṃ sādhanamityuktaṃ vasā maṇḍamihocyate <br />
               diśāṃ mukhaṃ tu śravaṇaṃ tvak ca saṃvedanī smṛtā //
                <span class="ref">SvaT_15.11</span></p>
            
            
            <p id="SvaT_15.12">
               ghrāṇaṃ susthitamityuktaṃ mukhaṃ tu pravicārakam <br />
               paśu pracāro vijñeyaḥ mātā dhātrīti kathyate //
                <span class="ref">SvaT_15.12</span></p>
            
            
            <p id="SvaT_15.13">
               pitaraṃ sṛṣṭikartāraṃ bhrātaraṃ pālakaṃ viduḥ <br />
               bhaginī śubhakarī jñeyā sakhī sarvārthasādhikā //
                <span class="ref">SvaT_15.13</span></p>
            
            
            <p id="SvaT_15.14">
               mitraṃ guṇānāṃ jananaṃ guṇanāśaṃ ripuṃ viduḥ <br />
               chit sphijau kīrtito devi dṛṣṭiścakṣuḥ prakīrtitam //
                <span class="ref">SvaT_15.14</span></p>
            
            
            <p id="SvaT_15.15">
               daśanāḥ khaṇḍakā jñeyā ādhāra udaraṃ smṛtam <br />
               hṛdayaṃ guhyamityuktaṃ kaṭhinaṃ tvasthi viddhi hi //
                <span class="ref">SvaT_15.15</span></p>
            
            
            <p id="SvaT_15.16">
               medo vasāṃ vijānīyāt majjā puṣṭikaraḥ smṛtaḥ <br />
               viṣṭhāṃ vidūṣikāṃ viddhi mūtraṃ snāva ihocyate //
                <span class="ref">SvaT_15.16</span></p>
            
            
            <p id="SvaT_15.17">
               kāleyakaṃ tu kusumaṃ dhūmaṃ dhṛtikaraṃ viduḥ <br />
               melakaṃ caiva saṅghātaḥ putraḥ soddyotakaḥ smṛtaḥ //
                <span class="ref">SvaT_15.17</span></p>
            
            
            <p id="SvaT_15.18">
               duhitā hlādikā jñeyā kṣubdhaṃ vai calitaṃ viduḥ <br />
               dūṣako jāra ityuktaḥ pītaṃ vanditameva ca //
                <span class="ref">SvaT_15.18</span></p>
            
            
            <p id="SvaT_15.19">
               bhakṣitaṃ prāptamityāhuś charditaṃ vikṛtīkṛtam <br />
               dūṣitaṃ karṣitaṃ jñeyaṃ sammataṃ samayaṃ viduḥ //
                <span class="ref">SvaT_15.19</span></p>
            
            
            <p id="SvaT_15.20">
               mahallo rakṣako jñeyaś chagalastu kaniṣṭhakaḥ <br />
               vinayo dehakarma syāt sādhanaṃ tu japaḥ smṛtaḥ //
                <span class="ref">SvaT_15.20</span></p>
            
            
            <p id="SvaT_15.21">
               homitaṃ siddhijananaṃ vibhāgo rocakaḥ smṛtaḥ <br />
               kadambaṃ vṛndamityāhur viralo 'śliṣṭa ucyate //
                <span class="ref">SvaT_15.21</span></p>
            
            
            <p id="SvaT_15.22">
               vimalaḥ śiṣya ityukta icchā cājñā prakīrtitā <br />
               devatādarśanaṃ yattat labdhaṃ śastrahataṃ viduḥ //
                <span class="ref">SvaT_15.22</span></p>
            
            
            <p id="SvaT_15.23">
               niśācaro biḍālaḥ syāt nakhinaśca vidārakāḥ <br />
               ānītaṃ sāritaṃ jñeyaṃ rakṣitaṃ pihitaṃ tathā //
                <span class="ref">SvaT_15.23</span></p>
            
            
            <p id="SvaT_15.24">
               śikhāṃ saṃspṛśate yā tu sā tu śaktiṃ vinirdiśet <br />
               śiraḥ pradarśayedyā tu sā ca binduṃ vinirdiśet //
                <span class="ref">SvaT_15.24</span></p>
            
            
            <p id="SvaT_15.25">
               lalāṭaṃ darśayedyā tu īśvaraṃ sā vinirdiśet <br />
               tālukaṃ darśayedyā tu tayā rudraḥ prakīrtitaḥ //
                <span class="ref">SvaT_15.25</span></p>
            
            
            <p id="SvaT_15.26">
               jihvāṃ pradarśayedyā tu vidyāṃ sātha vinirdiśet <br />
               sapta koṭayastu mantrāṇāṃ tasyā jñeyāstu suvrate //
                <span class="ref">SvaT_15.26</span></p>
            
            
            <p id="SvaT_15.27">
               ghaṇṭikāṃ darśayedyā tu tasyānantaḥ pradarśitaḥ <br />
               kaṇṭhaṃ tu saṃspṛśeyā sā kālatattvaṃ vinirdiśet //
                <span class="ref">SvaT_15.27</span></p>
            
            
            <p id="SvaT_15.28">
               hṛtpadmaṃ darśayedyā tu puruṣaṃ sā vinirdiśet <br />
               nābhiṃ pradarśayedyā tu prakṛtiṃ sā vinirdiśet //
                <span class="ref">SvaT_15.28</span></p>
            
            
            <p id="SvaT_15.29">
               tasyādhastād buddhitattvaṃ yadi syāddarśanaṃ priye <br />
               yadā guhyaṃ spṛśeddevi ahaṃkāro 'dhidaivatam //
                <span class="ref">SvaT_15.29</span></p>
            
            
            <p id="SvaT_15.30">
               kaṭiṃ sandarśayedyā tu vyoma tatrādhidhaivatam <br />
               ūrukau darśayeddevi pavanaṃ sā vinirdiśet //
                <span class="ref">SvaT_15.30</span></p>
            
            
            <p id="SvaT_15.31">
               jānunī darśayedyā tu tayā tejaḥ prakīrtitam <br />
               jaṅghe pradarśayedyā tu varuṇaṃ sā vinirdiśet //
                <span class="ref">SvaT_15.31</span></p>
            
            
            <p id="SvaT_15.32">
               śarīraṃ darśayeddevi sarvavedamayaṃ priye <br />
               pūjāgnijapayuktasya dhyānayuktasya mantriṇaḥ //
                <span class="ref">SvaT_15.32</span></p>
            
            
            <p id="SvaT_15.33">
               samayācārayuktasya kālāṃśakavidaḥ priye <br />
               kriyopetasya deveśi yoginyastu varapradāḥ //
                <span class="ref">SvaT_15.33</span></p>
            
            
            <p id="SvaT_15.34">
               darśayanti mahādhvānaṃ nānābhogasamanvitam <br />
               girirājasya deveśi yaṃ gatvā phalamaśnute //
                <span class="ref">SvaT_15.34</span></p>
            
            
            <p id="SvaT_15.35">
               bhairaveṇa samājñaptāḥ śaktayastu varānane <br />
               anyāśca siddhīrvividhā adhamā madhyamottamāḥ //
                <span class="ref">SvaT_15.35</span></p>
            
            
            <p id="SvaT_15.36">
               anyatantrasamutthāśca sādhayanti na saṃśayaḥ <br />
               evaṃ saṃkṣepataḥ proktaṃ melakaṃ tu varānane //
                <span class="ref">SvaT_15.36</span></p>
            
            
            <p id="SvaT_15.37">
               satatābhyāsayogena dadate carukaṃ svakam <br />
               yasya samprāśanāddevi vīreśasadṛśo bhavet //
                <span class="ref">SvaT_15.37</span></p>
            
            
            <p id="SvaT_15.38">
               tasmād dhyānārcane homaṃ japam ca varavarṇini <br />
               kurvanti bhāvitātmānas tataḥ siddhyanti mantriṇaḥ //
                <span class="ref">SvaT_15.38</span></p>
            
            <p>iti svacchandatantre pañcadaśaḥ paṭalaḥ</p>
            
            </div>
         
         </div>
   </body>
</html>