<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Toḍalatantra (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Toḍalatantra</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_toDalatantra.xml">sa_toDalatantra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Oliver Hellwig</p>
      <p class="noindent"><b>Contribution: </b>Oliver Hellwig</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Gopinath Kaviraj in: Tantrasamgraha, vol. 2, Varanasi : Varanaseya Sanskrit Vishvavidyalaya
            1970 (Yogatantra-Granthamala, 4).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/saiva/todaltau.htm">todaltau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Todalatantra
            <br />Based on the ed. by Gopinath Kaviraj in: Tantrasamgraha, vol. 2,
            <br />Varanasi : Varanaseya Sanskrit Vishvavidyalaya 1970
            <br />(Yogatantra-Granthamala, 4)
            <br />
            <br />Input by Oliver Hellwig
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         <div id="d1e574">
            
            <h3>Toḍalatantra, Prathamaḥ paṭalaḥ</h3>
            
            śrīdevy uvāca
            
            <p id="ToT_1.1">
               brūhi me jagatāṃ nātha sarvavidyāmaya prabho <br />
               mahāvidyāsu sarvāsu pūjyāsu bhuvanatraye //
                <span class="ref">ToT_1.1</span></p>
            
            
            <p id="ToT_1.2">
               etāsāṃ dakṣiṇe bhāge nānārūpaṃ pinākadhṛk <br />
               pṛthak pṛthak mahādeva kathayasva mayi prabho //
                <span class="ref">ToT_1.2</span></p>
            
            śrīśiva uvāca
            
            <p id="ToT_1.3">
               śṛṇu cārvaṅgi subhage kālikāyāśca bhairavam <br />
               mahākālaṃ dakṣiṇāyā dakṣabhāge prapūjayet //
                <span class="ref">ToT_1.3</span></p>
            
            
            <p id="ToT_1.4">
               mahākālena vai sārdhaṃ dakṣiṇā ramate sadā <br />
               tārāyā dakṣiṇe bhāge akṣobhyaṃ paripūjayet //
                <span class="ref">ToT_1.4</span></p>
            
            
            <p id="ToT_1.5">
               samudramathane devi kālakūṭaṃ samutthitam <br />
               sarve devāḥ sadārāśca mahākṣobham avāpnuyuḥ //
                <span class="ref">ToT_1.5</span></p>
            
            
            <p id="ToT_1.6">
               kṣobhādirahitaṃ yasmāt pītaṃ hālāhalaṃ viṣam <br />
               ata eva maheśāni akṣobhyaḥ parikīrtitaḥ //
                <span class="ref">ToT_1.6</span></p>
            
            
            <p id="ToT_1.7">
               tena sārdhaṃ mahāmāyā tāriṇī ramate sadā <br />
               mahātripurasundaryā dakṣiṇe pūjayecchivam //
                <span class="ref">ToT_1.7</span></p>
            
            
            <p id="ToT_1.8">
               pañcavaktraṃ trinetraṃ ca prativaktre sureśvari <br />
               tena sārdhaṃ mahādevī sadā kāmakutūhalā //
                <span class="ref">ToT_1.8</span></p>
            
            
            <p id="ToT_1.9">
               ata eva maheśāni pañcamīti prakīrtitā <br />
               śrīmadbhuvanasundaryā dakṣiṇe tryambakaṃ yajet //
                <span class="ref">ToT_1.9</span></p>
            
            
            <p id="ToT_1.10">
               svarge martye ca pātāle yā cādyā bhuvaneśvarī <br />
               etāsu ramate yena tryambakastena kathyate //
                <span class="ref">ToT_1.10</span></p>
            
            
            <p id="ToT_1.11">
               saśaktiśca samākhyātaḥ sarvatantraprapūjitaḥ <br />
               bhairavyā dakṣiṇe bhāge dakṣiṇāmūrtisaṃjñakam //
                <span class="ref">ToT_1.11</span></p>
            
            
            <p id="ToT_1.12">
               pūjayet parayatnena pañcavaktraṃ tameva hi <br />
               chinnamastādakṣiṇāṃśe kabandhaṃ pūjayecchivam //
                <span class="ref">ToT_1.12</span></p>
            
            
            <p id="ToT_1.13">
               kabandhapūjanāddevi sarvasiddhīśvaro bhavet <br />
               dhūmāvatī mahāvidyā vidhavārūpadhāriṇī //
                <span class="ref">ToT_1.13</span></p>
            
            
            <p id="ToT_1.14">
               vagalāyā dakṣabhāge ekavaktraṃ prapūjayet <br />
               mahārudreti vikhyātaṃ jagatsaṃhārakārakam //
                <span class="ref">ToT_1.14</span></p>
            
            
            <p id="ToT_1.15">
               mātaṃgīdakṣiṇāṃśe ca mataṃgaṃ pūjayecchivam <br />
               tameva dakṣiṇāmūrtiṃ jagadānandarūpakam //
                <span class="ref">ToT_1.15</span></p>
            
            
            <p id="ToT_1.16">
               kamalāyā dakṣiṇāṃśe viṣṇurūpaṃ sadāśivam <br />
               pūjayet parameśāni sa siddho nātra saṃśayaḥ //
                <span class="ref">ToT_1.16</span></p>
            
            
            <p id="ToT_1.17">
               pūjayedannapūrṇāyā dakṣiṇe brahmarūpakam <br />
               mahāmokṣapradaṃ devaṃ daśavaktraṃ maheśvaram //
                <span class="ref">ToT_1.17</span></p>
            
            
            <p id="ToT_1.18">
               durgāyā dakṣiṇe deśe nāradaṃ paripūjayet <br />
               nākāraḥ sṛṣṭikartā ca dakāraḥ pālakaḥ sadā //
                <span class="ref">ToT_1.18</span></p>
            
            
            <p id="ToT_1.19">
               rephaḥ saṃhārarūpatvān nāradaḥ parikīrtitaḥ <br />
               anyāsu sarvavidyāsu ṛṣir yaḥ parikīrtitaḥ //
                <span class="ref">ToT_1.19</span></p>
            
            
            <p id="ToT_1.20">
               sa eva tasyā bhartā ca dakṣabhāge prapūjayet <br />
               śrīdevī uvāca
               yā cādyā paramā vidyā dvitīyā bhairavī parā <br />
               trailokyajananī nityā sā kathaṃ śavavāhanā //
                <span class="ref">ToT_1.20</span></p>
            
            śrīśiva uvāca
            
            <p id="ToT_1.21">
               yā cādyā parameśāni svayaṃ kālasvarūpiṇī <br />
               śrīśivasya hṛdambhoje sthitā saṃhārarūpiṇī //
                <span class="ref">ToT_1.21</span></p>
            
            
            <p id="ToT_1.22">
               ata eva mahākālo jagatsaṃhārakārakaḥ <br />
               saṃhārarūpiṇī kālī yadā vyaktasvarūpiṇī //
                <span class="ref">ToT_1.22</span></p>
            
            
            <p id="ToT_1.23">
               tadaiva sahasā devi śavarūpaḥ sadāśivaḥ <br />
               tatkṣaṇāc cañcalāpāṅgi sā devī śavavāhanā //
                <span class="ref">ToT_1.23</span></p>
            
            śrīdevī uvāca
            
            <p id="ToT_1.24">
               śavarūpo mahādeva mṛtadehaḥ sadāśivaḥ <br />
               mṛtadehaṃ mahādeva salilaṃ vā kathaṃ nahi //
                <span class="ref">ToT_1.24</span></p>
            
            śrīśiva uvāca
            
            <p id="ToT_1.25">
               yasmin vyaktā mahākālī śaktihīnaḥ sadāśivaḥ <br />
               śaktyā yukto yadā devi tadaiva śivarūpakaḥ <br />
               śaktihīnaḥ śavaḥ sākṣāt puruṣatvaṃ na muñcati //
                <span class="ref">ToT_1.25</span></p>
            
            </div>
         
         <div id="d1e1087">
            
            <h3>Toḍalatantra, Dvitīyaḥ paṭalaḥ</h3>
            śrīśiva uvāca
            
            <p id="ToT_2.1">
               śṛṇu devi pravakṣyāmi yogasāraṃ samāsataḥ <br />
               ūrdhvamūlam adhaḥśākhaṃ vṛkṣākāraṃ kalevaram //
                <span class="ref">ToT_2.1</span></p>
            
            
            <p id="ToT_2.2">
               brahmāṇḍe yāni tīrthāni tāni santi kalevare <br />
               bṛhadbrahmāṇḍaṃ yadrūpaṃ tadrūpaṃ kṣudrarūpakam //
                <span class="ref">ToT_2.2</span></p>
            
            
            <p id="ToT_2.3">
               brahmāṇḍe vartate tīrthaṃ sārdhakoṭitrayātmakam <br />
               dvisaptatisahasrāṇi prakāśaṃ vīravandite //
                <span class="ref">ToT_2.3</span></p>
            
            
            <p id="ToT_2.4">
               caturdaśaṃ tu tanmadhye tanmadhye tritayaṃ śubham <br />
               tanmadhye parameśāni mahādhīrā ca muktidā //
                <span class="ref">ToT_2.4</span></p>
            
            
            <p id="ToT_2.5">
               vāsukī yā mahāmāyā bhujagākārarūpiṇī <br />
               sārdhatrivalayākārā pātālatalavāsinī //
                <span class="ref">ToT_2.5</span></p>
            
            
            <p id="ToT_2.6">
               saptasvargaṃ pareśāni krameṇa śṛṇu sādaram <br />
               bhūrlokaṃ ca bhuvarlokaṃ svarlokaṃ mahasaṃ tathā //
                <span class="ref">ToT_2.6</span></p>
            
            
            <p id="ToT_2.7">
               janalokaṃ tapaścaiva satyalokaṃ varānane <br />
               saptasvargamidaṃ bhadre pātālaṃ śṛṇu yatnataḥ //
                <span class="ref">ToT_2.7</span></p>
            
            
            <p id="ToT_2.8">
               atalaṃ vitalaṃ caiva sutalaṃ ca talātalam <br />
               mahātalaṃ ca pātālaṃ rasātalamataḥ param //
                <span class="ref">ToT_2.8</span></p>
            
            
            <p id="ToT_2.9">
               rasātalācca satyāntaṃ mahādhīrā pratiṣṭhitā <br />
               merumadhyasthitā nāḍī mahādhīrā ca muktidā //
                <span class="ref">ToT_2.9</span></p>
            
            
            <p id="ToT_2.10">
               satyaloke mahāviṣṇuṃ śivaṃ brahmāṇḍasaṃjñakam <br />
               tasya saṃdarśanārthāya vāsukī vyākulā sadā //
                <span class="ref">ToT_2.10</span></p>
            
            
            <p id="ToT_2.11">
               svargaṣaṭkaṃ bhedayitvā utthitā vāsukī yadā <br />
               sarvāḥ samudragāminya ūrdhvasrotā bhavanti hi //
                <span class="ref">ToT_2.11</span></p>
            
            
            <p id="ToT_2.12">
               evaṃ krameṇa deveśi śarīre nāḍayaḥ sthitāḥ <br />
               iḍā ca piṅgalā caiva suṣumṇā madhyavartinī //
                <span class="ref">ToT_2.12</span></p>
            
            
            <p id="ToT_2.13">
               nāḍīdvayena deveśi samīraṃ pūrayed yadi <br />
               tatastu prāṇamantreṇa kuṇḍalī ca kramaṃ caret //
                <span class="ref">ToT_2.13</span></p>
            
            
            <p id="ToT_2.14">
               sahasrāre mahāpadme nitye cāvyayapaṅkaje <br />
               trāsayuktā kuṇḍalinī praviśennityamandiram //
                <span class="ref">ToT_2.14</span></p>
            
            
            <p id="ToT_2.15">
               sarvāḥ pātālagāminya ūrdhvasrotā bhavanti hi <br />
               etasmin samaye devi varṇamālāṃ vicintayet //
                <span class="ref">ToT_2.15</span></p>
            
            
            <p id="ToT_2.16">
               aṣṭottaraśataṃ mūlamantraṃ jñānena saṃjapet <br />
               ānayettena mārgeṇa mūlādhāre punaḥ sudhīḥ //
                <span class="ref">ToT_2.16</span></p>
            
            
            <p id="ToT_2.17">
               ṣaṭcakradevatāstatra saṃtarpyāmṛtadhārayā <br />
               athānyat sampravakṣyāmi yonimudrāsanaṃ priye //
                <span class="ref">ToT_2.17</span></p>
            
            
            <p id="ToT_2.18">
               upaviśyāsane mantrī prāṅmukho vāpyudaṅmukhaḥ <br />
               jānudvayaṃ karābhyāṃ ca prakuryād dṛḍhabandhanam //
                <span class="ref">ToT_2.18</span></p>
            
            
            <p id="ToT_2.19">
               ṛjukāyena deveśi ājānu nāsikāṃ nayet <br />
               prāṇamantreṇa deveśi samīraṃ bahuyatnataḥ //
                <span class="ref">ToT_2.19</span></p>
            
            
            <p id="ToT_2.20">
               pūrayet parameśāni kiṃcid vāyuṃ na recayet <br />
               ṛjukāyaṃ pareśāni viparītaṃ prayatnataḥ //
                <span class="ref">ToT_2.20</span></p>
            
            
            <p id="ToT_2.21">
               pūrvoktenaiva vidhinā aṣṭottaraśataṃ japet <br />
               ṣaṭcakradevatāstatra saṃtarpyāmṛtadhārayā //
                <span class="ref">ToT_2.21</span></p>
            
            
            <p id="ToT_2.22">
               ānayettena mārgeṇa mūlādhāre varānane <br />
               aśeṣarogaśamanaṃ yonimudrāsanaṃ priye //
                <span class="ref">ToT_2.22</span></p>
            
            
            <p id="ToT_2.23">
               bahu kiṃ kathyate devi mahāvyādhivināśanam <br />
               bahu kiṃ kathyate devi mantracaitanyakāraṇam //
                <span class="ref">ToT_2.23</span></p>
            
            
            <p id="ToT_2.24">
               ātmasākṣātkarī mudrā mahāmokṣapradāyinī <br />
               śatavaktraṃ yadi bhavet tadā vaktuṃ na śakyate //
                <span class="ref">ToT_2.24</span></p>
            
            
            <p id="ToT_2.25">
               pañcavaktreṇa deveśi kiṃ mayā kathyate'dhunā <br />
               kuṣṭharogaviśiṣṭo'pi sa bhavet kāmarūpakaḥ //
                <span class="ref">ToT_2.25</span></p>
            
            </div>
         
         <div id="d1e1572">
            
            <h3>Toḍalatantra, Tṛtīyaḥ paṭalaḥ</h3>
            śrīdevī uvāca
            
            <p id="ToT_3.1">
               devadeva mahādeva saṃsārārṇavatāraka <br />
               baddhayoniṃ mahāmudrāṃ kathayasva dayānidhe //
                <span class="ref">ToT_3.1</span></p>
            
            śrīśiva uvāca
            
            <p id="ToT_3.2">
               śṛṇu devi pravakṣyāmi baddhayoniṃ samāsataḥ <br />
               upaviśyāsane mantrī prāṅmukho vāpyudaṅmukhaḥ //
                <span class="ref">ToT_3.2</span></p>
            
            
            <p id="ToT_3.3">
               gudacchidre maheśāni svaliṅgāgraṃ niveśayet <br />
               śrotre caiva tathā netre nāsāyāṃ ca tato mukhe //
                <span class="ref">ToT_3.3</span></p>
            
            
            <p id="ToT_3.4">
               aṅguṣṭhādi maheśāni krameṇa yojayet sudhīḥ <br />
               nāsikāyāṃ mukhe caiva samīraṃ bahuyatnataḥ //
                <span class="ref">ToT_3.4</span></p>
            
            
            <p id="ToT_3.5">
               pūrayet parameśāni kiṃcid api na recayet <br />
               śabdapratyakṣatāṃ kṛtvā varṇamālāṃ vicintayet //
                <span class="ref">ToT_3.5</span></p>
            
            
            <p id="ToT_3.6">
               aṣṭottaraśataṃ mūlamantraṃ tu prajapet sudhīḥ <br />
               so 'haṃmantreṇa deveśi ānayettena vartmanā //
                <span class="ref">ToT_3.6</span></p>
            
            
            <p id="ToT_3.7">
               ṣaṭcakradevatāstatra saṃtarpyāmṛtadhārayā <br />
               kṛte phalaṃ maheśāni kathayiṣyāmi te 'naghe //
                <span class="ref">ToT_3.7</span></p>
            
            śrīpārvatī uvāca
            
            <p id="ToT_3.8">
               vada īśāna sarvajña sarvatattvavidāṃ vara <br />
               mantramārgeṇa deveśa kālikāyāḥ sudurlabham //
                <span class="ref">ToT_3.8</span></p>
            
            śrīśiva uvāca
            
            <p id="ToT_3.9">
               śṛṇu devi sadānande kālikāmantramuttamam <br />
               yasyāḥ prasaṅgamātreṇa jīvanmukto bhavennaraḥ //
                <span class="ref">ToT_3.9</span></p>
            
            
            <p id="ToT_3.10">
               śivādyaṃ bindunādāḍhyaṃ vāmanetrāgnisaṃyutam <br />
               siddhavidyā tv iyaṃ bhadre vidyārājñī sudurlabhā //
                <span class="ref">ToT_3.10</span></p>
            
            
            <p id="ToT_3.11">
               idaṃ bījatrayaṃ cādyaṃ gaganaṃ bindubhūṣitam <br />
               vāmaśravaṇasaṃyuktaṃ dvaṃdvaṃ cāparakaṃ śṛṇu //
                <span class="ref">ToT_3.11</span></p>
            
            
            <p id="ToT_3.12">
               īśānaṃ vahnisaṃyuktaṃ vāmanetrendusaṃyutam <br />
               dvitīyaṃ parameśāni sambodhanapadaṃ tataḥ //
                <span class="ref">ToT_3.12</span></p>
            
            
            <p id="ToT_3.13">
               punar bījatrayaṃ kūrcaṃ māyādvaṃdvaṃ ca ṭhadvayam <br />
               dvāviṃśatyakṣaraṃ mantraṃ vidyārājñī sudurlabhā //
                <span class="ref">ToT_3.13</span></p>
            
            
            <p id="ToT_3.14">
               vāgbhavādyā mahāvidyā śrīkālī devatā smṛtā <br />
               praṇavādyā mahāvidyā devatā siddhikālikā //
                <span class="ref">ToT_3.14</span></p>
            
            
            <p id="ToT_3.15">
               nijabījadvayaṃ kūrcaṃ bījaikaṃ parameśvari <br />
               tryakṣarī paramā vidyā cāmuṇḍā kālikā smṛtā //
                <span class="ref">ToT_3.15</span></p>
            
            
            <p id="ToT_3.16">
               etasyāḥ sadṛśī vidyā siddhidā nāsti sundari <br />
               yathā ṣaḍakṣarī vidyā tathā vidyā ca tryakṣarī //
                <span class="ref">ToT_3.16</span></p>
            
            
            <p id="ToT_3.17">
               nijabījatrayaṃ bhadre śmaśānakālikā tataḥ <br />
               punar bījatrayaṃ bhadre vahnikāntāṃ samuccaret //
                <span class="ref">ToT_3.17</span></p>
            
            
            <p id="ToT_3.18">
               caturdaśākṣarī vidyā triṣu lokeṣu pūjitā <br />
               dakṣiṇākālikā siddhakālikā guhyakālikā //
                <span class="ref">ToT_3.18</span></p>
            
            
            <p id="ToT_3.19">
               śrīkālikā bhadrakālī cāmuṇḍākālikā parā <br />
               śmaśānakālikā devi mahākālīti cāṣṭadhā //
                <span class="ref">ToT_3.19</span></p>
            
            
            <p id="ToT_3.20">
               nijabījaṃ maheśāni sambodhanapadaṃ tataḥ <br />
               punaśca kālikābījaṃ tato vahnivadhūṃ nyaset //
                <span class="ref">ToT_3.20</span></p>
            
            
            <p id="ToT_3.21">
               iti cāṣṭavidhaṃ mantraṃ sarvatantreṣu gopitam <br />
               śrīdevī uvāca
               śrutaṃ mahākālikāyā mantraṃ paramagopanam //
                <span class="ref">ToT_3.21</span></p>
            
            
            <p id="ToT_3.22">
               tārāyā mantrarājaṃ tu śrotumicchāmi sāmpratam <br />
               yasyāḥ prasaṅgamātreṇa bhavābdhau na nimajjati //
                <span class="ref">ToT_3.22</span></p>
            
            
            <p id="ToT_3.23">
               tanmantraṃ vada īśāna yadi sneho'sti māṃ prati <br />
               śrīśiva uvāca
               candrabījaṃ samuccārya ādyaṃ vahnisamāgatam //
                <span class="ref">ToT_3.23</span></p>
            
            
            <p id="ToT_3.24">
               vāmanetrendusaṃyuktaṃ mantrarājamimaṃ priye <br />
               ekākṣarī mahāvidyā triṣu lokeṣu pūjitā //
                <span class="ref">ToT_3.24</span></p>
            
            
            <p id="ToT_3.25">
               īśānabindusaṃyuktaṃ vāmakarṇavibhūṣitam <br />
               ekākṣarī mahāvidyā mantrarājadvitīyakam //
                <span class="ref">ToT_3.25</span></p>
            
            
            <p id="ToT_3.26">
               śiraṃ bindusamārūḍhaṃ vāmanetrendusaṃyutam <br />
               ādyabījaṃ dvitīyaṃ ca astramantraṃ samuccaret //
                <span class="ref">ToT_3.26</span></p>
            
            
            <p id="ToT_3.27">
               praṇavādyā yadā vidyā sogratārā prakīrtitā <br />
               vidyā caikajaṭā proktā mahāmokṣapradāyinī //
                <span class="ref">ToT_3.27</span></p>
            
            
            <p id="ToT_3.28">
               tārāstrarahitā tryarṇā mahānīlasarasvatī <br />
               vāgbhavādyā yadā vidyā vāgīśatvapradāyinī //
                <span class="ref">ToT_3.28</span></p>
            
            
            <p id="ToT_3.29">
               śrībījādyā mahāvidyā sadā lakṣmīpradāyinī <br />
               māyādyā paramā vidyā sadā siddhipradāyinī //
                <span class="ref">ToT_3.29</span></p>
            
            
            <p id="ToT_3.30">
               kūrcabījādikā caiṣā śabdarāśiprakāśinī <br />
               gaganādyā mahāvidyā nirvāṇamokṣadāyinī //
                <span class="ref">ToT_3.30</span></p>
            
            
            <p id="ToT_3.31">
               prāsādādyā mahāvidyā śivasāyujyadāyinī <br />
               prāṇabījādikā caiṣā vāñchāsiddhipradāyinī //
                <span class="ref">ToT_3.31</span></p>
            
            
            <p id="ToT_3.32">
               kālikādyā mahāvidyā muktidā siddhidā sadā <br />
               kālikāyāśca tārāyā ārādhanam ihocyate //
                <span class="ref">ToT_3.32</span></p>
            
            
            <p id="ToT_3.33">
               prātarutthāya mantrajñaḥ sahasrāre guruṃ yajet <br />
               ṣaṭcakraṃ bhedayitvā tu cāṣṭottaraśataṃ japet //
                <span class="ref">ToT_3.33</span></p>
            
            
            <p id="ToT_3.34">
               tataḥ praṇamya vidhivat snānakarma samārabhet <br />
               adyetyādi samuccārya sauramāsaṃ samuccaret //
                <span class="ref">ToT_3.34</span></p>
            
            
            <p id="ToT_3.35">
               devatāprītaye paścāt snāpayecchuddhavāriṇā <br />
               oṃkāraṃ ca samuccārya gaṅge ceti samuccaret //
                <span class="ref">ToT_3.35</span></p>
            
            
            <p id="ToT_3.36">
               yamuneti tataḥ paścād godāvari sarasvati <br />
               narmadeti samuccārya sindhukāverisaṃyutam //
                <span class="ref">ToT_3.36</span></p>
            
            
            <p id="ToT_3.37">
               asmin jale ca saṃnidhiṃ kuru śabdamatho vadet <br />
               ānayedaṅkuśākhyena ravisaṃyuktamaṇḍalāt //
                <span class="ref">ToT_3.37</span></p>
            
            
            <p id="ToT_3.38">
               mudrācatuṣṭayaṃ devi darśayed bahuyatnataḥ <br />
               rudrasaṃkhyaṃ japenmantram ācchādya mīnamudrayā //
                <span class="ref">ToT_3.38</span></p>
            
            
            <p id="ToT_3.39">
               sūryāyābhimukhaṃ toyaṃ niḥkṣipya ravisaṃkhyayā <br />
               mūlamantraṃ samuccārya kṣālayeccaraṇadvayam //
                <span class="ref">ToT_3.39</span></p>
            
            
            <p id="ToT_3.40">
               caraṇānniḥsṛte toye trir nimajya japenmanum <br />
               mūlamantraṃ trir japtvā tu mudrayā kumbhasaṃjñayā //
                <span class="ref">ToT_3.40</span></p>
            
            
            <p id="ToT_3.41">
               jalādutthāya deveśi tilakaṃ kulavartmataḥ <br />
               ātmavidyāśivais tattvair ācāmet payasā tataḥ //
                <span class="ref">ToT_3.41</span></p>
            
            
            <p id="ToT_3.42">
               vahnijāyānvitā mantrā vijñeyāḥ praṇavādikāḥ <br />
               gaṅge cetyādinā devi tīrthamāvāhanaṃ caret //
                <span class="ref">ToT_3.42</span></p>
            
            
            <p id="ToT_3.43">
               mūlena darbhayā bhūmau trivāraṃ nikṣipet sudhīḥ <br />
               tajjalena saptavāram ātmābhiṣekamācaret //
                <span class="ref">ToT_3.43</span></p>
            
            
            <p id="ToT_3.44">
               aṅganyāsaṃ tataḥ kṛtvā vāmahaste sureśvari <br />
               gaganaṃ vāyubījaṃ ca varuṇaṃ bhūmibījakam //
                <span class="ref">ToT_3.44</span></p>
            
            
            <p id="ToT_3.45">
               vahnibījaṃ binduyuktaṃ trivāraṃ japamācaret <br />
               anena manunā devi tajjalaṃ cābhimantritam //
                <span class="ref">ToT_3.45</span></p>
            
            
            <p id="ToT_3.46">
               mūlamantraṃ samuccārya saptadhā tattvamudrayā <br />
               abhiṣecanamātreṇa mucyate sarvapātakaiḥ //
                <span class="ref">ToT_3.46</span></p>
            
            
            <p id="ToT_3.47">
               śeṣaṃ jalaṃ maheśāni dakṣahaste samānayet <br />
               iḍayā pūrayettoyaṃ kṣālayed dehamadhyagam //
                <span class="ref">ToT_3.47</span></p>
            
            
            <p id="ToT_3.48">
               tataḥ piṅgalayā devi tattoyaṃ tu virecayet <br />
               kṛṣṇavarṇaṃ tadudakaṃ pāparūpaṃ vicintayet //
                <span class="ref">ToT_3.48</span></p>
            
            
            <p id="ToT_3.49">
               purato vajrapāṣāṇe phaṭkāreṇa vinikṣipet <br />
               hastaṃ prakṣālya cācamya prāṇāyāmapuraḥsaram //
                <span class="ref">ToT_3.49</span></p>
            
            
            <p id="ToT_3.50">
               tarpayet kuladevaṃ ca sūryāyārghyaṃ nivedayet <br />
               devatārghyaṃ tataḥ paścād gāyatrīṃ paramākṣarīm //
                <span class="ref">ToT_3.50</span></p>
            
            
            <p id="ToT_3.51">
               praṇavaṃ ca samuddhṛtya kālikāyai tato vadet <br />
               vidmahe iti saṃlikhya śmaśānaṃ ca samuddharet //
                <span class="ref">ToT_3.51</span></p>
            
            
            <p id="ToT_3.52">
               vāsinīṃ ṅeyutāṃ devi dhīmahīti tato vadet <br />
               tanno ghore maheśāni prajapettu pracodayāt //
                <span class="ref">ToT_3.52</span></p>
            
            
            <p id="ToT_3.53">
               gāyatrīṃ prapaṭhed dhīmān trivāraṃ jalamutkṣipet <br />
               tato japenmahāmantraṃ gāyatrīṃ paramākṣarīm //
                <span class="ref">ToT_3.53</span></p>
            
            
            <p id="ToT_3.54">
               aṅganyāsaṃ tataḥ kṛtvā ācamya parameśvari <br />
               iṣṭadevīṃ maheśāni dhyātvā tu parimaṇḍale //
                <span class="ref">ToT_3.54</span></p>
            
            
            <p id="ToT_3.55">
               oṃ tārāyai vidmahe iti mahogrāyai tato vadet <br />
               dhīmahīti tataḥ paścāt tato devi pracodayāt //
                <span class="ref">ToT_3.55</span></p>
            
            
            <p id="ToT_3.56">
               prāṇāyāmaṃ tataḥ kṛtvā cāṣṭottaraśataṃ japet <br />
               sūtrākāreṇa deveśi pūjāvidhirihocyate //
                <span class="ref">ToT_3.56</span></p>
            
            
            <p id="ToT_3.57">
               svastivācanasaṃkalpaṃ ghaṭaṃ saṃsthāpya yatnataḥ <br />
               mantreṇācamanaṃ kāryaṃ sāmānyārghyaṃ tato nyaset //
                <span class="ref">ToT_3.57</span></p>
            
            
            <p id="ToT_3.58">
               tajjalair dvāram abhyukṣya dvārapūjāṃ samācaret <br />
               trividhaṃ vighnam utsārya bhūtāpasaraṇaṃ tataḥ //
                <span class="ref">ToT_3.58</span></p>
            
            
            <p id="ToT_3.59">
               āsanaṃ ca samabhyarcya gurudevaṃ namet sudhīḥ <br />
               karaśuddhiṃ ca tālaṃ ca trayaṃ digbandhanaṃ tataḥ //
                <span class="ref">ToT_3.59</span></p>
            
            
            <p id="ToT_3.60">
               vahninā veṣṭanaṃ kāryaṃ bhūtaśuddhim athācaret <br />
               mātṛkāyāḥ ṣaḍaṅgaṃ ca kuryād āntaramātṛkām //
                <span class="ref">ToT_3.60</span></p>
            
            
            <p id="ToT_3.61">
               mātṛkādhyānam uccārya bāhye tu mātṛkāṃ nyaset <br />
               pīṭhanyāsaṃ tataḥ kṛtvā prāṇāyāmaṃ samācaret //
                <span class="ref">ToT_3.61</span></p>
            
            
            <p id="ToT_3.62">
               ṛṣyādikaṃ karāṅgaṃ ca varṇanyāsaṃ samācaret <br />
               ṣoḍhānyāsaṃ tato devi vyāpakaṃ tadanantaram //
                <span class="ref">ToT_3.62</span></p>
            
            
            <p id="ToT_3.63">
               evaṃ samāhitamanās tattvanyāsaṃ samācaret <br />
               bījanyāsaṃ tato devi vyāpakaṃ vinyaset sudhīḥ //
                <span class="ref">ToT_3.63</span></p>
            
            
            <p id="ToT_3.64">
               mūlena saptadhā dhyānaṃ mānasaiḥ pūjanaṃ caret <br />
               viśeṣārghyaṃ pīṭhapūjāṃ punardhyānaṃ sanetrakam //
                <span class="ref">ToT_3.64</span></p>
            
            
            <p id="ToT_3.65">
               mudrādidarśanaṃ kāryam āvāhanaṣaḍaṅgakam <br />
               dhenvādikaṃ tataḥ prāṇapratiṣṭhāṃ mūlapūjanam //
                <span class="ref">ToT_3.65</span></p>
            
            
            <p id="ToT_3.66">
               ājñāprārthanamaṅgāni kālyādīn paripūjayet <br />
               brāhmyādīnasitāṅgādīn mahākālaṃ prapūjayet //
                <span class="ref">ToT_3.66</span></p>
            
            
            <p id="ToT_3.67">
               khaḍgādīn gurupaṅktiṃ ca punardevīṃ prapūjayet <br />
               balidānaṃ tato homaṃ prāṇāyāmaṃ tato japam //
                <span class="ref">ToT_3.67</span></p>
            
            
            <p id="ToT_3.68">
               japaṃ samarpayeddhīmān prāṇāyāmaṃ tataścaret <br />
               etasmin samaye devi kāraṇādīn samāharet //
                <span class="ref">ToT_3.68</span></p>
            
            
            <p id="ToT_3.69">
               arghyaṃ dattvā maheśāni cātmānaṃ ca samarpayet <br />
               stutiṃ ca kavacaṃ smṛtvā cāṣṭāṅgaṃ praṇamet sudhīḥ //
                <span class="ref">ToT_3.69</span></p>
            
            
            <p id="ToT_3.70">
               śivo'ham iti saṃcintya saṃhāreṇa visarjayet <br />
               aiśānyāṃ maṇḍalaṃ kṛtvā cāṇḍālyucchiṣṭapūrvikām //
                <span class="ref">ToT_3.70</span></p>
            
            
            <p id="ToT_3.71">
               arghyaṃ saṃdhārya śirasi candanaṃ tu lalāṭake <br />
               naivedyaṃ kiṃcit svīkṛtya viharecca nijecchayā //
                <span class="ref">ToT_3.71</span></p>
            
            
            <p id="ToT_3.72">
               saṃkṣepapūjāmathavā kuryānmantrī samāhitaḥ <br />
               ādau ṛṣyādikaṃ nyāsaṃ karaśuddhistataḥ param //
                <span class="ref">ToT_3.72</span></p>
            
            
            <p id="ToT_3.73">
               aṅgulīvyāpakanyāsau hṛdādinyāsa eva ca <br />
               tālatrayaṃ ca digbandhaḥ prāṇāyāmastataḥ param //
                <span class="ref">ToT_3.73</span></p>
            
            
            <p id="ToT_3.74">
               dhyānaṃ mānasayāgaṃ ca arghyasthāpanameva ca <br />
               pīṭhapūjāṃ punardhyānaṃ tataścāvāhanaṃ caret //
                <span class="ref">ToT_3.74</span></p>
            
            
            <p id="ToT_3.75">
               jīvanyāsaṃ tataḥ kṛtvā pūjayet paradevatām <br />
               aṅgapūjāṃ ca kālyādīn brāhmyādīṃścāṣṭabhairavān //
                <span class="ref">ToT_3.75</span></p>
            
            
            <p id="ToT_3.76">
               mahākālaṃ pūjayitvā gurupaṅktiṃ yajettataḥ <br />
               khaḍgādīn pūjayitvā tu punardevīṃ prapūjayet //
                <span class="ref">ToT_3.76</span></p>
            
            
            <p id="ToT_3.77">
               prāṇāyāmaṃ tataḥ kṛtvā pūjayet sādhakāgraṇīḥ <br />
               devyā haste japaphalaṃ samarpaṇamathācaret //
                <span class="ref">ToT_3.77</span></p>
            
            
            <p id="ToT_3.78">
               prāṇāyāmaṃ tataḥ kṛtvā cāṣṭāṅgaṃ praṇamet sudhīḥ <br />
               stutiṃ ca kavacaṃ smṛtvā viśeṣārghyaṃ pradāpayet //
                <span class="ref">ToT_3.78</span></p>
            
            
            <p id="ToT_3.79">
               ātmasamarpaṇaṃ kṛtvā saṃhāreṇa visarjayet <br />
               aiśānyāṃ maṇḍalaṃ kṛtvā cāṇḍālyucchiṣṭapūrvikām <br />
               naivedyaṃ kiṃcit svīkṛtya viharecca nijecchayā //
                <span class="ref">ToT_3.79</span></p>
            
            </div>
         
         <div id="d1e3109">
            
            <h3>Toḍalatantra, Caturthaḥ paṭalaḥ</h3>
            devī uvāca
            
            <p id="ToT_4.1">
               śrutā pūjā kālikāyās tārāyā vada sāmpratam <br />
               yasyāḥ prasaṅgamātreṇa vācaś cittāyate nṛṇām //
                <span class="ref">ToT_4.1</span></p>
            
            īśvara uvāca
            
            <p id="ToT_4.2">
               śṛṇu cārvaṅgi subhage tārāyāḥ pūjanaṃ mahat <br />
               mantreṇācamanaṃ kṛtvā gurudevaṃ namettataḥ //
                <span class="ref">ToT_4.2</span></p>
            
            
            <p id="ToT_4.3">
               jalaṃ saṃśodhya hastau ca pādau ca kṣālayettataḥ <br />
               mantreṇācamanaṃ kṛtvā tataḥ pīṭhaṃ vicintayet //
                <span class="ref">ToT_4.3</span></p>
            
            
            <p id="ToT_4.4">
               śikhāṃ baddhvā tato devi trividhaṃ vighnanāśanam <br />
               bhūmyāsanaṃ ca saṃśodhya vastre granthiṃ vidhāya ca //
                <span class="ref">ToT_4.4</span></p>
            
            
            <p id="ToT_4.5">
               kāyavākśodhanaṃ kṛtvā tataḥ puṣpaviśodhanam <br />
               yantraṃ kṛtvā sādhakendraḥ sāmānyārghyaṃ ca vinyaset //
                <span class="ref">ToT_4.5</span></p>
            
            
            <p id="ToT_4.6">
               dvārapālāṃśca saṃpūjya pīṭhapūjāṃ samārabhet <br />
               pīṭhaśaktīśca lakṣmyādyās tataḥ pīṭhamanuṃ japet //
                <span class="ref">ToT_4.6</span></p>
            
            
            <p id="ToT_4.7">
               bhūtaśuddhiṃ pravakṣyāmi viśeṣamiha yadbhavet <br />
               kūrcayuktena haṃsena pūrakeṇa sureśvari //
                <span class="ref">ToT_4.7</span></p>
            
            
            <p id="ToT_4.8">
               kuṇḍalyā saha cātmānaṃ caturviṃśatibījakam <br />
               tatra līnāni deveśi paramātmani sādhakaḥ //
                <span class="ref">ToT_4.8</span></p>
            
            
            <p id="ToT_4.9">
               māyayā saṃdahet pāpaṃ puruṣaṃ kajjalaprabham <br />
               kumbhakena varārohe bhasma kuryād vicakṣaṇaḥ //
                <span class="ref">ToT_4.9</span></p>
            
            
            <p id="ToT_4.10">
               vadhūbījena deveśi bhasmanā saha recayet <br />
               pūrakeṇa tu kūrcena lalāṭe'mṛtasaṃcayam //
                <span class="ref">ToT_4.10</span></p>
            
            
            <p id="ToT_4.11">
               cintayet parameśāni kumbhakenāmṛtāmbudhim <br />
               āṃ hrīṃ kroṃ vahnibījāntaṃ hṛdi caikādaśaṃ japet //
                <span class="ref">ToT_4.11</span></p>
            
            
            <p id="ToT_4.12">
               tatastu cintayed dhīmān oṃkārād raktapaṅkajam <br />
               tasyopari punardhyāyet huṃkāraṃ nīlasaṃnibham //
                <span class="ref">ToT_4.12</span></p>
            
            
            <p id="ToT_4.13">
               tasyopari punar dhyāyed bījabhūṣitakartṛkām <br />
               tasyopari paraṃ binduṃ śivarūpaṃ ca avyayam //
                <span class="ref">ToT_4.13</span></p>
            
            
            <p id="ToT_4.14">
               vālukāyāḥ sahasraikabhāgaṃ binduṃ sudurlabham <br />
               bindumadhye maṇidvīpaṃ śatayojanavistṛtam //
                <span class="ref">ToT_4.14</span></p>
            
            
            <p id="ToT_4.15">
               bindumadhye paraṃ jyotir budbudākāramaṇḍalam <br />
               yathaiva budbude devi pratibimbaṃ prapaśyati //
                <span class="ref">ToT_4.15</span></p>
            
            
            <p id="ToT_4.16">
               tathā nirīkṣaṇaṃ kāryaṃ prakuryājjñānacakṣuṣā <br />
               maṇidvīpaṃ tu tanmadhye suvarṇavālukāmayam //
                <span class="ref">ToT_4.16</span></p>
            
            
            <p id="ToT_4.17">
               parito bhāvayenmantrī parikhāto manoharam <br />
               madhye kalpadrumaṃ dhyāyed ātmānaṃ tāriṇīmayam //
                <span class="ref">ToT_4.17</span></p>
            
            
            <p id="ToT_4.18">
               udyadādityasaṃkāśaṃ jyotirmaṇḍalamuttamam <br />
               caturdvārasamāyuktaṃ hemaprākārabhūṣitam //
                <span class="ref">ToT_4.18</span></p>
            
            
            <p id="ToT_4.19">
               bahucāmaraghaṇṭādidevakanyāsuśobhitam <br />
               mandavāyusamāyuktaṃ gandhadhūpair alaṃkṛtam //
                <span class="ref">ToT_4.19</span></p>
            
            
            <p id="ToT_4.20">
               tanmadhye vedikāṃ dhyāyen nānāratnopaśobhitām <br />
               suvarṇasūtraracitaṃ cintayecchattram uttamam //
                <span class="ref">ToT_4.20</span></p>
            
            
            <p id="ToT_4.21">
               tadadhaścintayenmantrī ratnasiṃhāsanaṃ priye <br />
               tatra devīṃ cintayecca yathoktadhyānayogataḥ //
                <span class="ref">ToT_4.21</span></p>
            
            
            <p id="ToT_4.22">
               yogasāre yathoktaistu upacāraiḥ prapūjayet <br />
               prāṇāyāmaṃ tataḥ kṛtvā ṛṣyādinyāsamācaret //
                <span class="ref">ToT_4.22</span></p>
            
            
            <p id="ToT_4.23">
               varṇanyāsaṃ tataḥ kṛtvā karāṅganyāsamācaret <br />
               tālatrayaṃ choṭikābhir daśadigbandhanaṃ caret //
                <span class="ref">ToT_4.23</span></p>
            
            
            <p id="ToT_4.24">
               ṣoḍhānyāsaṃ tataḥ kṛtvā vyāpakaṃ tadanantaram <br />
               viśeṣārghyaṃ ca saṃsthāpya pañcatattvaṃ viśodhayet //
                <span class="ref">ToT_4.24</span></p>
            
            
            <p id="ToT_4.25">
               sudhādevīṃ samānīya pañcīkaraṇamācaret <br />
               kumbhe puṣpaṃ samādāya trikoṇe triḥ prapūjayet //
                <span class="ref">ToT_4.25</span></p>
            
            
            <p id="ToT_4.26">
               vāmadehaṃ tridhā coktvā khecarīṃ daśadhā japet <br />
               tathā cānandagāyatrīm ṛcaṃ ca trir japet sudhīḥ //
                <span class="ref">ToT_4.26</span></p>
            
            
            <p id="ToT_4.27">
               brahmaśāpaṃ śukraśāpaṃ kṛṣṇaśāpaṃ sureśvari <br />
               digjapānnāśayeddhīmān tato mantratrayaṃ japet //
                <span class="ref">ToT_4.27</span></p>
            
            
            <p id="ToT_4.28">
               churikāṃ cāmṛtaṃ caiva prītisaṃrakṣaṇīṃ tathā <br />
               pāvamānaṃ ca trir japtvā śoṣaṇādīn samācaret //
                <span class="ref">ToT_4.28</span></p>
            
            
            <p id="ToT_4.29">
               vāruṇaṃ trir japeddevi cāmṛtaṃ saptadhā japet <br />
               vidyātattve dhenumudrāṃ pradarśya mūlamaṣṭadhā //
                <span class="ref">ToT_4.29</span></p>
            
            
            <p id="ToT_4.30">
               kuṇḍalinīṃ samutthāpya śivo'haṃ bhāvayettataḥ <br />
               māṃsaṃ mīnaṃ śodhayitvā mudrāśodhanamācaret //
                <span class="ref">ToT_4.30</span></p>
            
            
            <p id="ToT_4.31">
               śaktiṃ ca kulapuṣpaṃ ca śodhayet sādhakottamaḥ <br />
               devān pitṝn ṛṣīṃścaiva tarpayediṣṭadevatām //
                <span class="ref">ToT_4.31</span></p>
            
            
            <p id="ToT_4.32">
               śodhitaṃ dravyamādāya viśeṣārghye vinikṣipet <br />
               tato brahmamayaṃ dhyātvā pūjādhyānaṃ samācaret //
                <span class="ref">ToT_4.32</span></p>
            
            
            <p id="ToT_4.33">
               nāsārandhrāt samānīya pīṭhe puṣpaṃ nidhāya ca <br />
               tataścāvāhanaṃ kṛtvā pañcamudrāḥ pradarśayet //
                <span class="ref">ToT_4.33</span></p>
            
            
            <p id="ToT_4.34">
               ṣaḍaṅgena ca sampūjya punarmudrāṃ pradarśayet <br />
               jīvanyāsaṃ tataḥ kṛtvā upacāraiḥ prapūjayet //
                <span class="ref">ToT_4.34</span></p>
            
            
            <p id="ToT_4.35">
               ṣaḍaṅgāni ca sampūjya akṣobhyaṃ pūjayedadhaḥ <br />
               gurupaṅktiṃ pūjayitvā daśamūleṣu pūjayet //
                <span class="ref">ToT_4.35</span></p>
            
            
            <p id="ToT_4.36">
               mahāpūrvāṃś ca kālyādīn yajedvairocanādikān <br />
               punardevīṃ prapūjyātha baliṃ dadyādvicakṣaṇaḥ //
                <span class="ref">ToT_4.36</span></p>
            
            
            <p id="ToT_4.37">
               prāṇāyāmaṃ tataḥ kṛtvā mantradhyānaṃ samācaret <br />
               japaṃ kṛtvā maheśāni devyā haste samarpayet //
                <span class="ref">ToT_4.37</span></p>
            
            
            <p id="ToT_4.38">
               prāṇāyāmaṃ punaḥ kṛtvā tattvasvīkāramācaret <br />
               tasmai dattvā svayaṃ nītvā prajapet sādhakāgraṇīḥ //
                <span class="ref">ToT_4.38</span></p>
            
            
            <p id="ToT_4.39">
               pītvā pītvā japitvā ca muktaḥ koṭijanaiḥ saha <br />
               pratipātre japenmantram aṣṭottaraśataṃ sudhīḥ //
                <span class="ref">ToT_4.39</span></p>
            
            
            <p id="ToT_4.40">
               stutiṃ ca kavacaṃ smṛtvā cāṣṭāṅgaṃ praṇamet sudhīḥ <br />
               viśeṣārghyaṃ pradātavyam ātmānaṃ ca samarpayet //
                <span class="ref">ToT_4.40</span></p>
            
            
            <p id="ToT_4.41">
               rudrarūpī svayaṃ bhūtvā saṃhāreṇa visarjayet <br />
               yonimudrāṃ tato baddhvā kṣamasveti visarjayet //
                <span class="ref">ToT_4.41</span></p>
            
            
            <p id="ToT_4.42">
               aṅganyāsaṃ maheśāni prāṇāyāmaṃ tataḥ param <br />
               aiśānyāṃ maṇḍalaṃ kṛtvā nirmālyena prapūjayet //
                <span class="ref">ToT_4.42</span></p>
            
            
            <p id="ToT_4.43">
               nirmālyavāsinīṃ ṅe'ntāṃ caṇḍeśvaryai namo namaḥ <br />
               nirmālyaṃ dhārayet śīrṣe candanaṃ ca lalāṭake //
                <span class="ref">ToT_4.43</span></p>
            
            
            <p id="ToT_4.44">
               gurusthāne likhed yantraṃ vicared bhairavo yathā <br />
               saṃkṣepapūjanaṃ devi mānasaṃ tattvavarjitam //
                <span class="ref">ToT_4.44</span></p>
            
            
            <p id="ToT_4.45">
               atroktamācaredatra nānyat saṃcārayet sudhīḥ <br />
               anyatsaṃcāraṇāddevi kruddhā bhavati tāriṇī //
                <span class="ref">ToT_4.45</span></p>
            
            
            <p id="ToT_4.46">
               tattvajñānaṃ ca mānaṃ ca śaktimātre hi pārvati <br />
               ityetat kathitaṃ devi kimanyat śrotumicchasi //
                <span class="ref">ToT_4.46</span></p>
            
            </div>
         
         <div id="d1e3998">
            
            <h3>Toḍalatantra, Pañcamaḥ paṭalaḥ</h3>
            śrīdevī uvāca
            
            <p id="ToT_5.1">
               tvatprasādānmahādeva pavitrāhaṃ na cānyathā <br />
               śambhunāthārcanaṃ deva śrotum icchāmi sāmpratam //
                <span class="ref">ToT_5.1</span></p>
            
            śiva uvāca
            
            <p id="ToT_5.2">
               śṛṇu pārvati vakṣyāmi yanmāṃ tvaṃ paripṛcchasi <br />
               nakulīśaṃ samuddhṛtya manusvaravibhūṣitam //
                <span class="ref">ToT_5.2</span></p>
            
            
            <p id="ToT_5.3">
               bindunādakalāyuktaṃ prāsādākhyaṃ mahāmanum <br />
               asya mantrasya māhātmyam ūrdhvāmnāye mayoditam //
                <span class="ref">ToT_5.3</span></p>
            
            
            <p id="ToT_5.4">
               namaskāraṃ samuddhṛtya vāntaṃ netravibhūṣitam <br />
               vāruṇaṃ mukhavṛttaṃ ca vāyuṃ lalāṭasaṃyutam //
                <span class="ref">ToT_5.4</span></p>
            
            
            <p id="ToT_5.5">
               ayaṃ pañcākṣaro mantraḥ pañcāmnāyaphalapradaḥ <br />
               praṇavādi yadā devi tadā mantraṃ ṣaḍakṣaram //
                <span class="ref">ToT_5.5</span></p>
            
            
            <p id="ToT_5.6">
               prāsādākhyaṃ samuddhṛtya ardhanārīśvarāya ca <br />
               punaḥ prāsādamuddhṛtya mantraṃ paramagopanam //
                <span class="ref">ToT_5.6</span></p>
            
            
            <p id="ToT_5.7">
               evaṃ bahuvidhākāraṃ vigrahaṃ me nagātmaje <br />
               kaṇṭhe tu garalaṃ devi na kalau bhāvayet kvacit //
                <span class="ref">ToT_5.7</span></p>
            
            
            <p id="ToT_5.8">
               yadīcchedātmano mṛtyuṃ yadi unmattam icchati <br />
               tadaiva sahasā devi nīlakaṇṭham upāsate //
                <span class="ref">ToT_5.8</span></p>
            
            
            <p id="ToT_5.9">
               duradṛṣṭavaśād devi nīlakaṇṭhastavādikam <br />
               karoti kārayedvāpi mama hatyāṃ karoti saḥ //
                <span class="ref">ToT_5.9</span></p>
            
            
            <p id="ToT_5.10">
               ata eva maheśāni sa pāpiṣṭho na cānyathā <br />
               niṣiddhācaraṇaṃ pāpaṃ karoti yadi pāmaraḥ //
                <span class="ref">ToT_5.10</span></p>
            
            
            <p id="ToT_5.11">
               putradārādhanaṃ tasya nāśameti na saṃśayaḥ <br />
               kaṇṭhe tu garalaṃ devi yadi pūjāparo bhavet //
                <span class="ref">ToT_5.11</span></p>
            
            
            <p id="ToT_5.12">
               ihaloke daridraḥ syān mṛte śūkaratāṃ vrajet <br />
               nīlakaṇṭhasya yanmantraṃ yadi kuryāt puraskriyām //
                <span class="ref">ToT_5.12</span></p>
            
            
            <p id="ToT_5.13">
               pakṣāntare maheśāni tasya mṛtyurna cānyathā <br />
               śṛṇu devi pravakṣyāmi pārthivaṃ śivapūjanam //
                <span class="ref">ToT_5.13</span></p>
            
            
            <p id="ToT_5.14">
               tatrādau parameśāni gurudevaṃ namet sudhīḥ <br />
               oṃ harāya namaskāraṃ mṛttikāmāharet sudhīḥ //
                <span class="ref">ToT_5.14</span></p>
            
            
            <p id="ToT_5.15">
               maheśvarāya namaskāraṃ liṅgaṃ nirmāya yatnataḥ <br />
               śūlapāṇe ihoccārya susaṃpratiṣṭhito bhava //
                <span class="ref">ToT_5.15</span></p>
            
            
            <p id="ToT_5.16">
               anena manunā devi jīvanyāso vidhīyate <br />
               śakāraṃ bindusaṃyuktaṃ dīrghamuktaṃ ṣaḍaṅgakam //
                <span class="ref">ToT_5.16</span></p>
            
            
            <p id="ToT_5.17">
               tasya dhyānaṃ pravakṣyāmi śṛṇuṣva susamāhitā <br />
               oṃ dhyāyennityaṃ maheśaṃ rajatagirinibhaṃ cārucandrāvataṃsaṃ ratnākalpojjvalāṅgaṃ paraśumṛgavarābhītihastaṃ prasannam <br />
               padmāsīnaṃ samantāt stutam amaragaṇair vyāghrakṛttiṃ vasānaṃ viśvādyaṃ viśvabījaṃ nikhilabhayaharaṃ pañcavaktraṃ trinetram //
                <span class="ref">ToT_5.17</span></p>
            
            
            <p id="ToT_5.18">
               puṣpaṃ śirasi saṃdhārya mānasaiḥ pūjanaṃ caret <br />
               punardhyātvā maheśāni śive puṣpaṃ nidhāya ca //
                <span class="ref">ToT_5.18</span></p>
            
            
            <p id="ToT_5.19">
               pinākadhṛgiti coccārya ihāgaccha dvayaṃ vadet <br />
               iha tiṣṭha tato dvaṃdvaṃ saṃnidhehi dvayam iha //
                <span class="ref">ToT_5.19</span></p>
            
            
            <p id="ToT_5.20">
               iha sanni tato ruddhasvaśabdaṃ ca tato vadet <br />
               yāvat pūjāṃ samuccārya tataścaivaṃ karomyaham //
                <span class="ref">ToT_5.20</span></p>
            
            
            <p id="ToT_5.21">
               snānīyaṃ ca paśupatiṃ ṅeyuktaṃ ca namaścaret <br />
               vedādyaṃ yojayeddevi brāhmaṇaḥ sādhakottamaḥ //
                <span class="ref">ToT_5.21</span></p>
            
            
            <p id="ToT_5.22">
               etat pādyaṃ maheśāni ṣaḍakṣaramanuṃ tataḥ <br />
               namaskāraṃ samuccārya sarvaṃ dadyād vicakṣaṇaḥ //
                <span class="ref">ToT_5.22</span></p>
            
            
            <p id="ToT_5.23">
               pūjayitvā maheśāni cāṣṭamūrtiṃ prapūjayet <br />
               śarvo bhavastathā rudra ugro bhīmaḥ paśoḥ patiḥ //
                <span class="ref">ToT_5.23</span></p>
            
            
            <p id="ToT_5.24">
               mahādevaṃ ca īśānaṃ ṅeyutaṃ kuru yatnataḥ <br />
               kṣitiṃ jalaṃ tathā cāgniṃ vāyuṃ cākāśameva ca //
                <span class="ref">ToT_5.24</span></p>
            
            
            <p id="ToT_5.25">
               yajamānaṃ tathā somaṃ sūryaṃ ca mūrtinā saha <br />
               sarvatra ṅeyutaṃ kṛtvā pūjayet sādhakottamaḥ //
                <span class="ref">ToT_5.25</span></p>
            
            
            <p id="ToT_5.26">
               praṇavādinamo'ntena vāmāvartena pūjayet <br />
               mūrtayo'ṣṭau śivasyaitāḥ pūrvādikramayogataḥ //
                <span class="ref">ToT_5.26</span></p>
            
            
            <p id="ToT_5.27">
               āgneyyāntāḥ prapūjyātha vidyāṃ liṅgiśivaṃ yajet <br />
               aṣṭottarasahasraṃ vā śataṃ vā prajapettataḥ //
                <span class="ref">ToT_5.27</span></p>
            
            
            <p id="ToT_5.28">
               guhyātiguhyagoptā tvaṃ gṛhāṇāsmatkṛtaṃ japam <br />
               siddhirbhavatu me deva tvatprasādānmaheśvara //
                <span class="ref">ToT_5.28</span></p>
            
            
            <p id="ToT_5.29">
               tatastoyaṃ samādāya japaṃ caiva samarpayet <br />
               mukhavādyaṃ tataḥ kṛtvā cāṣṭāṅgaṃ praṇamet sudhīḥ //
                <span class="ref">ToT_5.29</span></p>
            
            
            <p id="ToT_5.30">
               saṃhāreṇa mahādeva kṣamasveti visarjayet <br />
               evaṃ pūjā prakartavyā śaktimantrān yajed yadi //
                <span class="ref">ToT_5.30</span></p>
            
            
            <p id="ToT_5.31">
               prāsādādīn mahāmantrān yadi dīkṣāparo bhavet <br />
               śaktidīkṣā na kartavyā kadācidapi mohataḥ //
                <span class="ref">ToT_5.31</span></p>
            
            
            <p id="ToT_5.32">
               sa śaiva iti vikhyātaḥ sarvatantreśvaro bhavet <br />
               athātaḥ sampravakṣyāmi sūtraṃ paramagopanam //
                <span class="ref">ToT_5.32</span></p>
            
            
            <p id="ToT_5.33">
               haro maheśvaraścaiva śūlapāṇiḥ pinākadhṛk <br />
               paśupatiḥ śivaścaiva mahādeva iti kramāt //
                <span class="ref">ToT_5.33</span></p>
            
            
            <p id="ToT_5.34">
               aṣṭamūrtis tato devi pūjayet sādhakottamaḥ <br />
               tato japenmaheśāni mukhavādyaṃ tataḥ param //
                <span class="ref">ToT_5.34</span></p>
            
            
            <p id="ToT_5.35">
               etadanyanna kartavyaṃ śaktidīkṣāparo yadi <br />
               niṣiddhācaraṇāddevi pāpabhāg jāyate naraḥ //
                <span class="ref">ToT_5.35</span></p>
            
            
            <p id="ToT_5.36">
               nyūnādhikaṃ mahādevi yadi pūjādikaṃ caret <br />
               sa guruṃ cāpi śiṣyaṃ ca śivahatyāṃ prayacchati //
                <span class="ref">ToT_5.36</span></p>
            
            
            <p id="ToT_5.37">
               nyūnādhikaṃ maheśāni yadi caikākṣaraṃ bhavet <br />
               varṇasaṃkhyā maheśāni brahmahatyā bhaviṣyati //
                <span class="ref">ToT_5.37</span></p>
            
            
            <p id="ToT_5.38">
               ata eva sa pāpiṣṭhaḥ satyaṃ satyaṃ sureśvari <br />
               evaṃ pūjāṃ vidhāyādau tataścānyaṃ prapūjayet //
                <span class="ref">ToT_5.38</span></p>
            
            
            <p id="ToT_5.39">
               ādau śivaṃ pūjayitvā śaktipūjā tataḥ param <br />
               yat kiṃcid upacāraṃ hi tasya kiṃcinnivedayet //
                <span class="ref">ToT_5.39</span></p>
            
            
            <p id="ToT_5.40">
               anyathā mūtravat sarvaṃ gaṅgātoyaṃ bhaved yadi <br />
               ata eva maheśāni ādau liṅgaṃ prapūjayet //
                <span class="ref">ToT_5.40</span></p>
            
            
            <p id="ToT_5.41">
               śivasnānodakaṃ devi mūrdhni saṃdhārayed yadi <br />
               satyaṃ satyaṃ maheśāni śivatulyo na saṃśayaḥ //
                <span class="ref">ToT_5.41</span></p>
            
            
            <p id="ToT_5.42">
               śivarūpī svayaṃ bhūtvā devīpūjāṃ samācaret <br />
               śaivavaiṣṇavadaurgārkagāṇapatyaindradīkṣitaḥ //
                <span class="ref">ToT_5.42</span></p>
            
            
            <p id="ToT_5.43">
               ādau liṅgaṃ pūjayitvā yadi cānyat prapūjayet <br />
               tatphalaṃ koṭiguṇitaṃ satyaṃ satyaṃ na saṃśayaḥ //
                <span class="ref">ToT_5.43</span></p>
            
            
            <p id="ToT_5.44">
               anyadevaṃ pūjayitvā śivaṃ paścād yajed yadi <br />
               tasya pūjāphalaṃ caiva bhujyate yakṣarākṣasaiḥ //
                <span class="ref">ToT_5.44</span></p>
            
            
            <p id="ToT_5.45">
               iti te kathitaṃ kānte tantrāṇāṃ sāramuttamam <br />
               bahu kiṃ kathyate devi bhūyaḥ kiṃ śrotumicchasi //
                <span class="ref">ToT_5.45</span></p>
            
            </div>
         
         <div id="d1e4877">
            
            <h3>Toḍalatantra, ṣaṣṭhaḥ paṭalaḥ</h3>
            śrīdevī uvāca
            
            <p id="ToT_6.1">
               śrutaṃ mahākālikāyā mantraṃ paramagopanam <br />
               saṃkṣepaṃ kathitaṃ nātha vāsanāṃ vada māṃ prati //
                <span class="ref">ToT_6.1</span></p>
            
            śrīśiva uvāca
            
            <p id="ToT_6.2">
               śṛṇu devi mahāmantravāsanāṃ sarvasiddhidām <br />
               yasyāḥ śravaṇamātreṇa mantrāḥ siddhā bhavanti hi //
                <span class="ref">ToT_6.2</span></p>
            
            
            <p id="ToT_6.3">
               kakārasyordhvakoṇeṣu prāṇo vāyuḥ pratiṣṭhitaḥ <br />
               apāno vāyukoṇe ca samāno madhyadeśataḥ //
                <span class="ref">ToT_6.3</span></p>
            
            
            <p id="ToT_6.4">
               udāno 'ṅkuśakoṇe ca mātrāyāṃ vyāna eva ca <br />
               bījaṃ tu kālikārūpaṃ prakāraṃ śṛṇu pārvati //
                <span class="ref">ToT_6.4</span></p>
            
            
            <p id="ToT_6.5">
               kalābhāge jaṭājūṭaṃ keśaṃ ca parameśvari <br />
               bindumastakabhālaṃ tu nāsā netraṃ ca pārvati //
                <span class="ref">ToT_6.5</span></p>
            
            
            <p id="ToT_6.6">
               śrotrayugmaṃ tathā vaktraṃ skandanād avyavasthitam <br />
               caturbāhuṃ tathā dehaṃ stanadvaṃdvaṃ kaṭidvayam //
                <span class="ref">ToT_6.6</span></p>
            
            
            <p id="ToT_6.7">
               hṛdayaṃ jaṭharaṃ pādaṃ tathā sarvāṅguliḥ śive <br />
               brahmarūpaṃ kakāraṃ ca sarvāṅgaṃ tanusaṃśayaḥ //
                <span class="ref">ToT_6.7</span></p>
            
            
            <p id="ToT_6.8">
               śakāraṃ kāmarūpaṃ ca yonirūpaṃ na cānyathā <br />
               candrasūryāgnirūpaṃ ca rephaṃ paramadurlabham //
                <span class="ref">ToT_6.8</span></p>
            
            
            <p id="ToT_6.9">
               sarvāṅgadyotanaṃ tejo jagadānandarūpakam <br />
               bindunirvāṇadaṃ nādaṃ mahāmokṣapradaṃ sadā //
                <span class="ref">ToT_6.9</span></p>
            
            
            <p id="ToT_6.10">
               sarvavighnaharaṃ devi kakāraṃ toyarūpakam <br />
               sarvapāpaharaṃ rephaṃ tasmād vahnirna cānyathā //
                <span class="ref">ToT_6.10</span></p>
            
            
            <p id="ToT_6.11">
               īkāraṃ parameśāni śaktiṃ cāvyayarūpiṇīm <br />
               mahāmokṣapradā devī tasmānmāyā prakīrtitā //
                <span class="ref">ToT_6.11</span></p>
            
            
            <p id="ToT_6.12">
               kakāraṃ brahmarūpaṃ ca makāraṃ viṣṇurūpakam <br />
               rephaḥ saṃhārarūpatvāc chivarūpo na cānyathā //
                <span class="ref">ToT_6.12</span></p>
            
            
            <p id="ToT_6.13">
               brahmaviṣṇuśivaḥ sākṣāt kakāraṃ parameśvari <br />
               anuccāryaṃ tadeva syād vinā māyāyutaṃ śive //
                <span class="ref">ToT_6.13</span></p>
            
            
            <p id="ToT_6.14">
               māyāyuktaṃ yadā devi tadā muktipradaṃ mahat <br />
               ata eva maheśāni māyāśaktirnigadyate //
                <span class="ref">ToT_6.14</span></p>
            
            
            <p id="ToT_6.15">
               kakāraṃ dharmadaṃ devi īkāraścārthadāyakam <br />
               rakāraṃ kāmadaṃ kānte makāraṃ mokṣadāyakam //
                <span class="ref">ToT_6.15</span></p>
            
            
            <p id="ToT_6.16">
               ekatroccāraṇāddevi nirvāṇamokṣadāyinī <br />
               māhātmyaṃ devadeveśi kiṃ vaktuṃ śakyate mayā //
                <span class="ref">ToT_6.16</span></p>
            
            
            <p id="ToT_6.17">
               jihvākoṭisahasreṇa vaktrakoṭiśatena ca <br />
               janmāntarasahasreṇa varṇituṃ naiva śakyate //
                <span class="ref">ToT_6.17</span></p>
            
            
            <p id="ToT_6.18">
               vidhivallakṣajāpena puraścaraṇam ucyate <br />
               etadrūpaṃ mahāmāyāṃ kūrcabījaṃ tu sundari //
                <span class="ref">ToT_6.18</span></p>
            
            
            <p id="ToT_6.19">
               vāgbhavaṃ praṇavaṃ devi etadrūpaṃ na saṃśayaḥ <br />
               agnijāyā mahāvidyā etadrūpaṃ na saṃśayaḥ //
                <span class="ref">ToT_6.19</span></p>
            
            
            <p id="ToT_6.20">
               drutasiddhipradā vidyā vahnijāyā parā manuḥ <br />
               sambodhanapadenaiva sadā saṃnidhikāriṇī //
                <span class="ref">ToT_6.20</span></p>
            
            
            <p id="ToT_6.21">
               atha vakṣye mahāvidyāpuraścaraṇam uttamam <br />
               kathitaṃ mantrarājasya tripuraścaraṇaṃ śṛṇu //
                <span class="ref">ToT_6.21</span></p>
            
            
            <p id="ToT_6.22">
               divā lakṣaṃ japenmantraṃ haviṣyāśī jitendriyaḥ <br />
               divyavīramate devi rātrau lakṣaṃ japet sudhīḥ //
                <span class="ref">ToT_6.22</span></p>
            
            
            <p id="ToT_6.23">
               atha ṣaḍakṣarasyāsya śṛṇu devi puraskriyām <br />
               divyavīramatenaiva viṃśatyekena pārvati //
                <span class="ref">ToT_6.23</span></p>
            
            
            <p id="ToT_6.24">
               tathā ca tryakṣaraṃ mantraṃ prajapet sādhakāgraṇīḥ <br />
               dhyānapūjādikaṃ sarvaṃ samānaṃ vīravandite //
                <span class="ref">ToT_6.24</span></p>
            
            
            <p id="ToT_6.25">
               etasyāḥ sadṛśī vidyā phaladā nāsti yogini <br />
               sarvamantrasya caitanyaṃ śṛṇu pārvati sādaram //
                <span class="ref">ToT_6.25</span></p>
            
            
            <p id="ToT_6.26">
               sahasrāre mahāpadme bindurūpaṃ paraṃ śivam <br />
               kuṇḍalinīṃ samutthāpya haṃsena manunā sudhīḥ //
                <span class="ref">ToT_6.26</span></p>
            
            
            <p id="ToT_6.27">
               nāsāgre yā sthirā dṛṣṭir jāyate parameśvari <br />
               tadaiva mantracaitanyaṃ kuṇḍalīcakragaṃ bhavet //
                <span class="ref">ToT_6.27</span></p>
            
            
            <p id="ToT_6.28">
               sahasrāre mahāpadme kuṇḍalyā sahitaṃ gurum <br />
               bhāvayet sarvamantrāṇāṃ caitanyaṃ jāyate priye //
                <span class="ref">ToT_6.28</span></p>
            
            
            <p id="ToT_6.29">
               tadaiva prajapenmantraṃ siddhidaṃ nātra saṃśayaḥ <br />
               śrīdevī uvāca
               idānīṃ tāriṇīmantravāsanāṃ vada śaṃkara <br />
               kālikā mokṣadā nityā tāriṇī bhavavāridhau //
                <span class="ref">ToT_6.29</span></p>
            
            śrīśaṃkara uvāca
            
            <p id="ToT_6.30">
               kalākeśaṃ maheśāni bindumastakamīritam <br />
               nādaṃ ca vaktraṃ bhālaṃ ca nāsāṃ netraṃ ca pārvati //
                <span class="ref">ToT_6.30</span></p>
            
            
            <p id="ToT_6.31">
               bhujacatuṣṭayaṃ dehaṃ stanadvaṃdvaṃ ca vakṣasam <br />
               makāreṇa tu deveśi pṛṣṭhaṃ caiva kaṭidvayam //
                <span class="ref">ToT_6.31</span></p>
            
            
            <p id="ToT_6.32">
               takāreṇa yonideśaṃ gudaṃ pādadvayaṃ tathā <br />
               sarvāṅgulīr nakhaṃ caiva bhāvayet sādhakottamaḥ //
                <span class="ref">ToT_6.32</span></p>
            
            
            <p id="ToT_6.33">
               candrasūryātmakaṃ rephaṃ vahnibījaṃ na cānyathā <br />
               sarvā nāḍyastathā jyotī romaṃ ca bhūṣaṇādikam //
                <span class="ref">ToT_6.33</span></p>
            
            
            <p id="ToT_6.34">
               śakāraṃ ca mahāmāyā śaktirūpaprakāśinī <br />
               mūrdhādipādaparyantaṃ śaktibījaṃ sudurlabham //
                <span class="ref">ToT_6.34</span></p>
            
            
            <p id="ToT_6.35">
               asya mantrasya māhātmyaṃ kiṃ mayā kathyate'dhunā <br />
               aśvamedhasahasrāṇi vājapeyaśatāni ca //
                <span class="ref">ToT_6.35</span></p>
            
            
            <p id="ToT_6.36">
               kāśyāditīrthaṃ deveśi sārdhakoṭibhuvātmakam <br />
               pūrṇāṃ śasyena deveśi saptadvīpāṃ vasuṃdharām //
                <span class="ref">ToT_6.36</span></p>
            
            
            <p id="ToT_6.37">
               merutulyasuvarṇaṃ tu brāhmaṇe vedapārage <br />
               sadakṣiṇaṃ vrataṃ sarvaṃ caturvedasuvistaram //
                <span class="ref">ToT_6.37</span></p>
            
            
            <p id="ToT_6.38">
               gāṃ caiva bhūmisaṃsthaṃ ca hastyaśvaṃ ca tathaiva ca <br />
               balidānaṃ maheśāni pitṛyajñaṃ tathaiva ca //
                <span class="ref">ToT_6.38</span></p>
            
            
            <p id="ToT_6.39">
               vihitaṃ ca mahāpuṇyaṃ yaduktaṃ śāstravedibhiḥ <br />
               sakṛjjapānmaheśāni kalāṃ nārhanti ṣoḍaśīm //
                <span class="ref">ToT_6.39</span></p>
            
            
            <p id="ToT_6.40">
               ekoccāreṇa deveśi kiṃ punarbrahma kevalam <br />
               sṛṣṭisthitilayādīnāṃ kartāro nātra saṃśayaḥ //
                <span class="ref">ToT_6.40</span></p>
            
            
            <p id="ToT_6.41">
               saguṇaṃ nirguṇaṃ sākṣāt nirākāraṃ ca mūrtimat <br />
               vaikharīyaṃ mahāvidyā varṇāśritā suniścalā //
                <span class="ref">ToT_6.41</span></p>
            
            
            <p id="ToT_6.42">
               yato nirakṣaraṃ vastu atastārā prakīrtitā <br />
               brahmavidyāsvarūpeyaṃ bhogamokṣaphalapradā //
                <span class="ref">ToT_6.42</span></p>
            
            
            <p id="ToT_6.43">
               janmakoṭisahasreṇa varṇituṃ naiva śakyate <br />
               pañcavaktreṇa deveśi kiṃ mayā kathyate'dhunā //
                <span class="ref">ToT_6.43</span></p>
            
            
            <p id="ToT_6.44">
               ekākṣarī mahāvidyā triṣu lokeṣu pūjitā <br />
               ekākṣarīvihīno yo mantraṃ gṛhṇāti pārvati //
                <span class="ref">ToT_6.44</span></p>
            
            
            <p id="ToT_6.45">
               kalpakoṭisahasreṇa tasya siddhirna jāyate <br />
               sakāro viṣṇurūpaśca takāraśca prajāpatiḥ //
                <span class="ref">ToT_6.45</span></p>
            
            
            <p id="ToT_6.46">
               rephaḥ saṃhārarūpatvāc chivaḥ sākṣānna saṃśayaḥ <br />
               yā cādyā paramā vidyā sā māyā paramā kalā //
                <span class="ref">ToT_6.46</span></p>
            
            
            <p id="ToT_6.47">
               nirākāraṃ paraṃ jyotir binduṃ cāvyayasaṃjñakam <br />
               binduśabdena śūnyaṃ syāt tathā ca guṇasūcakam //
                <span class="ref">ToT_6.47</span></p>
            
            
            <p id="ToT_6.48">
               binducakrāmṛtā devi plavantī cārdhamātrayā <br />
               ardhamātrākṛtirnādo vyāpako viśvapālakaḥ //
                <span class="ref">ToT_6.48</span></p>
            
            
            <p id="ToT_6.49">
               yatheyaṃ vaikharī vidyā kūrcavidyā tathaiva ca <br />
               māhātmyaṃ caiva pūjāyāṃ bhedo nāsti sureśvari //
                <span class="ref">ToT_6.49</span></p>
            
            
            <p id="ToT_6.50">
               satāraṃ ca tathā binduṃ māyā pañcākṣarī parā <br />
               vibhakte cākṣare caiva kriyate mūrtikalpanā //
                <span class="ref">ToT_6.50</span></p>
            
            
            <p id="ToT_6.51">
               sārdhapañcākṣarī vidyā tāriṇī mūrtimat svayam <br />
               tadrūpaṃ pakṣirūpaṃ hi vāgbhavaśca haripriyām //
                <span class="ref">ToT_6.51</span></p>
            
            
            <p id="ToT_6.52">
               praṇavaṃ kāmabījaṃ tu gaganaś ca śivaṃ śive <br />
               astrabījaṃ tadeva syād vahnijāyāṃ sureśvari //
                <span class="ref">ToT_6.52</span></p>
            
            
            <p id="ToT_6.53">
               sambodhanapadenaiva sadā saṃnidhikāriṇī <br />
               pañcākṣareṇa deveśi tāriṇī kāmarūpiṇī //
                <span class="ref">ToT_6.53</span></p>
            
            
            <p id="ToT_6.54">
               tathā pañcākṣaraṃ paśya brahmaviṣṇuśivātmakam <br />
               śaktirūpaṃ nirākāraṃ tathā pañcākṣareṇa tu //
                <span class="ref">ToT_6.54</span></p>
            
            
            <p id="ToT_6.55">
               yathā pañcākṣarī vidyā tathā vidyā ṣaḍakṣarī <br />
               tathaiva ṣoḍaśī vidyā tathā vidyā ca vyakṣarī //
                <span class="ref">ToT_6.55</span></p>
            
            
            <p id="ToT_6.56">
               tathaivāṣṭākṣarī vidyā tathā navākṣarī parā <br />
               māhātmyaṃ dhyānapūjāyāṃ bhedo nāsti sureśvari //
                <span class="ref">ToT_6.56</span></p>
            
            
            <p id="ToT_6.57">
               atisnehena deveśi kiṃ mayā na prakāśitam <br />
               prāṇānte'pi paśoragre vaikharīṃ na prakāśayet //
                <span class="ref">ToT_6.57</span></p>
            
            </div>
         
         <div id="d1e5988">
            
            <h3>Toḍalatantra, Saptamaḥ paṭalaḥ</h3>
            śrīdevī uvāca
            
            <p id="ToT_7.1">
               mahāyogamayī devī khecarī paramā kalā <br />
               yogajñānaṃ vinā siddhir nāsti satyaṃ sureśvara //
                <span class="ref">ToT_7.1</span></p>
            
            
            <p id="ToT_7.2">
               brūhi me devadeveśa kṣudrabrahmāṇḍamadhyataḥ <br />
               kimādhāre sthitā nātha saptadvīpā vasuṃdharā //
                <span class="ref">ToT_7.2</span></p>
            
            
            <p id="ToT_7.3">
               samudrasaptakaṃ nātha kimākāraṃ pratiṣṭhati <br />
               mūlādhāre mahīcakre saṃsthitā mānavādayaḥ //
                <span class="ref">ToT_7.3</span></p>
            
            
            <p id="ToT_7.4">
               kṣudrarūpā janāḥ sarve kimākāreṇa saṃsthitāḥ <br />
               svakīyāṅgulimānena mārutaṃ kathaya prabho //
                <span class="ref">ToT_7.4</span></p>
            
            śrīśiva uvāca
            
            <p id="ToT_7.5">
               mūlādhāre sthitā devi saptadvīpā vasuṃdharā <br />
               valayākārarūpeṇa samudrāḥ sapta saṃsthitāḥ //
                <span class="ref">ToT_7.5</span></p>
            
            
            <p id="ToT_7.6">
               jambudvīpaṃ madhyadeśe tadbāhye lavaṇāmbudhiḥ <br />
               śākadvīpaṃ maheśāni tadbāhye dadhisāgaraḥ //
                <span class="ref">ToT_7.6</span></p>
            
            
            <p id="ToT_7.7">
               tadbāhye śālmalīdvīpaṃ sāgaro dugdhatadbahiḥ <br />
               tadbāhye pāṭalādvīpaṃ tadbāhye tu jalāntakaḥ //
                <span class="ref">ToT_7.7</span></p>
            
            
            <p id="ToT_7.8">
               pṛthivyāṃ vartate devi yadrūpā mānavādayaḥ <br />
               tena rūpeṇa deveśi mūlādhāre tu jantavaḥ //
                <span class="ref">ToT_7.8</span></p>
            
            
            <p id="ToT_7.9">
               ṣaṇṇavatyaṅgulaṃ devi mārutaṃ parikīrtitam <br />
               mārtaṇḍasthitimānaṃ tu adhikaṃ parikīrtitam //
                <span class="ref">ToT_7.9</span></p>
            
            śrīdevī uvāca
            
            <p id="ToT_7.10">
               kiyad bhuvaṃ tu brahmāṇḍaṃ vada bhūtalavāsinaḥ <br />
               aṅgulyekena kiṃ mānaṃ kathayasva dayānidhe //
                <span class="ref">ToT_7.10</span></p>
            
            śrīśiva uvāca
            
            <p id="ToT_7.11">
               aṅgulyekena deveśi sahasrābdaṃ prajāyate <br />
               ṣaṇṇavatisahasrābdaṃ bhaved bhūtalavāsinaḥ //
                <span class="ref">ToT_7.11</span></p>
            
            
            <p id="ToT_7.12">
               pādāṅguṣṭhādigulphāntaṃ priye randhrasahasrakam <br />
               randhraṃ candrasahasrābdaṃ gulphādijānusaṃdhiṣu //
                <span class="ref">ToT_7.12</span></p>
            
            
            <p id="ToT_7.13">
               jānvādigudaparyantaṃ mānaṃ viṃśasahasrakam <br />
               mūlādhārādiliṅgāntaṃ caturvarṣasahasrakam //
                <span class="ref">ToT_7.13</span></p>
            
            
            <p id="ToT_7.14">
               liṅgādinābhiparyantaṃ bhavedṛṣisahasrakam <br />
               nābhyādihṛdayāntaṃ ca grahasaṃkhyasahasrakam //
                <span class="ref">ToT_7.14</span></p>
            
            
            <p id="ToT_7.15">
               hṛdādikaṇṭhaparyantam ṛṣisaṃkhyasahasrakam <br />
               viśuddhādikamājñāntaṃ mānaṃ rudrasahasrakam //
                <span class="ref">ToT_7.15</span></p>
            
            
            <p id="ToT_7.16">
               ājñācakrācchivāntaṃ vai diksahasraṃ sureśvari <br />
               sūryasaṃkhyāsahasraṃ tu samīraścādhikaḥ smṛtaḥ //
                <span class="ref">ToT_7.16</span></p>
            
            
            <p id="ToT_7.17">
               śarīrasahakāreṇa hāso vṛddhiśca jāyate <br />
               ṣaḍguṇo ratikāle ca triguṇo bhojanādbahiḥ //
                <span class="ref">ToT_7.17</span></p>
            
            
            <p id="ToT_7.18">
               dhamane cāṣṭadhā proktaḥ samīro vṛddhitāṃ gataḥ <br />
               sadguror upadeśena mantramārgeṇa pārvati //
                <span class="ref">ToT_7.18</span></p>
            
            
            <p id="ToT_7.19">
               yadi caikāṅgulaṃ hrasvaṃ sahasrābdaṃ sa jīvati <br />
               evaṃ krameṇa deveśi samatā yadi vā bhavet //
                <span class="ref">ToT_7.19</span></p>
            
            
            <p id="ToT_7.20">
               jitvā mṛtyuṃ maheśāni śambhuvad viharet kṣitau <br />
               ata eva maheśāni yonimudrā mayoditā //
                <span class="ref">ToT_7.20</span></p>
            
            
            <p id="ToT_7.21">
               prāṇāyāmena deveśi tathaiva yonimudrayā <br />
               tathaivābhyāsayogena yadi vāyuḥ samo bhavet //
                <span class="ref">ToT_7.21</span></p>
            
            
            <p id="ToT_7.22">
               jitvā mṛtyuṃ maheśāni khecaro jāyate'cirāt <br />
               pramāṇaṃ kathitaṃ sarvaṃ manuṣyasya priyaṃvade //
                <span class="ref">ToT_7.22</span></p>
            
            
            <p id="ToT_7.23">
               śvāsocchvāsavikāsena kuṇḍalī gaganaṃ caret <br />
               śrīdevī uvāca
               idānīṃ pṛthivīmānaṃ vada me parameśvara //
                <span class="ref">ToT_7.23</span></p>
            
            
            <p id="ToT_7.24">
               saptasvargasthito yo yo yā yā śaktiḥ sthitā sadā <br />
               tatsarvaṃ śrotumicchāmi yadi sneho'sti māṃ prati //
                <span class="ref">ToT_7.24</span></p>
            
            śrīśiva uvāca
            
            <p id="ToT_7.25">
               mūlādhāre mahīcakre saṃsthitā mānavādayaḥ <br />
               teṣāṃ mānena deveśi cārdhaṃ caiva dvisaptatiḥ //
                <span class="ref">ToT_7.25</span></p>
            
            
            <p id="ToT_7.26">
               dviguṇaḥ parameśāni tadbāhye lavaṇāmbudhiḥ <br />
               evaṃ krameṇa deveśi dviguṇaṃ parikīrtitam //
                <span class="ref">ToT_7.26</span></p>
            
            
            <p id="ToT_7.27">
               ḍākinīsahito brahmā mūlādhāre tu sundari <br />
               rākiṇīsahito viṣṇuḥ svādhiṣṭhāne vyavasthitaḥ //
                <span class="ref">ToT_7.27</span></p>
            
            
            <p id="ToT_7.28">
               lākinīsahito rudro maṇipūre sureśvari <br />
               anāhate mahāpadme kākinīsahito haraḥ //
                <span class="ref">ToT_7.28</span></p>
            
            
            <p id="ToT_7.29">
               viśuddhākhye vasennityā sākinī ca sadāśivaḥ <br />
               hākinī paraśivo devaś cājñācakre sureśvari //
                <span class="ref">ToT_7.29</span></p>
            
            
            <p id="ToT_7.30">
               sahasrāre mahāpadme viśvarūpaḥ paraḥ śivaḥ <br />
               mahākuṇḍalinī tatra sthitā nityā sureśvari //
                <span class="ref">ToT_7.30</span></p>
            
            śrīdevī uvāca
            
            <p id="ToT_7.31">
               kutra mūle mahāpīṭhe vartate parameśvara <br />
               mūlādhārādadhobhāge pātālaṃ kīdṛśaṃ prabho //
                <span class="ref">ToT_7.31</span></p>
            
            śrīśiva uvāca
            
            <p id="ToT_7.32">
               mūlādhāre kāmarūpaṃ hṛdi jālaṃdharaṃ priye <br />
               pūrṇagirim adhobhāge uḍḍīyānaṃ tadūrdhvake //
                <span class="ref">ToT_7.32</span></p>
            
            
            <p id="ToT_7.33">
               vārāṇasī bhruvormadhye jvalantī locanatraye <br />
               māyāvatī mukhavṛtte kaṇṭhe cāṣṭapurī tathā //
                <span class="ref">ToT_7.33</span></p>
            
            
            <p id="ToT_7.34">
               nābhimūle maheśāni ayodhyāpurī saṃsthitā <br />
               kāñcīpīṭhaṃ kaṭīdeśe śrīhṛṭṭaṃ pṛṣṭhadeśake //
                <span class="ref">ToT_7.34</span></p>
            
            
            <p id="ToT_7.35">
               mūlādhārāt śataṃ caiva atalaṃ parikīrtitam <br />
               sutalaṃ ca varṣaśataṃ talātalaśataṃ priye //
                <span class="ref">ToT_7.35</span></p>
            
            
            <p id="ToT_7.36">
               ṛṣibāṇenduvarṣāntaṃ saṃsthitaṃ ca mahātalam <br />
               śatadvayāntaṃ pātālaṃ dviśataṃ vai rasātalam //
                <span class="ref">ToT_7.36</span></p>
            
            
            <p id="ToT_7.37">
               mūlādhārācca deveśi dve'ṅgulī cāntike sthite <br />
               tayormadhye ca pātālās tiṣṭhanti parameśvari //
                <span class="ref">ToT_7.37</span></p>
            
            
            <p id="ToT_7.38">
               iti te kathitaṃ kānte yogasāraṃ samāsataḥ <br />
               na vaktavyaṃ paśor agre prāṇānte'pi kadācana //
                <span class="ref">ToT_7.38</span></p>
            
            </div>
         
         <div id="d1e6738">
            
            <h3>Toḍalatantra, Aṣṭamaḥ paṭalaḥ</h3>
            śrīdevī uvāca
            
            <p id="ToT_8.1">
               sārdhatrikoṭināḍīnām ālayaṃ ca kalevaram <br />
               krameṇa śrotum icchāmi tad vadasva mayi prabho //
                <span class="ref">ToT_8.1</span></p>
            
            śrīśiva uvāca
            
            <p id="ToT_8.2">
               lomni kūpe sapādārdhakoṭayaścaiva sundari <br />
               hastāsye ca tadā pāde 'gnilakṣanāḍayaḥ sthitāḥ //
                <span class="ref">ToT_8.2</span></p>
            
            
            <p id="ToT_8.3">
               udare ca tathā pāyau pañcalakṣāḥ prakīrtitāḥ <br />
               hṛdādisarvagātreṣu navalakṣāḥ prakīrtitāḥ //
                <span class="ref">ToT_8.3</span></p>
            
            
            <p id="ToT_8.4">
               atha pārśve tathā carme tathaiva sarvasaṃdhiṣu <br />
               rudrānnyūnaṃ sthitaṃ lakṣaṃ śarīre nāḍayaḥ priye //
                <span class="ref">ToT_8.4</span></p>
            
            
            <p id="ToT_8.5">
               iḍā ca piṅgalā caiva suṣumnā citriṇī tathā <br />
               brahmanāḍī ca tanmadhye pañcanāḍyaḥ prakīrtitāḥ //
                <span class="ref">ToT_8.5</span></p>
            
            
            <p id="ToT_8.6">
               kuhūś ca śaṅkhinī caiva gāndhārī hastijihvikā <br />
               nardinī ca tathā nidrā rudrasaṃkhyā vyavasthitā //
                <span class="ref">ToT_8.6</span></p>
            
            
            <p id="ToT_8.7">
               etā nāḍyaḥ pareśāni suṣumnāyāḥ prajāyate <br />
               śrīdevī uvāca
               vedākṣivasurandhrāstu bāṇasaṃkhyajalāntakāḥ <br />
               kimādhāre padmamadhye saṃsthitāḥ parameśvara //
                <span class="ref">ToT_8.7</span></p>
            
            śrīśiva uvāca
            
            <p id="ToT_8.8">
               yogapadmasya māhātmyaṃ mayā vaktuṃ na śakyate <br />
               mūlādhāre padmamadhye laṃbījaṃ cātiśobhanam //
                <span class="ref">ToT_8.8</span></p>
            
            
            <p id="ToT_8.9">
               laṃbījasya bindumadhye pṛthvīcakraṃ manoharam <br />
               valayākārarūpeṇa samudrāḥ saptakāḥ sthitāḥ //
                <span class="ref">ToT_8.9</span></p>
            
            śrīdevī uvāca
            
            <p id="ToT_8.10">
               bindumānaṃ mahādeva kathayasva mayi prabho <br />
               krameṇa yogapadmasya pramāṇaṃ vada śaṃkara //
                <span class="ref">ToT_8.10</span></p>
            
            śrīśiva uvāca
            
            <p id="ToT_8.11">
               paramāṇutribhāgaikabhāgaṃ binduṃ suvistaram <br />
               tanmadhye sāgarāḥ sarve saptadvīpā vasuṃdharā //
                <span class="ref">ToT_8.11</span></p>
            
            
            <p id="ToT_8.12">
               avyayaṃ paramaṃ sūkṣmaṃ bindurūpaṃ paraṃ śivam <br />
               pramāṇaṃ cāsya devasya kiṃ vaktuṃ śakyate mayā //
                <span class="ref">ToT_8.12</span></p>
            
            
            <p id="ToT_8.13">
               brahmalokaṃ pareśāni nādopari vicintayet <br />
               ḍākinīsahito brahmā tathaiva nivaset sadā //
                <span class="ref">ToT_8.13</span></p>
            
            
            <p id="ToT_8.14">
               lakāraṃ pārthivaṃ bījaṃ śaktirūpaṃ sureśvari <br />
               pṛthvīcakrasya madhye tu svayambhūliṅgam adbhutam //
                <span class="ref">ToT_8.14</span></p>
            
            
            <p id="ToT_8.15">
               sārdhatrivalayākārakuṇḍalyā veṣṭitaṃ sadā <br />
               liṅgacchidraṃ svavaktreṇa kuṇḍalyācchādya saṃsthitā //
                <span class="ref">ToT_8.15</span></p>
            
            
            <p id="ToT_8.16">
               tenaiva vartate vāyur iḍāpiṅgalayoḥ sadā <br />
               sahasrāradarśanāya sadā jāgratsvarūpiṇī //
                <span class="ref">ToT_8.16</span></p>
            
            
            <p id="ToT_8.17">
               yadaiva brahmamārgeṇa sahasrāre samutthitā <br />
               tadaiva parameśāni śvāsocchvāsavikāśanam //
                <span class="ref">ToT_8.17</span></p>
            
            
            <p id="ToT_8.18">
               kesarasya tu madhye ca catuḥpattre sureśvari <br />
               anantarūpiṇī durgā śambhuś cānantarūpadhṛk //
                <span class="ref">ToT_8.18</span></p>
            
            
            <p id="ToT_8.19">
               nānāsukhavilāsena sadā kāmena vartate <br />
               śrīdevī uvāca
               liṅgacchidraṃ samākṛṣya saṃsthitā kuṇḍalī katham //
                <span class="ref">ToT_8.19</span></p>
            
            
            <p id="ToT_8.20">
               kathayasva sadānanda sarvajñastvaṃ sureśvara <br />
               śrīśiva uvāca
               liṅgamadhye mahattejo vahnirūpaṃ ca sundari //
                <span class="ref">ToT_8.20</span></p>
            
            
            <p id="ToT_8.21">
               yat kiṃcid vāyuyogena brahmāṇḍo dahyate yataḥ <br />
               ataḥ sā kuṇḍalī devī mukhenācchādya saṃsthitā //
                <span class="ref">ToT_8.21</span></p>
            
            
            <p id="ToT_8.22">
               tenaiva pārthive liṅge binduśaktiṃ niyojayet <br />
               binduśaktiṃ samutthāpya liṅgapūjā prakīrtitā //
                <span class="ref">ToT_8.22</span></p>
            
            </div>
         
         <div id="d1e7186">
            
            <h3>Toḍalatantra, Navamaḥ paṭalaḥ</h3>
            śrīdevī uvāca
            
            <p id="ToT_9.1">
               tripurāyā mahāmantraṃ nityātantre śrutaṃ mayā <br />
               idānīṃ śrotum icchāmi navārṇasya ca vāsanām //
                <span class="ref">ToT_9.1</span></p>
            
            śrīśiva uvāca
            
            <p id="ToT_9.2">
               bhūmiś candraḥ śivo māyā śaktiḥ kṛśānusādanau <br />
               ardhacandraśca binduśca navārṇo merurucyate //
                <span class="ref">ToT_9.2</span></p>
            
            
            <p id="ToT_9.3">
               bhūmibījajapādeva bhūpatir jāyate 'cirāt <br />
               candrabījajapādeva mahāsaundaryamāpnuyāt //
                <span class="ref">ToT_9.3</span></p>
            
            
            <p id="ToT_9.4">
               śivabījajapād eva śivavadviharet kṣitau <br />
               ekatroccāraṇāt satyaṃ caturvargaphalapradam //
                <span class="ref">ToT_9.4</span></p>
            
            śrīdevī uvāca
            
            <p id="ToT_9.5">
               yattvayā kathitaṃ nātha yogajñānādikaṃ layam <br />
               yāvat kāmādi saṃdīpyo bhāvayogo na labhyate //
                <span class="ref">ToT_9.5</span></p>
            
            
            <p id="ToT_9.6">
               ūrdhvaretā mahāyogī tadadhaḥ śaktiyogataḥ <br />
               brūhi me jagatāṃnātha kathaṃ dīrghāyuṣaṃ bhavet //
                <span class="ref">ToT_9.6</span></p>
            
            śrīśiva uvāca
            
            <p id="ToT_9.7">
               śṛṇu devi pravakṣyāmi yena dīrghāyuṣaṃ bhavet <br />
               śrutvā gopaya yatnena na prakāśyaṃ kadācana //
                <span class="ref">ToT_9.7</span></p>
            
            
            <p id="ToT_9.8">
               pūjayet kālikāṃ devīṃ tāriṇīṃ vātha sundarīm <br />
               ṣoḍaśenopacāreṇa pañcatattvena pārvati //
                <span class="ref">ToT_9.8</span></p>
            
            
            <p id="ToT_9.9">
               dinatrayaṃ pūjayitvā ṣaṭcakraṃ cintayedatha <br />
               tatastu parameśāni mālāmantraṃ samabhyaset //
                <span class="ref">ToT_9.9</span></p>
            
            
            <p id="ToT_9.10">
               ṣoḍaśī vā mahāpūrvā pattre cābhyāsamācaret <br />
               catuṣpattre cāṣṭavāraṃ ṣaṭpattre dvādaśaṃ japet //
                <span class="ref">ToT_9.10</span></p>
            
            
            <p id="ToT_9.11">
               daśapattre viṃśatiṃ ca dvādaśe vedanetrakam <br />
               ṣoḍaśe daśasaṃkhyaṃ tu caturvāraṃ śruvo'ṣṭakam //
                <span class="ref">ToT_9.11</span></p>
            
            
            <p id="ToT_9.12">
               kumbhakena japenmantraṃ mālāṣaṭke sureśvari <br />
               evaṃ krameṇa deveśi sthiramāyuryadā bhavet //
                <span class="ref">ToT_9.12</span></p>
            
            
            <p id="ToT_9.13">
               prajapedakṣamālāyāṃ yena mṛtyuṃjayo bhavet <br />
               śrīdevī uvāca
               mūlacakrācchiro'ntā ca suṣumnā parikīrtitā <br />
               tadgarbhasthā ca yā śaktiḥ sā devī kuṇḍarūpikā //
                <span class="ref">ToT_9.13</span></p>
            
            
            <p id="ToT_9.14">
               sadā kuṇḍalinī devī pañcāśadvarṇabhūṣitā <br />
               mālārūpā kathaṃ deva iti me saṃśayo hṛdi //
                <span class="ref">ToT_9.14</span></p>
            
            śrīśiva uvāca
            
            <p id="ToT_9.15">
               sahasrāre mahāpadme bījakośe śivālaye <br />
               haṃsena vāyuyogena pūrakeṇa samānayet //
                <span class="ref">ToT_9.15</span></p>
            
            
            <p id="ToT_9.16">
               sahasrāraṃ tu samprāpya śivaṃ dṛṣṭvā tu kāminī <br />
               mālākāreṇa talliṅgaṃ saṃveṣṭya kuṇḍalī sadā //
                <span class="ref">ToT_9.16</span></p>
            
            
            <p id="ToT_9.17">
               akārādilakārāntā kṣakāraṃ vaktrasaṃyutam <br />
               caramārṇaṃ sarandhraṃ ca nijapucchena kāminī //
                <span class="ref">ToT_9.17</span></p>
            
            
            <p id="ToT_9.18">
               bhedayitvā svapucchena nāgapāśaṃ tadūrdhvake <br />
               etatkāraṇaṃ saṃvyāpya saṃsthitā kuṇḍalī yadā //
                <span class="ref">ToT_9.18</span></p>
            
            
            <p id="ToT_9.19">
               tadaiva prajapenmantram amaratvaṃ sa vindati <br />
               recanāt kāminī devī praviśantī svaketanam //
                <span class="ref">ToT_9.19</span></p>
            
            
            <p id="ToT_9.20">
               na tatra prajapenmantraṃ japānmṛtyumavāpnuyāt <br />
               recake chinnamālāyāṃ satyaṃ hi suravandite //
                <span class="ref">ToT_9.20</span></p>
            
            
            <p id="ToT_9.21">
               chinne sūtre bhavenmṛtyuḥ puraiva kathitaṃ mayā <br />
               iti te kathitaṃ kānte yato mṛtyuṃjayo bhavet //
                <span class="ref">ToT_9.21</span></p>
            
            
            <p id="ToT_9.22">
               athavā nijanāsāgre dṛṣṭimāropya yatnataḥ <br />
               vāyuṃ saṃdhārya yatnena ekoccāreṇa coccaret //
                <span class="ref">ToT_9.22</span></p>
            
            
            <p id="ToT_9.23">
               mālāmantraṃ ṣoḍaśīṃ vā tathā cāṣṭādaśākṣarīm <br />
               sahasraṃ prajapenmantraṃ pratyahaṃ yadi pārvati //
                <span class="ref">ToT_9.23</span></p>
            
            
            <p id="ToT_9.24">
               jitvā mṛtyuṃ jarāṃ rogaṃ dīrghakālaṃ sa jīvati <br />
               etadanyaṃ mahāyogaṃ bhogārthī nahi labhyate //
                <span class="ref">ToT_9.24</span></p>
            
            
            <p id="ToT_9.25">
               athavā parameśāni ḍāmaroktavidhānataḥ <br />
               yajet kātyāyanīṃ devīṃ bhūtapūrvāṃ prayatnataḥ //
                <span class="ref">ToT_9.25</span></p>
            
            
            <p id="ToT_9.26">
               tadā pañcasahasrābdaṃ niścitaṃ tu sa jīvati <br />
               iti te kathitaṃ sarvaṃ deharakṣaṇakāraṇam //
                <span class="ref">ToT_9.26</span></p>
            
            
            <p id="ToT_9.27">
               na bhogī bhogamāpnoti yogī yogo na labhyate <br />
               etattattvena deveśi bhogo yogāyate dhruvam //
                <span class="ref">ToT_9.27</span></p>
            
            śrīdevī uvāca
            
            <p id="ToT_9.28">
               yanmālāyāṃ japenaiva kiṃ phalaṃ labhate naraḥ <br />
               pṛthak pṛthaṅ mahādeva pattramālāphalaṃ vada //
                <span class="ref">ToT_9.28</span></p>
            
            śrīśiva uvāca
            
            <p id="ToT_9.29">
               bhūmikāmī japen mantraṃ mūlādhāre catuṣṭaye <br />
               svādhiṣṭhāne japādeva mahendro jāyate'cirāt //
                <span class="ref">ToT_9.29</span></p>
            
            
            <p id="ToT_9.30">
               maṇipūre japādeva bhavet svargasya bhājanam <br />
               anāhate mahāpadme japād brahmapuraṃ vrajet //
                <span class="ref">ToT_9.30</span></p>
            
            
            <p id="ToT_9.31">
               viśuddhākhye japādeva viṣṇuloke vased dhruvam <br />
               ājñācakre ca japtavye śvetadvīpe vaset sadā //
                <span class="ref">ToT_9.31</span></p>
            
            
            <p id="ToT_9.32">
               yanmālā parameśāni bāhyamālā prakīrtitā <br />
               antarmālā mahāmālā pañcāśadvarṇarūpiṇī //
                <span class="ref">ToT_9.32</span></p>
            
            
            <p id="ToT_9.33">
               māhātmyaṃ tasya deveśi kiṃ vaktuṃ śakyate mayā <br />
               sahasrāre sthirībhūya yadi cāṣṭaśataṃ japet //
                <span class="ref">ToT_9.33</span></p>
            
            
            <p id="ToT_9.34">
               tatphalāt koṭibhāgaikaṃ bhāgaṃ cānyena vidyate <br />
               pṛthivyāmavyayo deho bhavatyeva na saṃśayaḥ //
                <span class="ref">ToT_9.34</span></p>
            
            
            <p id="ToT_9.35">
               yanmālāyāṃ japenmantram abhyāsārthaṃ hi pārvati <br />
               iti te kathitaṃ devi cirajīvī yathā bhavet //
                <span class="ref">ToT_9.35</span></p>
            
            
            <p id="ToT_9.36">
               idānīṃ parameśāni bhūtakātyāyanīṃ śṛṇu <br />
               vedādyaṃ śabdabījaṃ ca mahāmāyāṃ tataḥ param //
                <span class="ref">ToT_9.36</span></p>
            
            
            <p id="ToT_9.37">
               astrayugmaṃ vahnijāyā manuḥ saptākṣaraḥ paraḥ <br />
               śrīśivo'sya ṛṣiḥ prokto virāṭ chanda udāhṛtam //
                <span class="ref">ToT_9.37</span></p>
            
            
            <p id="ToT_9.38">
               bhūtakātyāyanī devī dharmārthakāmadā sadā <br />
               praṇavena ṣaḍaṅgaṃ ca prāṇāyāmaṃ ca sundari //
                <span class="ref">ToT_9.38</span></p>
            
            
            <p id="ToT_9.39">
               dhyānamasyāḥ pravakṣyāmi śṛṇu sundari sādaram <br />
               gauravarṇāṃ muktakeśīṃ sarvābharaṇabhūṣitām //
                <span class="ref">ToT_9.39</span></p>
            
            
            <p id="ToT_9.40">
               paṭṭavastraparīdhānāṃ sadā ghūrṇitalocanām <br />
               vāmapāṇau raktapūrṇakharparaṃ dakṣiṇe kare //
                <span class="ref">ToT_9.40</span></p>
            
            
            <p id="ToT_9.41">
               madyapūrṇasvarṇapātrāṃ grīvāyāṃ hārabhūṣitām <br />
               śaraccandrasamābhāsāṃ pādāṅgulivirājitām //
                <span class="ref">ToT_9.41</span></p>
            
            
            <p id="ToT_9.42">
               evaṃ tāṃ varadāṃ nityāṃ bhāvayet siddhihetave <br />
               sāmānyārghyaṃ tato devi svavāme vinyasettataḥ //
                <span class="ref">ToT_9.42</span></p>
            
            
            <p id="ToT_9.43">
               jīvanyāsādikaṃ kṛtvā pūjayet parameśvarīm <br />
               ṣoḍaśenopacāreṇa pañcatattvena sundari //
                <span class="ref">ToT_9.43</span></p>
            
            
            <p id="ToT_9.44">
               yajettāṃ bahuyatnena gṛhamadhye dinatrayam <br />
               tato japenmahāmantraṃ gajāntakasahasrakam //
                <span class="ref">ToT_9.44</span></p>
            
            
            <p id="ToT_9.45">
               tataśca pūjayed devīṃ śūnyāgāre dinatrayam <br />
               pratyahaṃ prajapenmantraṃ gajāntakasahasrakam //
                <span class="ref">ToT_9.45</span></p>
            
            
            <p id="ToT_9.46">
               eva kṛte maheśāni yadi siddhirna jāyate <br />
               tataśca prajapenmantraṃ pitṛbhūmau dinatrayam //
                <span class="ref">ToT_9.46</span></p>
            
            
            <p id="ToT_9.47">
               tataḥ siddhirbhaved devi satyaṃ satyaṃ hi supriye <br />
               tadvākyaṃ prārthanāvākyaṃ ḍāmarākhye mayoditam //
                <span class="ref">ToT_9.47</span></p>
            
            </div>
         
         <div id="d1e8116">
            
            <h3>Toḍalatantra, Daśamaḥ paṭalaḥ</h3>
            śrīdevī uvāca
            
            <p id="ToT_10.1">
               kākīcañcuṃ mahāmudrāṃ kathayasva dayānidhe <br />
               yena rūpeṇa deveśa dehāsanaparo bhavet //
                <span class="ref">ToT_10.1</span></p>
            
            śrīśiva uvāca
            
            <p id="ToT_10.2">
               anākulena deveśi jihvāṃ paramayatnataḥ <br />
               tālumūle nyaset paścāt tato vāyuṃ pibet śanaiḥ //
                <span class="ref">ToT_10.2</span></p>
            
            
            <p id="ToT_10.3">
               dantairdantān samāpīḍya kākīcañcuṃ samabhyaset <br />
               bahuyonyuktavidhinā sarvakarmāṇi sādhayet //
                <span class="ref">ToT_10.3</span></p>
            
            
            <p id="ToT_10.4">
               athātaḥ sampravakṣyāmi svalpayoniṃ śṛṇu priye <br />
               gudachidre dakṣagulphaṃ saṃdhau liṅgaṃ vinikṣipet //
                <span class="ref">ToT_10.4</span></p>
            
            
            <p id="ToT_10.5">
               nābhirandhre'thavā gulphaṃ dhārayed vāmahastake <br />
               bahuyonyuktavidhinā cānyat sarvaṃ samāpayet //
                <span class="ref">ToT_10.5</span></p>
            
            
            <p id="ToT_10.6">
               mudrā caitanyatantre ca māhātmyaṃ kathitaṃ mayā <br />
               yathā hemagirirdevi yathā vegavatī nadī //
                <span class="ref">ToT_10.6</span></p>
            
            
            <p id="ToT_10.7">
               candrādikaṃ yathā devi cirajīvī tathā bhavet <br />
               śrīdevī uvāca
               daśāvatāraṃ deveśa brūhi me jagatāṃ guro //
                <span class="ref">ToT_10.7</span></p>
            
            
            <p id="ToT_10.8">
               idānīṃ śrotumicchāmi kathayasva suvistarāt <br />
               kā vā devī kathaṃbhūtā vada me parameśvara //
                <span class="ref">ToT_10.8</span></p>
            
            śrīśiva uvāca
            
            <p id="ToT_10.9">
               tārā devī nīlarūpā vagalā kūrmamūrtikā <br />
               dhūmāvatī varāhaṃ syāt chinnamastā nṛsiṃhikā //
                <span class="ref">ToT_10.9</span></p>
            
            
            <p id="ToT_10.10">
               bhuvaneśvarī vāmanaḥ syānmātaṃgī rāmamūrtikā <br />
               tripurā jāmadagnyaḥ syād balabhadrastu bhairavī //
                <span class="ref">ToT_10.10</span></p>
            
            
            <p id="ToT_10.11">
               mahālakṣmīr bhavet buddho durgā syāt kalkirūpiṇī <br />
               svayaṃ bhagavatī kālī kṛṣṇamūrtiḥ samudbhavā //
                <span class="ref">ToT_10.11</span></p>
            
            
            <p id="ToT_10.12">
               iti te kathitaṃ devy avatāraṃ daśamameva hi <br />
               etāsāṃ pūjanād devi mahādevasamo bhavet <br />
               āsāṃ dhyānādikaṃ sarvaṃ kathitaṃ me purā tava //
                <span class="ref">ToT_10.12</span></p>
            </div>
         
         </div>
   </body>
</html>