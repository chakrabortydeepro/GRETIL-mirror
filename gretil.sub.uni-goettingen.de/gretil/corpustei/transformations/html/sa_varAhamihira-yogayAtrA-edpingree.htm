<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Varāhamihira: Yogayātrā (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Varāhamihira: Yogayātrā</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_varAhamihira-yogayAtrA-edpingree.xml">sa_varAhamihira-yogayAtrA-edpingree.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Mizue Sugita</p>
      <p class="noindent"><b>Contribution: </b>Mizue Sugita</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>of Pingree, David (ed.): Brhadyatra, Government of Tamil Nadu, 1972.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/8_jyot/yogay1_u.htm">yogay1_u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Varahamihira: Yogayatra
            <br />
            <br />Input by Mizue Sugita (May 1, 1998)
            <br />
            <br />Based on the edition of Pingree, David (ed.): Brhadyatra,
            <br />Government of Tamil Nadu, 1972.
            <br />
            <br />Introduction by David Pingree
            <br />Forward by R. N. Sampath
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Frontmatter</h2>
      
      <p>
         <ul class="dash">
            
            <li>chap.1 daivapuruṣakāra 20</li>
            
            <li>chap.2 tithiguṇa 35</li>
            
            <li>chap.3 titiguṇa 3</li>
            
            <li>chap.4 nakṣatrabala 30</li>
            
            <li>chap.5 vāraphala 4</li>
            
            <li>chap.6 muhūrta 7</li>
            
            <li>chap.7 candrabala 10</li>
            
            <li>chap.8 lagnabala 20</li>
            
            <li>chap.9 lagnabheda 18</li>
            
            <li>chap.10 grahasthānabala 22</li>
            
            <li>chap.11 utsargāpavāda 25</li>
            
            <li>chap.12 miśraka 38</li>
            
            <li>chap.13 dehaspandana 25</li>
            
            <li>chap.14 cittaśuddhir 20</li>
            
            <li>chap.15 guhyakānuṣṭhāna 6</li>
            
            <li>chap.16 svapna 15</li>
            
            <li>chap.17 vijayasnāna 32</li>
            
            <li>chap.18 grahayajña 24</li>
            
            <li>chap.19 agnilakṣaṇa 10</li>
            
            <li>chap.20 prasthānika 3</li>
            
            <li>chap.21 gajalakṣaṇeṅgita 15</li>
            
            <li>chap.22 vājilakṣaṇeṅgita 21</li>
            
            <li>chap.23 śakunaśubhāśubha 69</li>
            
            <li>chap.24 śivāruta 11</li>
            
            <li>chap.25 vāyaseṅgita 16</li>
            
            <li>chap.26 śveṅgita 3</li>
            
            <li>chap.27 maṅgalāmaṅgala 6</li>
            
            <li>chap.28 dhvajātapatrādiśakuna 6</li>
            
            <li>chap.29 niveśa 4</li>
            
            <li>chap.30 abhiyojya 3</li>
            
            <li>chap.31 senāvātavṛṣṭyulkābhūgarjitasandhyā 13</li>
            
            <li>chap.32 utpāta 18</li>
            
            <li>chap.33 puradurgālabdho 4</li>
            
            <li>chap.34 jayottara 6</li>
            
            <li>............................................</li>
            
            <li>total 562 verses</li>
            </ul>
      </p>
      
      <h2>Text</h2>
      <div xml:lang="sa-Latn">
         
         <h3>chap.1 daivapuruṣakāra</h3>
         
         
         <div id="d1e664">
            
            <p id="BY_1.1">
               yasminn udayati vikasati kamalam ivāstaṃ prayāti saṃkucati/<br />
               
               sacarācaraṃ tribhuvanaṃ sa jayati kiraṇālayaḥ savitā//
                <span class="ref">BY_1.1</span></p>
            
            
            <p id="BY_1.2">
               yakṣeśamedhena vijitya dhātrīm ity evam abhyudyamino nṛpasya/<br />
               
               vinighnato vighnakarān na pāpaṃ kriyāt krameṇaiva paśūn makheṣu//
                <span class="ref">BY_1.2</span></p>
            
            
            <p id="BY_1.3">
               utsāhamantraprabhuśaktiyukto dhīmān vinītendriyabhṛtyavargaḥ/<br />
               
               prajānurakto dhṛtimān sahiṣṇur vṛddhopasevī vijigīṣur iṣṭaḥ//
                <span class="ref">BY_1.3</span></p>
            
            
            <p id="BY_1.4">
               sāmvatsaras tasya vinītaveṣo dhīmān svatantrāṅgapaṭuḥ kulīnaḥ/<br />
               
               dakṣaḥ pragalbho 'vikalo vinītas tādṛg vidhastasya purohito 'pi//
                <span class="ref">BY_1.4</span></p>
            
            
            <p id="BY_1.5">
               tasya daivanarakārasametāṃ varṇayanti kavayaḥ phalasiddhim/<br />
               
               tatra kecid avadhūya nṛkāraṃ daivam eva phaladāyakam āhuḥ//
                <span class="ref">BY_1.5</span></p>
            
            
            <p id="BY_1.6">
               labdhavyāny eva labhyate gantavyāny eva gacchati/<br />
               
               prāptavyāny eva prāproti duḥkhāni ca sukhāni ca//
                <span class="ref">BY_1.6</span></p>
            
            
            <p id="BY_1.7">
               utthānāc ced bhavet siddhir na kaścit prāpnuyāt phalam/<br />
               
               ahorātraṃ viceṣṭanto dṛśyante vṛttikarśitāḥ//
                <span class="ref">BY_1.7</span></p>
            
            
            <p id="BY_1.8">
               vihaṅga iva vadho hi(syāt) nipatyāryamanīśvaraḥ/<br />
               
               vidhānavihito 'deśyo nānyeṣāṃ nātmanaḥ prabhuḥ//
                <span class="ref">BY_1.8</span></p>
            
            
            <p id="BY_1.9">
               tasmād daivaṃ pradhānaṃ hi na kuryāt karma mānuṣam/<br />
               
               niśceṣṭam api loke 'smin bhajate bhuktir uttamā//
                <span class="ref">BY_1.9</span></p>
            
            
            <p id="BY_1.10">
               āghātadurjayanayaṃ paribhūya daivam ātmābhimānacapalāḥ pracaranti ye 'rīn/<br />
               
               teṣāṃ cirād api kṛtāntamahāpaśūnāṃ hastagrahaṃ na samupaiti jitāpi lakṣmī//
                <span class="ref">BY_1.10</span></p>
            
            
            <p id="BY_1.11">
               tathā pare nāpeksyaiva daivaṃ dairyāvalambinaḥ/<br />
               
               pratyekṣinaḥ kriyāsiddhau kevalaṃ jagur udyamam//
                <span class="ref">BY_1.11</span></p>
            
            
            <p id="BY_1.12">
               utthānahīno rājā hi buddhimān api sarvadā/<br />
               
               pradharṣanīyaḥ śatrūṇāṃ bhujaṅga iva nirviṣaḥ//
                <span class="ref">BY_1.12</span></p>
            
            
            <p id="BY_1.13">
               utthānadhīraḥ puruṣo vāgdhīrān adhitiṣṭhati/<br />
               
               utthānadhīraṃ vāgdhīrā ramayanta upāsyante//
                <span class="ref">BY_1.13</span></p>
            
            
            <p id="BY_1.14">
               vidhānagaṇanājaḍaḥ puruṣakārasuptādaro<br />
               
               manorathapariśramair na paricumbati śrīmukham/<br />
               
               parākramaviniścitaikasunayo hi sadyaḥ śrutaṃ<br />
               
               harir madasuvāsitaṃ pibati kuṃjarāśruṃ madhu//
                <span class="ref">BY_1.14</span></p>
            
            
            <p id="BY_1.15">
               kṛṣivṛṣṭisamānugā dṛśyante phalasiddhayaḥ/<br />
               
               asminn arthe śṛṇu ślokān dvipāyanamukhodgatān//
                <span class="ref">BY_1.15</span></p>
            
            
            <p id="BY_1.16">
               na vinā mānuṣaṃ daivaṃ daivaṃ vā mānuṣaṃ vinā/<br />
               
               naikaṃ nirvartayaty artham ekāraṇirivānalam//
                <span class="ref">BY_1.16</span></p>
            
            
            <p id="BY_1.17">
               siddhyante sarva ārambhāḥ saṃyogāt karmaṇo 'rddhyoḥ/<br />
               
               daivāt purusakārāc ca na tv ekasmāt kathājcana//
                <span class="ref">BY_1.17</span></p>
            
            
            <p id="BY_1.18">
               anuśāsti naraṃ daivam ihāsyety anuśāsakaḥ/<br />
               
               iha nāsya bhaviṣyāmi kutaḥ phalamanīhitam//
                <span class="ref">BY_1.18</span></p>
            
            
            <p id="BY_1.19">
               yatnena sampadya manuṣyakāraṃ yatnāvakāśe puruṣo niruddhaḥ/<br />
               
               pratīkṣate daivamataṃ dvitīyas tam āpado nātmakṛtāḥ spṛśanti//
                <span class="ref">BY_1.19</span></p>
            
            
            <p id="BY_1.20">
               sattvārjitaṃ karmaphalaṃ sukhena vipakṣyate rājasamudyame[na]/<br />
               
               kṛcchreṇa śeṣaṃ mahatā yato 'to bhājyāni mṛgyāṇi nṛbhir nṛkāraiḥ//E20
                <span class="ref">BY_1.20</span></p>
            
            </div>
         
         <div id="d1e856">
            
            
            <h3>chap.2 tithiguṇa</h3>
            
            <p id="BY_2.1">
               yātrākālam ataḥ paraṃ munimatāny ālokya saṃkhyāpayā-<br />
               
               (mya)bhyuddhuṣya pṛthūktam akṣaragurau sampannnam īśaṃ bhuvaḥ/<br />
               
               jñāte janmani tasya yānasamayaṃ vāṃchanti horāvidas<br />
               
               tv ajñāte 'py aphaleṣu nākṣaram iva prāhātra ratnāvalim//
                <span class="ref">BY_2.1</span></p>
            
            
            <p id="BY_2.2">
               vidite horārāśau sthānabalaparigrahe grahāṇāṃ ca/<br />
               
               āyuṣi ca parijñāte śubham aśubhaṃ vā phalaṃ vācyam//
                <span class="ref">BY_2.2</span></p>
            
            
            <p id="BY_2.3">
               anye vadanty avidite (tva)pi janmakāle<br />
               
               yogyaḥ prayāṇasamayo manujeśvarāṇām/<br />
               
               praśnodayodbhavaphal(ānvita)siddhibhāgyas<br />
               
               tattvārthavinniga(da)ti sma vaco vaśiṣṭhaḥ//
                <span class="ref">BY_2.3</span></p>
            
            
            <p id="BY_2.4">
               apṛcchataḥ pṛcchato vā yiyāsor yasya kasya cit/<br />
               
               horākendratrikoṇebhyas tasya vindyāc chubhāśubham//
                <span class="ref">BY_2.4</span></p>
            
            
            <p id="BY_2.5">
               daivajñasya hi daivena sadasatphalavāṃchataḥ/<br />
               
               avaśo gocaraṃ martyaḥ sarvaḥ samupanīyate//
                <span class="ref">BY_2.5</span></p>
            
            
            <p id="BY_2.6">
               aśrauṣīc ca purā viṣṇor jñānārthaṃ samupasthitaḥ/<br />
               
               vacanaṃ lokanāthasya niḥsṛtaṃ mukhapaṅkajāt//
                <span class="ref">BY_2.6</span></p>
            
            
            <p id="BY_2.7">
               yat sāraṃ pṛcchataḥ puṃso graharā(śyā)śritaṃ phalam/<br />
               
               tatsāraṃ tasya janma syād ya(dya)py anyagṛhe bhavet//
                <span class="ref">BY_2.7</span></p>
            
            
            <p id="BY_2.8">
               budhvā śāstraṃ yathānyāyaṃ balābalavidhānataḥ/<br />
               
               yathoktaṃ jātake sarvaṃ tathaivātrāpi cintayet//
                <span class="ref">BY_2.8</span></p>
            
            
            <p id="BY_2.9">
               tasmān nṛpaḥ kusumaratnaphalāgrahastaḥ<br />
               
               prātaḥ praṇamya ravaye haridiṅmukhasthaḥ/<br />
               
               horāṅgaśāstrakuśalān hitakāriṇaś ca<br />
               
               saṃhṛtya daivagaṇakān sakṛd eva pṛccheta//
                <span class="ref">BY_2.9</span></p>
            
            
            <p id="BY_2.10">
               atha nṛpatisamīpe daivavit pṛṣṭamātrah<br />
               
               phalam udyanimittais tarkayec chāstradṛṣṭyā/<br />
               
               sad iti sadasi vācyaṃ yady api syād asat tat<br />
               
               sphuṭam pai kathanīyaṃ bhūbhuje mantriṇe vā//
                <span class="ref">BY_2.10</span></p>
            
            
            <p id="BY_2.11">
               sumadhuraphalapuṣpakṣīravṛkṣāvṛtāyāṃ<br />
               
               caraṇagatisukhāyāṃ gośakṛtpeyavatyām/<br />
               
               salilakusumavatyāṃ snānino bhadramūrdhvaṃ<br />
               
               grahabhagaṇagatijñaḥ prādiśet pṛcchakasya//
                <span class="ref">BY_2.11</span></p>
            
            
            <p id="BY_2.12">
               stanacaraṇatalauṣṭhāṅguṣṭhahastoparāṅgaṃ<br />
               
               śravaṇavadananāsāguhyarandhrāṇi bhūpaḥ/<br />
               
               spṛśati yadi karāgrair gaṇḍakaṭyaṃsakaṃ vā<br />
               
               pravadati śubhaśabdaṃ vāhinī śāsti śatrūn//
                <span class="ref">BY_2.12</span></p>
            
            
            <p id="BY_2.13">
               udayam udayapaṃ vā janmabhaṃ janmapaṃ vā<br />
               
               tad upacayagṛhaṃ vā vīkṣya lagne yiyāsoḥ/<br />
               
               vinihatam aripakṣaṃ viddhi śatror idaṃ vā<br />
               
               yadi hibukasametaṃ pṛcchato 'stasthitaṃ vā//
                <span class="ref">BY_2.13</span></p>
            
            
            <p id="BY_2.14">
               pārṣṇigrāhaḥ pṛṣṭhato bhāskarasya prāg yātavyastigmaraśmeś ca yānaḥ/<br />
               
               ākrandārkāt saptame yaḥ sthitaś ca tattulyāste śaktitaś cintayīyāḥ//
                <span class="ref">BY_2.14</span></p>
            
            
            <p id="BY_2.15">
               jīvajñārkasitāparaiḥ sutasuhṛdduścitkalagnāyagaiḥ<br />
               
               siddhārtho 'rigaṇān vijitya na cirāt praṣṭā sametyālayam/<br />
               
               lagne vā kujamandayoḥ sutagate jīve ravau karmage<br />
               
               lābhe karmaṇi vā sitendusutayoḥ praṣṭur jayo niścitaḥ//
                <span class="ref">BY_2.15</span></p>
            
            
            <p id="BY_2.16">
               tasminn eva bhaved yoge yadi śukro 'ṣṭam āśritaḥ/<br />
               
               praṣṭāram udyamād eva hataśaktir viśasty ariḥ//
                <span class="ref">BY_2.16</span></p>
            
            
            <p id="BY_2.17">
               gurvarkaśaśibhiḥ siddhir lagnāridaśamasthitaiḥ/<br />
               
               tadval lagnārirandhrasthairjīvaśukradivākaraiḥ//
                <span class="ref">BY_2.17</span></p>
            
            
            <p id="BY_2.18">
               sacivāptir gurāvāye karmaṇy asitavakrayoḥ/<br />
               
               caturthe jñe 'ṣṭame candre jāyāsthe ca site jayaḥ//
                <span class="ref">BY_2.18</span></p>
            
            
            <p id="BY_2.19">
               karmaṇy āre ravāvāye tṛtīyasthe 'rkanandane/<br />
               
               candre ṣaṣṭhe vilagnasthaiḥ śeṣaiḥ praṣṭurdhruvo jayaḥ//
                <span class="ref">BY_2.19</span></p>
            
            
            <p id="BY_2.20">
               sahaje 'rkārkibhūputraiḥ saumyair lagnagatair jayaḥ/<br />
               
               gurau vā lagnage pāpair lābhe karmaṇi vā sthitaiḥ//
                <span class="ref">BY_2.20</span></p>
            
            
            <p id="BY_2.21">
               māheyama(nda)yoḥ ṣaṣṭhe lagne guruśaśāṅkayoḥ/<br />
               
               sitacandrajayor ante jayaḥ karmaṇi tīkṣṇagau//
                <span class="ref">BY_2.21</span></p>
            
            
            <p id="BY_2.22">
               ity yogāḥ śubhāḥ proktāḥ praśnakāle jayāśritāḥ/<br />
               
               aśubhās tu bhavanty atra tān pravakṣyāmy ataḥ param//
                <span class="ref">BY_2.22</span></p>
            
            
            <p id="BY_2.23">
               yuddhe bhaṅgo yamendvārair navamātmajalagnagaiḥ/<br />
               
               śaśāṅkayamayor lagne mṛtyur bhūsutadṛṣṭayoḥ//
                <span class="ref">BY_2.23</span></p>
            
            
            <p id="BY_2.24">
               savakre nidhane mande mṛtyur lagne divākare/<br />
               
               candre 'smin tryāyamṛtyusthe sasūrye vā vaded vadham//
                <span class="ref">BY_2.24</span></p>
            
            
            <p id="BY_2.25">
               vakrajñaśaśibhir dyūne praṣṭur nāśo 'pi gacchataḥ/<br />
               
               kṣunmārāśatruvṛddhiś ca lagne māheyaśukrayoḥ//
                <span class="ref">BY_2.25</span></p>
            
            
            <p id="BY_2.26">
               candrāvanījayor mūrtau ṣaṣṭhe śaśijaśukrayoḥ/<br />
               
               nidhanasthe sahasrāṃśau vijñeyo mantriṇo vadhaḥ//
                <span class="ref">BY_2.26</span></p>
            
            
            <p id="BY_2.27">
               tanayasya vadhaḥ praṣṭuḥ pāpair udayaputragaiḥ/<br />
               
               sacandre rudhire lagne bhaṅgaḥ sūryātmajekṣite//
                <span class="ref">BY_2.27</span></p>
            
            
            <p id="BY_2.28">
               dyūnanaidhanage candre lagnaṃ yāte divākare/<br />
               
               viparyaye vā yātasya trāsabhaṅgavadhāgamaḥ//
                <span class="ref">BY_2.28</span></p>
            
            
            <p id="BY_2.29">
               dvitrikendrasthitaiḥ pāpaiḥ saumyaiś ca balavarjitaiḥ/<br />
               
               aṣṭamasthe niśānāthe praṣṭur bandhavadhātyayāḥ//
                <span class="ref">BY_2.29</span></p>
            
            
            <p id="BY_2.30">
               kujacandramasor dyūne svabhedo 'rkabudhodaye/<br />
               
               tadvan mandārayor yuddhe bhaṅgaḥ saumyārkayos tathā//
                <span class="ref">BY_2.30</span></p>
            
            
            <p id="BY_2.31">
               sarvais tu navame rājā hanti mantripurohitān/<br />
               
               yoge 'sminn udaye candre sutasthapatideśikān//
                <span class="ref">BY_2.31</span></p>
            
            
            <p id="BY_2.32">
               arkārkasutayor lagne dṛṣṭayoḥ kṣitisūnunā/<br />
               
               candre 'ste vibalaiḥ saumyaiḥ praṣṭuḥ senāpater vadhaḥ//
                <span class="ref">BY_2.32</span></p>
            
            
            <p id="BY_2.33">
               vidhane vakrayamayoścandre 'ste lagnage ravau/<br />
               
               jñe tṛtīye ca vikramya samantrī hanyate nṛpaḥ//
                <span class="ref">BY_2.33</span></p>
            
            
            <p id="BY_2.34">
               mūrghodayaṃ śubhasuhṛdyutavīkṣitaṃ vā<br />
               
               lagnaṃ śubhāś ca balinaḥ śubhavargalagne/<br />
               
               siddhipradaṃ bhavati neṣṭam ato 'nyathā taj<br />
               
               janmaprayāṇaphalayuktibhir anyad udyam//
                <span class="ref">BY_2.34</span></p>
            
            
            <p id="BY_2.35">
               nidhanahibukahorāsaptamārtheṣu pāpā<br />
               
               na śubhaphalakarāḥ syuḥ pṛcchatāṃ mānavānām/<br />
               
               daśamabhavanayukteṣv eṣu saumyāḥ praśastāḥ<br />
               
               sadasad idam aśeṣaṃ yānakāle 'pi cintyam//E35
                <span class="ref">BY_2.35</span></p>
            
            </div>
         
         <div id="d1e1242">
            
            
            <h3>chap.3 titiguṇa</h3>
            
            <p id="BY_3.1">
               nandā bhadrā vijayāś cātha riktāḥ pūrṇāś caitāḥ phalam evaṃ vidadhyuḥ/<br />
               
               neṣṭā madhyā pravarāś ceti śukle kṛṇṇe cintyās tithayas tāḥ pratīpāḥ//
                <span class="ref">BY_3.1</span></p>
            
            
            <p id="BY_3.2">
               sarvāḥ śastās tithayaḥ śuklapakṣe hitvā tryṃśaṃ bahule 'ntyaṃ ca kaiścit/<br />
               
               ṣaṣṭhyaṣṭamyor vasulabdhāpi yātā dvādaśyāṃ vā nāśam āśu prayāti//
                <span class="ref">BY_3.2</span></p>
            
            
            <p id="BY_3.3">
               pratipadi phalam eke pañcadaśyāṃ ca neṣṭaṃ jagur idam iti tajjñair yāpyam evāvadhāryam/<br />
               
               kim api kim api nūnaṃ taiḥ samīkṣyoktam etat samavacanavighāte yuktatā kena cintyā//E3
                <span class="ref">BY_3.3</span></p>
            
            </div>
         
         <div id="d1e1274">
            
            
            <h3>chap.4 nakṣatrabala</h3>
            
            <p id="BY_4.1">
               diśi diśi bahulādyāḥ saptakāḥ prākpravṛttāḥ<br />
               
               pavanadahanadiksthas tiryag atyugradaṇḍaḥ/<br />
               
               surapatir api kṛcchraṃ yāti taṃ laṃghayitvā<br />
               
               nanu bhavati virodho dikṣu daṇḍaikagāsu//
                <span class="ref">BY_4.1</span></p>
            
            
            <p id="BY_4.2">
               prāgdvārikair analadiṅ na virodham eti śeṣāḥ pradakṣiṇagatāḥ vidiśaḥ prakalpyāḥ/<br />
               
               ullaṃghya daṇḍam api kāmam iyān narendraḥ śūlaṃ vihāya yadi diṅmukhalagnaśuddhiḥ//
                <span class="ref">BY_4.2</span></p>
            
            
            <p id="BY_4.3">
               jyeṣṭhāyāṃ puruhūtadiṅmukhagataḥ prāpto balir bandhanaṃ<br />
               
               yāmyām ājapade muraś calitavān yāto murārer vaśam/<br />
               
               rohiṇyāṃ namuciḥ pratīcy abhigataḥ pūrtiṃ gato vajriṇā<br />
               
               saumyām aryamadaivate ca gatavān mṛtyor vaśaṃ śambaraḥ//
                <span class="ref">BY_4.3</span></p>
            
            
            <p id="BY_4.4">
               puṣyo 'tha hastaḥ śravaṇaḥ śraviṣṭhā prācyādimukhyāny udag aśviyuk ca/<br />
               
               naiśākaraṃ tvāṣṭram athānurādhā pauṣṇaṃ ca madhyāni tathāhur eke//
                <span class="ref">BY_4.4</span></p>
            
            
            <p id="BY_4.5">
               sarvadvārikasaṃjñitāni gurubhaṃ hastāśvimaitrāṇi ca<br />
               
               śreṣṭhāny aindavapauṣṇaviṣṇuvasubhāny ādyaiḥ sahāṣṭau sadā/<br />
               
               raudrājāhiyamānilānalamaghāśāktāgnibhir ninditaṃ<br />
               
               yānaṃ tvaṣṭranilāntare 'gniyamayoḥ pitryoraje cāntare//
                <span class="ref">BY_4.5</span></p>
            
            
            <p id="BY_4.6">
               sve sve karmaṇi pūjitāni munibhiḥ śuddhāni sarvāṇy api<br />
               
               tyaktvārkodayam ānale 'riviṣayaṃ yātrā dighakṣoḥ śubhā/<br />
               
               rohiṇyāṃ triṣu cottareṣu vijayo yātur viśākhāsu ca<br />
               
               tyaktvā vāsarapūrvabhāgam avadad gargo 'dhirājyārthinaḥ//
                <span class="ref">BY_4.6</span></p>
            
            
            <p id="BY_4.7">
               mūlendūragaśaṅkareṣv arivadhe yāyād dinārdhaṃ vinā<br />
               
               bhṛtyarthaṃ pavanāśvisūryagurubheṣv ahno 'parārdhaṃ vinā/<br />
               
               rātryādau tu na pauṣṇamaitraśaśibhatvāṣṭreṣu vāṃchan dyutiṃ<br />
               
               rātrer madhyam apāsya pūrvabharaṇīpitryeṣu hantuṃ parāḥ//
                <span class="ref">BY_4.7</span></p>
            
            
            <p id="BY_4.8">
               niśāntabhāge triṣu vaiṣṇavādyeṣv iyād dhanārthī na punarvasau ca/<br />
               
               niṣedhayanty ambupasaṃjñakasya madhyāhnam eke saniśāntabhāgam//
                <span class="ref">BY_4.8</span></p>
            
            
            <p id="BY_4.9">
               yatheṣṭavelāgamanaṃ praśastaṃ hastaindavopendrasurejyabheṣu/<br />
               
               kṛtvā prayāṇaṃ śravaṇe śriyo 'rthī viśen na jātuḥ kṣitipaḥ svasīmni//
                <span class="ref">BY_4.9</span></p>
            
            
            <p id="BY_4.10">
               saumye gatvādhyuṣya raudre 'ditīśe saṃprasthātā bādhate śatrusaṃghān/<br />
               
               maitre gatvā pauruhūte samuṣya? mūle yāyāc chatrunāśāya bhūpaḥ//
                <span class="ref">BY_4.10</span></p>
            
            
            <p id="BY_4.11">
               haste gatvā svāticitre samuṣya śakrāgnyṛkṣe prasthito bādhate 'rīn/<br />
               
               tiṣye pauṣṇe vāsave caikarātraṃ sīmni sthitvā bhūtim āpnoti yātā//
                <span class="ref">BY_4.11</span></p>
            
            
            <p id="BY_4.12">
               ṛkṣe pāpaiḥ saṃyute 'ntaḥ prakopo lakṣmībhraṃśo rāhuṇārkeṇa rogaḥ/<br />
               
               ketūlkābhyāṃ pīḍite deśanāśaḥ kleśaḥ saure soṣṇaraśmyātmaje ca//
                <span class="ref">BY_4.12</span></p>
            
            
            <p id="BY_4.13">
               diṅm(ārga)dhūpapariveśavikampapāṃsuyukteṣv athānayagadaśramarogapīḍāḥ/<br />
               
               bhinne graheṇa vaśatām upayāti śatroḥ sandhyārātre 'śanihate 'javighāta uktaḥ//
                <span class="ref">BY_4.13</span></p>
            
            
            <p id="BY_4.14">
               janmādi karma tato dṛśan na(va)maṃ saṃghātikaṃ coḍubhāgam/<br />
               
               samudayam (ā)dyād daśa(maṃ) bhramavināśasaṃjñaṃ ca trayorviṃśam//
                <span class="ref">BY_4.14</span></p>
            
            
            <p id="BY_4.15">
               ādyāt tu paṃcaviṃśaṃ mānasametaṃ naraḥ ṣaḍṛkṣaḥ syāt/<br />
               
               mānavanakṣatro nṛpatir ādyāt tad evābhiṣekarkṣam//
                <span class="ref">BY_4.15</span></p>
            
            
            <p id="BY_4.16">
               nāmānurūpam eṣāṃ sadasatphalam iṣṭapāpaguṇadoṣaiḥ/<br />
               
               janmarkṣādiviśuddhau yātā śatrūn jayaty acirāt//
                <span class="ref">BY_4.16</span></p>
            
            
            <p id="BY_4.17">
               janmabhakarmādhānoditās tu sampadvipatkarāḥ kṣemāḥ/<br />
               
               pratyarisādhakavaināśikāḥ syur mitrātimitre ca//
                <span class="ref">BY_4.17</span></p>
            
            
            <p id="BY_4.18">
               mitrātimitrasādhakasampadaḥ kṣemeṣu karmabhe yathā/<br />
               
               prāpnoti nāvaśeṣeṣv abhiṣekapurastād yātas tu//
                <span class="ref">BY_4.18</span></p>
            
            
            <p id="BY_4.19">
               sitasiddhārthakaśālipriyaṅgumadayantikāmbubhiḥ puṣye/<br />
               
               snātvā yāyāt prācīṃ saumye sahasramaṇitoyaiḥ//
                <span class="ref">BY_4.19</span></p>
            
            
            <p id="BY_4.20">
               gośṛṅgāpyanadīgirivalmīkataḍāgamṛtsamāyuktaiḥ/<br />
               
               toyaiḥ snātvā nṛpatir yāyād yāmyāṃ diśaṃ haste//
                <span class="ref">BY_4.20</span></p>
            
            
            <p id="BY_4.21">
               saridabhyākulamṛḍbhiḥ snātvā (ca)caitre prāgdiśaṃ yāyāt/<br />
               
               śravaṇe tu nadīsaṅgamamṛtsalilaiḥ paccimām eva//
                <span class="ref">BY_4.21</span></p>
            
            
            <p id="BY_4.22">
               madhubhadradārusahitaiḥ snātvā toyair udak śraviṣṭhāsu/<br />
               
               gogajaviṣāṇakośair madhughṛtapūrṇair udak pauṣṇe//
                <span class="ref">BY_4.22</span></p>
            
            
            <p id="BY_4.23">
               udag vai vaiśvadeve snātvā madhupūthikāpūrtasalilaiḥ/<br />
               
               naksatradevamantraiś cāgniṃ hutvā jayaṃ labhate//
                <span class="ref">BY_4.23</span></p>
            
            
            <p id="BY_4.24">
               akṣatamāṣāḥ khinnās tilasahitās taṇḍulā dadhi ca gavyam/<br />
               
               vṛṣabhapiśitaṃ mṛgasya ca pañcānām āśvinādīnām//
                <span class="ref">BY_4.24</span></p>
            
            
            <p id="BY_4.25">
               rudhiravilāyanapāyasabhujaṅgamāṃsāni śāṅkarādīnām/<br />
               
               pitrye tilaudanaṃ ṣaṣṭikānnam ṛkṣadvaye parataḥ//
                <span class="ref">BY_4.25</span></p>
            
            
            <p id="BY_4.26">
               prāśyāḥ priyaṅgucitrāṇḍajāḥ phalaṃ yāvakaṃ kulatthāś ca/<br />
               
               madhusarpiṣī ca hastān mūlāny ambūni saktavo mūlāt//
                <span class="ref">BY_4.26</span></p>
            
            
            <p id="BY_4.27">
               śravaṇādīnām adyāc chāliṃ śākaṃ biḍālamāṃsaṃ ca/<br />
               
               ājyaṃ yatheṣṭamāṃsaṃ ca saktavo māṣasaṃyuktāḥ//
                <span class="ref">BY_4.27</span></p>
            
            
            <p id="BY_4.28">
               prāśyādi ghṛtaṃ tilaudanaṃ matsyāḥ kṣīram iti pradakṣiṇam/<br />
               
               adyān nṛpatir yathādiśaṃ nakṣatrābhihitaṃ ca siddhaye//
                <span class="ref">BY_4.28</span></p>
            
            
            <p id="BY_4.29">
               asvādu cyutakacamakṣikānuviddhaṃ durgandhi kṣayakṛd abhūri yac ca dagdham/<br />
               
               susvinnaṃ mudu ruciraṃ manonukūlaṃ svādvannaṃ bahu vijayāya yānakāle//
                <span class="ref">BY_4.29</span></p>
            
            
            <p id="BY_4.30">
               guṇavati tithāv ṛkṣe 'niṣṭe divā gamanaṃ hitaṃ<br />
               
               niśi ca bhagane śastaṃ yānaṃ tithau guṇavarjite/<br />
               
               bhatithigaditān doṣān prāpnoty ataḥ pratilomago<br />
               
               guṇam api tayoḥ samyag yātur jagāda bhṛgur muniḥ//E30
                <span class="ref">BY_4.30</span></p>
            
            </div>
         
         <div id="d1e1591">
            
            
            <h3>chap.5 vāraphala</h3>
            
            <p id="BY_5.1">
               udaranayanarogaśvāpadāraṇyavādhāḥ savitṛdivasayātāpyaśnute 'rthakṣayaṃ ca/<br />
               
               anilakaphajarogān śaktimānānnahāniṃ salilajanitapīḍāṃ cāhni yātā himāṃśoḥ//
                <span class="ref">BY_5.1</span></p>
            
            
            <p id="BY_5.2">
               jvalanavadhaviṣāsṛkpittaruk śatrupīḍām avanijadinayātā vādhyate śatrusaṃghaiḥ/<br />
               
               ahani savitṛsūnor dainyam āpnoti gacchan svajanadhanaviyogaṃ mṛtyubandhāmayāṃś ca//
                <span class="ref">BY_5.2</span></p>
            
            
            <p id="BY_5.3">
               budhadivasagato 'rīn bādhate mantraśaktyā sravaṇasukhakathāptiṃ śilpimitrāgamāṃś ca/<br />
               
               kṣitidhanajayaratnastrīpratāpapramodān atibalam acireṇa svīkaroty ahni sūreḥ//
                <span class="ref">BY_5.3</span></p>
            
            
            <p id="BY_5.4">
               pravarayuvatiśayyāvastragandhānnapānasmarasukhadhanaratrāny ahni bhuṃkte sitasya/<br />
               
               anupacayagato 'haḥ śastam apy apraśastaṃ śubham upacayasaṃsthaḥ pāpasaṃjño vidhatte//E4
                <span class="ref">BY_5.4</span></p>
            
            </div>
         
         <div id="d1e1632">
            
            
            <h3>chap.6 muhūrta</h3>
            
            <p id="BY_6.1">
               garavaṇijaviṣṭiparivarjitāni karaṇāni yātur iṣṭāni/<br />
               
               garam api kaiś cic chastaṃ vaṇijaṃ ca vaṇikkriyāsv eva/
                <span class="ref">BY_6.1</span></p>
            
            
            <p id="BY_6.2">
               śivabhujagamitrapitṛvasujalaviśvaviriñcipaṅkajaprabhavāḥ/<br />
               
               indrāgnīndraniśācaravaruṇāryamayonayaś cāhni//
                <span class="ref">BY_6.2</span></p>
            
            
            <p id="BY_6.3">
               rudrājāhirbudhnyāḥ pūṣā dasrāntakāgnidhātāraḥ/<br />
               
               indvaditiguruhariravitvaṣṭranilākhyāḥ kṣaṇā rātrau//
                <span class="ref">BY_6.3</span></p>
            
            
            <p id="BY_6.4">
               ahnaḥ pañcadaśāṃśo rātreś caivaṃ muhūrta iti saṃjñā//<br />
               
               sa ca vijñeyas tajjñaiś chāyāyantrāmbubhir yuktyā//
                <span class="ref">BY_6.4</span></p>
            
            
            <p id="BY_6.5">
               nakṣatravat kṣaṇānaṃ parighādi tadīśvaraiḥ samaṃ cintyaṃ/<br />
               
               phalam api tad eva dṛṣṭaṃ gargādyais tatra ca ślokāḥ//
                <span class="ref">BY_6.5</span></p>
            
            
            <p id="BY_6.6">
               ahorātraṃ ca sampūrṇaṃ candranakṣatrayojitam/<br />
               
               tannakṣatramuhūrtāś ca samakarmaguṇāḥ smṛtāḥ//
                <span class="ref">BY_6.6</span></p>
            
            
            <p id="BY_6.7">
               aṣṭame 'rdhadivase same śubho yo viriñcavibhusaṃjñitaḥ kṣaṇaḥ/<br />
               
               tena yānam apahāya dakṣiṇāṃ sarvadikṣv abhijitā praśasyate//E7
                <span class="ref">BY_6.7</span></p>
            
            </div>
         
         <div id="d1e1701">
            
            
            <h3>chap.7 candrabala</h3>
            
            <p id="BY_7.1">
               satya āha gatikarmakalpahā janmagas tu himaguryiyāsataḥ/<br />
               
               tatra dehanavate 'vajāyate tena karmasu na sādhakaḥ smṛtaḥ//
                <span class="ref">BY_7.1</span></p>
            
            
            <p id="BY_7.2">
               tac ca tasya bahubhir viśodhitaṃ lagnam eva sutarāṃ yatas tanuḥ/<br />
               
               tulyadehanavatāṃ prapadya kiṃ sodayodayam uvāca śobhanam//
                <span class="ref">BY_7.2</span></p>
            
            
            <p id="BY_7.3">
               aṣṭavargapariśodhitaḥ śaśī śreṣṭhatāṃ samanuvartate yadā/<br />
               
               janmago 'pi hi tadā praśasyate yo 'ṣṭavargaśubhadaḥ sa śobhanaḥ//
                <span class="ref">BY_7.3</span></p>
            
            
            <p id="BY_7.4">
               saptamāyadaśaṣaṭtrijanmago neṣṭado dvinidhanopagair grahaiḥ/<br />
               
               bandhuriḥphanavapañcamasthitaiś ceṣṭado yadi vilomaveśmagaḥ//
                <span class="ref">BY_7.4</span></p>
            
            
            <p id="BY_7.5">
               yasya gocaraphalapramāṇatā tasya vedhaphalam iṣyate na vā/<br />
               
               prāyaśo na bahusaṃmataṃ tv idaṃ sthūlamārgaphalado hi gocaraḥ//
                <span class="ref">BY_7.5</span></p>
            
            
            <p id="BY_7.6">
               yasyotsṛjaty uḍupatiḥ puruṣo 'pasavyaṃ janmarkṣam āpadam upaiti sa bhūmipālaḥ/<br />
               
               yāyī tathetaragṛhopagate sitādau yāyītareś varajayo bahule kṣayaś ca//
                <span class="ref">BY_7.6</span></p>
            
            
            <p id="BY_7.7">
               horārāśāv upacayagṛhe janmabhe vā yiyāsor hānir hānāv uḍugaṇapatau vṛddhir āpūryamāṇe/<br />
               
               pakṣasy ādāv apacayagṛhe hānir āpūryamāṇe vṛddhis tūktā hrasati himagau kṛṣṇapakṣādisaṃsthe//
                <span class="ref">BY_7.7</span></p>
            
            
            <p id="BY_7.8">
               upacayagṛhayuktaḥ savyagaḥ śuklapakṣe śubham abhilaṣamāṇaḥ saumyamadhyasthito vā/<br />
               
               sakhivaśigṛhayuktaḥ kārakarkṣe 'pi cendur jayasukhaphaladātā tatprahartāny athātaḥ//
                <span class="ref">BY_7.8</span></p>
            
            
            <p id="BY_7.9">
               prakṣīṇe 'pya anupacayasthite 'pe yāyād viśrabdhaṃ yadi sakhivaśyakārakarkṣe/<br />
               
               naivaṃ ced udayagṛhāt svajanmabhād vā sampūrṇe 'py upacayage 'pi na prayāyāt//
                <span class="ref">BY_7.9</span></p>
            
            
            <p id="BY_7.10">
               bhṛgusutabudhabhinne ruk sureḍyena mṛtyur bhayam asitakujābhyāṃ ketunā strīpraṇāśaḥ/<br />
               
               apaṭukiraṇakāntau gacchataḥ śatruvṛddhiḥ savikṛtapariveṣe netranāśaḥ śaśāṅke//E10
                <span class="ref">BY_7.10</span></p>
            
            </div>
         
         <div id="d1e1797">
            
            
            <h3>chap.8 lagnabala</h3>
            
            <p id="BY_8.1">
               dvipadavaśagāḥ sarve siṃhaṃ vihāya catuṣpadāḥ salilanilayābharkṣāvaśyāḥ sarīsṛpajātayaḥ/<br />
               
               mṛgapativaśe tiṣṭhanty ete vihāya sarīsṛpān na kathitagṛheṣūhyaṃ vaśyaṃ janavyavahārataḥ//
                <span class="ref">BY_8.1</span></p>
            
            
            <p id="BY_8.2">
               sthalajalajasarīsṛpāḥ svakānāṃ balam abhivīkṣya vidheyatāṃ bhajante/<br />
               
               viṣamagṛhavaśe samā dyusaṃsthā niśi viṣamā vaśavartinaḥ samānām//
                <span class="ref">BY_8.2</span></p>
            
            
            <p id="BY_8.3">
               śīrṣodaye samabhivāṃchitakāryasiddhiḥ pṛṣṭhodaye viphalatāṃ balavidravaś ca/<br />
               
               yātavyadiṅmukhagatasya sukhena siddhir vyarthaśramo bhavati dikpratilomalagen//
                <span class="ref">BY_8.3</span></p>
            
            
            <p id="BY_8.4">
               śastaṃ divā dinabale niśi naktavīrye rāśau viparyayabale gamanaṃ na śastam/<br />
               
               indvarkalagnasahiteṣu gamaścarādyeṣv anyasvakobhayamahīprativṛddhidātā//
                <span class="ref">BY_8.4</span></p>
            
            
            <p id="BY_8.5">
               mīnodaye pravasataḥ kuṭilaḥ sadoṣo mārge bhavaty akṛtakāryanivartanam ca/<br />
               
               anyāṃśakeṣv api jhaṣe phalam etad eva mīnāṃśakeṣu ca pararkṣasamāśriteṣu//
                <span class="ref">BY_8.5</span></p>
            
            
            <p id="BY_8.6">
               ripunidhane ripunidhanaṃ ripuṣaṣṭhe lagnage vadho yātuḥ/<br />
               
               satyānuśāsanam idaṃ vāsiṣṭhe nāyam ekāntaḥ//
                <span class="ref">BY_8.6</span></p>
            
            
            <p id="BY_8.7">
               śatroḥ prasūtisamaye yadi nidhanaṃ saṃyutaṃ grahaiḥ pāpaiḥ/<br />
               
               saumyayutaṃ vā ṣaṣṭhaṃ sadasatphalatā tatas tābhyām//
                <span class="ref">BY_8.7</span></p>
            
            
            <p id="BY_8.8">
               kleśād vinā phalam arikṣayam arthasiddhiṃ prāpnoti lagnasahite pravasan svalagne/<br />
               
               arthakṣayaṃ śramamanarthamato dvitīye kalyāṇasaukhyavibhavāgamam āhur eke//
                <span class="ref">BY_8.8</span></p>
            
            
            <p id="BY_8.9">
               bhṛtyārthavāhanasahāyajayās tṛtīye bandhārthanāśabhayasainyavadhāś caturthe/<br />
               
               mantropajāpavipadātmajabhe 'rivṛddhiḥ ṣaṣṭhe 'rivittabaladīptijayāgamāś ca//
                <span class="ref">BY_8.9</span></p>
            
            
            <p id="BY_8.10">
               dyūne 'dhvavāhanavipatkṣudatiśramārtir bandho vadhaḥ paribhavo nidhane rujaś ca/<br />
               
               dharme 'rthanāśagadakāryavipadbhayāni kāryaṃ vinā balabhayaṃ daśame kṣayaś ca//
                <span class="ref">BY_8.10</span></p>
            
            
            <p id="BY_8.11">
               kecid vadanty upacayopagṛhītam etat tasmāc chubhaṃ daśamabhe gamanaṃ vilagen/<br />
               
               arthāptidīptiśubhasiddhijayāś ca lābhe ripphe chalaṃ vyaaybhaye vijite 'pi bhedaḥ//
                <span class="ref">BY_8.11</span></p>
            
            
            <p id="BY_8.12">
               rogāj janmagṛhodaye sutavadho 'siddhiś ca tatpañcame<br />
               
               dyūne kleśam avāpya janmabhavanāt prāpnoti paścāt sukham/<br />
               
               mārgād eva nivartanaṃ navamabhe meṣūraṇe 'rthāgamaḥ<br />
               
               śeṣarkṣeṣu yathaiva lagnabhavanāt tadvat phalaṃ janmataḥ//
                <span class="ref">BY_8.12</span></p>
            
            
            <p id="BY_8.13">
               kṣuttṛṣṇārtimārganāśo 'kṣirogaḥ kleśāvāptis tigmagoḥ prāgvilagne/<br />
               
               śastā cāndre devatārthaṃ svadeśe kauje pittavyālaśastrāgnipīḍā//
                <span class="ref">BY_8.13</span></p>
            
            
            <p id="BY_8.14">
               baudhe tuṣṭir vāṃchitāptir yaśaś ca jaive 'thāptiḥ sthānamānārināśāḥ/<br />
               
               strīratnāptiḥ kāryasiddhiś ca śaukre mānde bandhavyādhinīcāvamānāḥ//
                <span class="ref">BY_8.14</span></p>
            
            
            <p id="BY_8.15">
               saumyo 'pi janmani na yaḥ śubhapuṣṭidātā sthānaṃ na tasya śubhadaṃ vrajato vilagen/<br />
               
               pāpo 'pi yaḥ śubhaphalaṃ prakaroti puṃsāṃ sthānaṃ vilagnagatam iṣṭam uśanti tasya//
                <span class="ref">BY_8.15</span></p>
            
            
            <p id="BY_8.16">
               avidheyaṃ bhavanaṃ yat svajanmalagnarkṣayoḥ prayātṛṇām/<br />
               
               apy anukūlaṃ lagnaṃ dhanakṣayāyāsadaṃ bhavati//
                <span class="ref">BY_8.16</span></p>
            
            
            <p id="BY_8.17">
               sakhivaśyatām upete svajanmalagnarkṣayor vilagnarkṣe/<br />
               
               apacayakare 'pi yātur jayadhanamānāgamāḥ kṣipram//
                <span class="ref">BY_8.17</span></p>
            
            
            <p id="BY_8.18">
               kecid vadanti yasmin graho niraṃśaṃ karoti tallagnam/<br />
               
               bhavanaṃ yātur aniṣṭaṃ bhayaśokodvegadaṃ yasmād//
                <span class="ref">BY_8.18</span></p>
            
            
            <p id="BY_8.19">
               vṛṣavṛścikakarkaṭair nṛṇām anukūlair api lagnam āśritaiḥ/<br />
               
               gamanaṃ pravadnay aśobhanaṃ munayo 'nyarkṣasamāśritair api//
                <span class="ref">BY_8.19</span></p>
            
            
            <p id="BY_8.20">
               veśirvilagnopagato yiyāsor vināpi yatnāt kurute phalāptim/<br />
               
               gauyānam iṣṭaṃ jalarāśilagne tad aṃśake cānyagṛhodaye 'pi//E20
                <span class="ref">BY_8.20</span></p>
            
            </div>
         
         <div id="d1e1991">
            
            
            <h3>chap.9 lagnabheda</h3>
            
            <p id="BY_9.1">
               ūrdhvā tiryag vānatā syāc ca horā muktā krāntā nāgatārkā krameṇa/<br />
               
               ity etāḥ syur jīvaśarmopadeśe jñeyo rāśir brahmaṣaṇḍasya pakṣe//
                <span class="ref">BY_9.1</span></p>
            
            
            <p id="BY_9.2">
               ūrdhvā syād yā ṣaṭcarādyeṣu horā bhūyo bhūyo maṇḍale kaiścid uktā/<br />
               
               rāśau rāśau prāgvilagnopayātaiḥ drekkāṇais tu prāha horāṃ vasiṣṭhaḥ//
                <span class="ref">BY_9.2</span></p>
            
            
            <p id="BY_9.3">
               sarvaṃ pramāṇaṃ municoditatvāt kiṃ tv atra yojyaṃ dalam eva horā/<br />
               
               yasmin sahasrāṃśuravasthito 'rdhe tiryaṅmukhī sā gaṇaye tato 'nyāḥ//
                <span class="ref">BY_9.3</span></p>
            
            
            <p id="BY_9.4">
               dhatte vāṃchitakāryam ūrdhvavadanā kleśād vinā lagnagā<br />
               
               kleśāyāsaparikṣayāṃś ca kurute tiryaṅmukhī gacchataḥ/<br />
               
               sainyabhraṃśam adhomukhī prakurute kṛcchrād gṛhe cāgamaṃ<br />
               srvāḥ puṣṭaphalapradāḥ svapatinā dṛṣṭā na pāpagrahaiḥ//
                <span class="ref">BY_9.4</span></p>
            
            <p id="BY_9.5">
               grahadivasaphalaṃ yad eva yātur tad akhilam eva karoti tasya horā/<br />
               
               himasalilasṛjo vināha kaścid yuvatisamāśrayaratnadeti cāndrī//
                <span class="ref">BY_9.5</span></p>
            
            
            <p id="BY_9.6">
               drekkāṇākāraceṣṭāguṇasadṛśaphalaṃ yojayed vṛddhihetor<br />
               
               drekkāṇe saumyarūpe kusumaphalayute ratnabhāṇḍānvite ca/<br />
               
               saumyair dṛṣṭe jayaḥ syāt praharaṇasahite pāpadṛṣṭe ca bhaṅgaḥ<br />
               
               sāgnau dāho 'tha bandhaḥ sabhujaganigale pāśayukte ca yātuḥ//
                <span class="ref">BY_9.6</span></p>
            
            
            <p id="BY_9.7">
               nṛpabhūrtir lagnagate drekkāṇe mantriṇo dvitīye ca/<br />
               
               vaidyapurohitasāmbatsarās tṛtīye pare bhṛtyāḥ//
                <span class="ref">BY_9.7</span></p>
            
            
            <p id="BY_9.8">
               sthānaparākramacintā vyāpāraparākramau camūpabalam/<br />
               
               abhyavahāryaṃ śayanāsane ca tatpaṃcasu kramaśaḥ//
                <span class="ref">BY_9.8</span></p>
            
            
            <p id="BY_9.9">
               yānāsanaśayyāvāhanāni daśame 'pare 'nnapānāni/<br />
               
               vāhanayodhāḥ paratas trayodaśe bhavati yuvarājā//
                <span class="ref">BY_9.9</span></p>
            
            
            <p id="BY_9.10">
               jñeyaṃ balaṃ prayātur mantrasya viniścayaś ca tatparatah/<br />
               
               tarataḥ pañcadaśādye drekkāṇacatuṣṭaye ripavaḥ//
                <span class="ref">BY_9.10</span></p>
            
            
            <p id="BY_9.11">
               ekonaviṃśake sainikāmbuśayane dhanāni parato 'rthāḥ/<br />
               
               parato 'sya daṇḍanetā saimyasyopadravaḥ prarataḥ//
                <span class="ref">BY_9.11</span></p>
            
            
            <p id="BY_9.12">
               senācchidraṃ tasmāt senānetā bhavec caturviṃśe/<br />
               
               sainyārogyaṃ sainyaṃ catuṣpadaṃ ca kramāt tritaye//
                <span class="ref">BY_9.12</span></p>
            
            
            <p id="BY_9.13">
               kāryaṃ kośaḥ phalasiddhayas traye bhūmipās traye parataḥ/<br />
               
               dharmakriyātha yodhārcanaṃ ca yātrāsamāptiś ca//
                <span class="ref">BY_9.13</span></p>
            
            
            <p id="BY_9.14">
               ity udayādyā bhāvā drekkāṇair ye mayā samuddiṣṭāḥ/<br />
               
               sadasatphalam ādeśyaṃ sadasadyutavīkṣaṇāt teṣām//
                <span class="ref">BY_9.14</span></p>
            
            
            <p id="BY_9.15">
               navabhāge tigmāṃśorvāhananāśo vilagnasaṃprāpte/<br />
               
               kṛcchrāt svagṛhāgamanaṃ pratāpamṛdutā ca candrāṃśe//
                <span class="ref">BY_9.15</span></p>
            
            
            <p id="BY_9.16">
               kauje 'gnibhayaṃ baudhe mitraprāptir dhanāgamo jaive/<br />
               
               bhogavivṛddhiḥ śaukre bhṛtyavināśo ravisutāṃśe//
                <span class="ref">BY_9.16</span></p>
            
            
            <p id="BY_9.17">
               yad udayati phalaṃ grahe pradiṣṭaṃ janayati tasya navāṃśako vlagne/<br />
               
               subhabhavananavāṃśe sahāyo ripubalabhāgam upaiti yātur atra//
                <span class="ref">BY_9.17</span></p>
            
            
            <p id="BY_9.18">
               yat proktaṃ rāśy udaye dvādaśabhāge 'pi tat phalaṃ vācyam/<br />
               
               yac ca navāṃśakavihitaṃ triṃśāṃśasyodaye tat syāt//E18
                <span class="ref">BY_9.18</span></p>
            
            </div>
         
         <div id="d1e2173">
            
            
            <h3>chap.10 grahasthānabala</h3>
            
            <p id="BY_10.1">
               santāpaśokagadavighnakṛd udgame 'rkaḥ kalyāṇamānabalahārdiharo dvitīye/<br />
               
               hemānnavidrumamaṇikṣitidas tṛtīye vairāgyabandhukalahāratidaś caturthe//
                <span class="ref">BY_10.1</span></p>
            
            
            <p id="BY_10.2">
               putrāpadaṃ sutagṛhe 'dhvani cārthasiddhiṃ ṣaṣṭhe 'bhivāṃchitaphalāptim arikṣayaṃ ca/<br />
               
               dyūne kalatrakalahaṃ dhanasaṃkṣayaṃ ca mṛtyuṃ karoti nidhane savitā rujaṃ ca//
                <span class="ref">BY_10.2</span></p>
            
            
            <p id="BY_10.3">
               dharmaṃ hinasti navame savitārthadaś ca hatvā viyatyaviditaṃ śramakarmadātā/<br />
               
               ratnāgamaṃ subahu lābhagataḥ karoti kṛtvā vyayaṃ vyayagataḥ kurute 'rtham alpam//
                <span class="ref">BY_10.3</span></p>
            
            
            <p id="BY_10.4">
               lagne śaśī kalahaśokakaro na pūrṇaḥ strīvājiratnasuhṛdātmajadaḥ kuṭumbe/<br />
               
               duścikyago yuvatiratnadhanapradātā bandhvāptidaḥ suhṛdi tatkṣayadaś ca kṛṣṇe//
                <span class="ref">BY_10.4</span></p>
            
            
            <p id="BY_10.5">
               arthapradas tanayagaḥ sutaśokakṛc ca mitrāritāṃ prakurute na sukhaṃ ca ṣaṣṭhe/<br />
               
               aste 'rthabhūyuvatido 'rthavināśado 'ṇuś candro 'ṣṭame nidhanaśokakaraḥ prayātuḥ//
                <span class="ref">BY_10.5</span></p>
            
            
            <p id="BY_10.6">
               pratyeti cāśu navame kurute ca kāryaṃ kṣīṇe kṣayo viyati vṛddhirato 'nyathāsthe/<br />
               
               aiśvaryasaukhyadhanalābham upaite lābhe kleśakṣayavyayabhayāni ca riṣphayāte//
                <span class="ref">BY_10.6</span></p>
            
            
            <p id="BY_10.7">
               lagne viṣāgnirudhirāgamaśastrabādhā bhindyād balaṃ dhanagato 'rthakaraś ca paścāt/<br />
               
               duścikyago yuvatiratnadhanāmbarāptiṃ bandhukṣayāribhayado hibuke mahījaḥ//
                <span class="ref">BY_10.7</span></p>
            
            
            <p id="BY_10.8">
               putāpadaṃ kṣitisutaḥ kurute sutasthaḥ śatrupraṇāśam acirād arigaḥ karoti/<br />
               
               arthakṣayāratigadārdanamastasaṃstho bandhārthahānigadamṛtyubhayāni mṛtyau//
                <span class="ref">BY_10.8</span></p>
            
            
            <p id="BY_10.9">
               dharmaṃ na sādhayati dharmagato mahījaḥ śasto 'mbare na śubhadaḥ kathito 'pariś ca/<br />
               
               lābhe 'rthasiddhivibhavāgamadaḥ prayātur vittakṣayaṃ bahu karoti gataś ca riṣphe//
                <span class="ref">BY_10.9</span></p>
            
            
            <p id="BY_10.10">
               lagne kīrtisukhārthabuddhivijayān prāpnoti vittaṃ dhane<br />
               
               sotkaṇṭhaṃ sa virāgameti sahaje kāmān labhetākhilān/<br />
               
               pātāle śayanānnapānavibhavān putrāgamaṃ pañcame<br />
               
               ṣaṣṭhe yāty aribādhyatāṃ śaśisute kleśaś ca yātur bhavet//
                <span class="ref">BY_10.10</span></p>
            
            
            <p id="BY_10.11">
               jāyāsthe pravarāṅganāmbaradhanaprāptir budhe 'rkācyute<br />
               
               kecit kleśam uśanti naidhanagate śaṃsanti kecic chubham/<br />
               
               dharme dharmavivṛddhir ambaragate siddhir bhaved īpsitā<br />
               
               vidyārthāptir ayatnataś ca parato riṣphe ca vācyo vyayaḥ//
                <span class="ref">BY_10.11</span></p>
            
            
            <p id="BY_10.12">
               kīrtir lagne 'rthāthasiddhir dvitīye duścikyasthe kṣucchramārtiḥ surejye/<br />
               
               pātālasthe dharmatatvābhimānā kāryaṃ sidhyaty ātmajasthe 'py asādhyam//
                <span class="ref">BY_10.12</span></p>
            
            
            <p id="BY_10.13">
               ṣaṣṭhe jīve śatrurāyāti vaśyaṃ kecit prāhur vaśyatāṃ yāti śatroḥ/<br />
               
               vindanty aste 'riṣṭayoṣāyaśāṃsi mṛtyau prāṇān hanty athānye jagur na//
                <span class="ref">BY_10.13</span></p>
            
            
            <p id="BY_10.14">
               putrotpattir dharmasiddhiś ca dharme jīve karmaṇy arthasiddhir yaśaś ca/<br />
               
               lābhe kāryaṃ vāñchitaṃ yāti siddhiḥ riṣphe prāpte kliśyate 'nekaduḥkhaiḥ//
                <span class="ref">BY_10.14</span></p>
            
            
            <p id="BY_10.15">
               veśyārthāmbaramālyabhojanasukhaprāptir vilagne bhṛgau<br />
               
               lābho 'rthe sahaje na sīdati gataḥ prāpnoti śreṣṭhāṃ śrutim/<br />
               
               pātāle suhṛdāgamaḥ sutagṛḥ sthānārthamānāgamaḥ<br />
               
               ṣaṣṭhe śatruparābhavāratiśucaṃ sthāne 'nyathā tajjaguḥ//
                <span class="ref">BY_10.15</span></p>
            
            
            <p id="BY_10.16">
               dattvā strīdhanam astagaḥ svaviṣayavyucchittido bhārgavaḥ<br />
               
               kāryaṃ sādhayate 'ṣṭame 'tha navame kṣipraṃ karotīpsitam/<br />
               
               yātuḥ karmagataḥ prabhūtadhanado lābhe jayārthaprado<br />
               
               vyarthaṃ dvādaśago vyayaṃ prakurute śasto 'parair dvādaśe//
                <span class="ref">BY_10.16</span></p>
            
            
            <p id="BY_10.17">
               bandhaṃ vadhaṃ cārkasute vilagne dhane arthahāniṃ labhate śubhaṃ ca/<br />
               
               śatror balaṃ hanti gatas tṛtīye caturthago bandhubhayaṃ parebhyaḥ//
                <span class="ref">BY_10.17</span></p>
            
            
            <p id="BY_10.18">
               nārthasya siddhiḥ sutage 'rkaputre ripūn ripusthe sṛjayaty ayatnāt/<br />
               
               utsāhabhaṅgo 'kṣirujaś ca dāre viṣāgniśastrādivadho 'ṣṭamasthe//
                <span class="ref">BY_10.18</span></p>
            
            
            <p id="BY_10.19">
               dharme na dharmaṃ labhate sukhañ ca yānāvṛtiṃ karmaphalaṃ ca svasthe/<br />
               
               ekādaśasthe jayavittalābhān mande 'ntyage nārtham upaiti yātā//
                <span class="ref">BY_10.19</span></p>
            
            
            <p id="BY_10.20">
               prāyo jaguḥ sahajaśatrudaśāyasaṃsthāḥ<br />
               
               pāpāḥ śubhāḥ savitṛjaṃ parihṛtya khastham/<br />
               
               sarvatragāḥ śubhaphalaṃ janayanti saumyās<br />
               
               tyaktvāstasaṃsthamamarāriguruṃ jigīṣoḥ//
                <span class="ref">BY_10.20</span></p>
            
            
            <p id="BY_10.21">
               kecit prāhur arivyayāstasahajasthānāni hitvā bhṛguḥ<br />
               
               śreṣṭhaś candrasuto 'ntyadharmasahajadyūnasthito netaraḥ/<br />
               
               candro lābhasutārthadharmasahajavyomasthitaḥ pūjito<br />
               
               jīvaḥ sarvagato maṇitthakathito neṣṭo 'ntyaṣaṭstryāśritaḥ//
                <span class="ref">BY_10.21</span></p>
            
            
            <p id="BY_10.22">
               ekīyapakṣe 'pi hi kaiścid ukto bhṛguḥ śubho 'ntyātmajalābhavarjam/<br />
               
               candrastriṣaṣṭhāyadaśāstasaṃstho budho 'stalagnāyasuhṛdvyayasthaḥ//E22
                <span class="ref">BY_10.22</span></p>
            
            </div>
         
         <div id="d1e2416">
            
            
            <h3>chap.11 utsargāpavāda</h3>
            
            <p id="BY_11.1">
               saumyāsaumyeṣv etal lagnādstheṣu yat phalaṃ proktam/<br />
               
               tatsamakālagatānāṃ phalavaiṣamyād anekāntam//
                <span class="ref">BY_11.1</span></p>
            
            
            <p id="BY_11.2">
               horāvido jagur idaṃ sutāv abalo daśādhipāriś ca/<br />
               
               aśubhaphaladaś cāsāmpratam udaye saumyo 'pi neṣṭaphalaḥ//
                <span class="ref">BY_11.2</span></p>
            
            
            <p id="BY_11.3">
               sāmprataṃ śubhadaḥ sutau balanvito yo daśādhi(pa)mitraṃ ca/<br />
               
               pāpo 'piśubhaphalaḥ syāc chalokaḥ śāstroditaś cātra//
                <span class="ref">BY_11.3</span></p>
            
            
            <p id="BY_11.4">
               saumyo 'py atīvacirabhāviphalo na yojyaḥ<br />
               
               pāpo 'py asāmprataphalo ripunirjitaś ca/<br />
               
               pākādhipo ''tmasadanāṣṭakavargaśuddhaḥ<br />
               
               avalpo 'phalaś ca dinabhāṃśavidhis tathā syāt//
                <span class="ref">BY_11.4</span></p>
            
            
            <p id="BY_11.5">
               saumyaṃ daśādhipaṃ lagnasaṃsthamicchanti kecid ācāryāḥ/<br />
               
               pāpāṃ copacayasthaṃ na vilagne tatra ca ślokau//
                <span class="ref">BY_11.5</span></p>
            
            
            <p id="BY_11.6">
               saumyagraheṣu lagneṣu śubham ekāntaniścitam/<br />
               
               papagrahodaye yātur asaṃśayam aśobhanam//
                <span class="ref">BY_11.6</span></p>
            
            
            <p id="BY_11.7">
               tasmāt krūraṃ daśānāthaṃ yātur vīryaguṇānvitam/<br />
               
               kuryād upacayarkṣeṣu na vilagne kathaṃcana//
                <span class="ref">BY_11.7</span></p>
            
            
            <p id="BY_11.8">
               tac ca viruddhaṃ teṣāṃ katham anyadaśāsu dāsyate svaphalam/<br />
               
               evaṃ phalasya nāśo vrajati sarvasya phalali(lī)psoḥ//
                <span class="ref">BY_11.8</span></p>
            
            
            <p id="BY_11.9">
               tasmān naikānto 'yaṃ jātakam avalokya nirdiśet sadasat/<br />
               
               ślokau vṛttaṃ bhedaṃ prāha maṇittho vasiṣṭhaś ca//
                <span class="ref">BY_11.9</span></p>
            
            
            <p id="BY_11.10">
               rakṣakā vardhakāś caiva ye syur janmani nāyakāḥ/<br />
               
               tān pāpān api niḥśaṅko yātrālagneṣu yojayet//
                <span class="ref">BY_11.10</span></p>
            
            
            <p id="BY_11.11">
               śubhāśubhaphalā yogā jātake ye 'py udāhṛtāḥ/<br />
               
               tān sarvān avalokyaiva prayāṇeṣv api yojayet//
                <span class="ref">BY_11.11</span></p>
            
            
            <p id="BY_11.12">
               horāgataḥ svabhavane yadi sūryaputro meṣopago 'vanisutaḥ svagṛhe śaśāṅkaḥ/<br />
               
               śukras tulādharagato mithune budhaś ca siṃhe ravir yadi ca pārthivajanma vidyāt//
                <span class="ref">BY_11.12</span></p>
            
            
            <p id="BY_11.13">
               janmasamaye śaśāṅkodayopacayasaṃsthitā grahāḥ kecit/<br />
               
               te sarve nānākhyā krūrāḥ saumyaiḥ samāścintyāḥ//
                <span class="ref">BY_11.13</span></p>
            
            
            <p id="BY_11.14">
               yo yasya daśamagṛhagaḥ sa tasya vaśyas tu bhavati niyamena/<br />
               
               yaś cātha paṇapharasthaḥ sa bhavati rakṣopagas tadvat//
                <span class="ref">BY_11.14</span></p>
            
            
            <p id="BY_11.15">
               upacayagṛhopayātāḥ prasparaṃ kīrtits tu tānasamāḥ/<br />
               
               ādau prakīrṇakādhyāye coditāḥ kārakāś ca//
                <span class="ref">BY_11.15</span></p>
            
            
            <p id="BY_11.16">
               janmeśvaralagnapayor yaḥ śatrur lagnagaḥ sa saumyo 'pi/<br />
               
               kurute dehavipattiṃ krūro 'pi śubhaṃ tayor mitram//
                <span class="ref">BY_11.16</span></p>
            
            
            <p id="BY_11.17">
               bhaven na yaḥ kārakatānasaṃjñaḥ svajanmalagnādhipayoḥ śubho 'pi/<br />
               
               karoti lagnopagataḥ sa yātur bhayaṃ vināśaṃ ca bahuprakāram//
                <span class="ref">BY_11.17</span></p>
            
            
            <p id="BY_11.18">
               papo 'pe lagnopagato narāṇāṃ śubhapradaḥ kārakatānasaṃjñaḥ/<br />
               
               tasmāt praytnād idm eva cintyaṃ yiyāsatāṃ kārakatānayātam//
                <span class="ref">BY_11.18</span></p>
            
            
            <p id="BY_11.19">
               eko 'pi vakropagato narāṇāṃ śubho 'śubho vāpi catuṣṭayasthaḥ/<br />
               
               vargo 'pi vāsyodayago vināśaṃ bahuprakāraṃ kurute 'dhvagānām//
                <span class="ref">BY_11.19</span></p>
            
            
            <p id="BY_11.20">
               svasutasthāne sūryaḥ strījanaratnapramodado lagne/<br />
               
               avaśeṣasthānagato vadhabandhodvegadaḥ kṣipram//
                <span class="ref">BY_11.20</span></p>
            
            
            <p id="BY_11.21">
               uḍupatir udayaṃ prāptaḥ sarvasthānopagaḥ prayātṛṇām/<br />
               
               kurute ripupravṛddhiṃ dīptivināśaṃ vighātaṃ ca//
                <span class="ref">BY_11.21</span></p>
            
            
            <p id="BY_11.22">
               sthāne 'rkasutasya kujo lagnastho ripuvināśajayadātā/<br />
               
               śeṣasthānopagataḥ kṣitisuto ratnārthanāśakaraḥ//
                <span class="ref">BY_11.22</span></p>
            
            
            <p id="BY_11.23">
               raviśaśibhaumasthāneṣv anarthado lagnagaḥ śaśāṅkasutaḥ/<br />
               
               bhṛgusutagurumandānām abhiṣekajayārthadīptikaraḥ//
                <span class="ref">BY_11.23</span></p>
            
            
            <p id="BY_11.24">
               jīvo bhṛgucandramasoḥ sthāne dhanayodhanāśakaḥ proktaḥ/<br />
               
               tatpariśeṣasthāneṣv avanisuhṛdvittaṃjayadātā//
                <span class="ref">BY_11.24</span></p>
            
            
            <p id="BY_11.25">
               saumyasthāne śukro balahānikaro 'rthado 'rihantā ca/<br />
               
               sthāne pariśeṣāṇām anilajvaraśatrukopakaraḥ//
                <span class="ref">BY_11.25</span></p>
            
            
            <p id="BY_11.26">
               arkasthāne mando lagnasthaḥ prītisaukhyalābhakaraḥ/<br />
               
               neṣṭo 'nyasthānasthaḥ pratāpabalamānahānikaraḥ//
                <span class="ref">BY_11.26</span></p>
            
            
            <p id="BY_11.27">
               savitṛtanayaḥ svasthānastho dhanāṅgavināśakṛt<br />
               
               tuhimakiraṇaḥ strīratnāptiṃ nareśvaratāṃ raviḥ/<br />
               
               avanitanayaḥ sainyakṣobhaṃ priyaśravaṇaṃ budhaḥ<br />
               
               suragururatho bhogaprāptiṃ karoti jayaṃ sitaḥ//
                <span class="ref">BY_11.27</span></p>
            
            
            <p id="BY_11.28">
               yo 'staṃ yāty udayaṃ vā dakṣiṇamārgasthitaḥ sahastrāṃśoḥ/<br />
               
               kurute grahaḥ salagne yodhadhanāṅgakṣayaṃ yātuḥ//
                <span class="ref">BY_11.28</span></p>
            
            
            <p id="BY_11.29">
               tigmakarasyottarato darśanam āyāti yo graho 'staṃ vā/<br />
               
               madhye tu vā sa lagne yātuḥ kusumāmbarāśanadaḥ//
                <span class="ref">BY_11.29</span></p>
            
            
            <p id="BY_11.30">
               niyatagatidyutivarṇapramāṇavaikṛtyam ucyate vikṛtiḥ/<br />
               
               vikṛtistho galnagato na śubhaḥ śubhadaḥ svabhavanasthaḥ//
                <span class="ref">BY_11.30</span></p>
            
            
            <p id="BY_11.31">
               yāmye tamo jñaḥ śravaṇe ravis tu jāto viśākhāsu sitaś ca puṣye/<br />
               
               pauṣṇapyabhāgyoragakṛttikāsu mandāravāgīśaśiravīndujanmā//
                <span class="ref">BY_11.31</span></p>
            
            
            <p id="BY_11.32">
               trividhotpātābhihataṃ balavad grahapīḍitaṃ ca yasyarkṣaṃ/<br />
               
               yātrāyāṃ lagnagataḥ sa varjanīyo 'nukūlo 'pi//
                <span class="ref">BY_11.32</span></p>
            
            
            <p id="BY_11.33">
               pākeśvarādhimitre tadvarge vā vilagnage yātuḥ/<br />
               
               svayam arir upaiti vaśyaṃ praṇataśirāḥ sārvabhaumo 'pi//
                <span class="ref">BY_11.33</span></p>
            
            
            <p id="BY_11.34">
               pakeśvarārilagne varge vā tasya bhūpatir gacchan/<br />
               
               vinihataśūranarāśvaḥ śatror āyāti vaśyatvam/
                <span class="ref">BY_11.34</span></p>
            
            
            <p id="BY_11.35">
               mūrtyarthayodhavāhanamantryarimārganaidhanamanāṃsi/<br />
               
               karmāgamavyayāścodayādayaḥ kīrtitā bhāvāḥ//
                <span class="ref">BY_11.35</span></p>
            
            
            <p id="BY_11.36">
               yātrāphalaṃ caturthe jāmitre śatravaḥ pramādaś ca/<br />
               
               śubhapāpagrahayogāc chubhāśubhaṃ nirdiśed eṣām//
                <span class="ref">BY_11.36</span></p>
            
            
            <p id="BY_11.37">
               satyācāryasya mate vibalaḥ śastaḥ śaśī prayāṇeṣu/<br />
               
               digvīryonaḥ kevalam induḥ śasta iti jagur anye//
                <span class="ref">BY_11.37</span></p>
            
            
            <p id="BY_11.38">
               yad eva yasyodayasaṃsthitasya phalaṃ prayāṇe sadasat pradiṣṭam/<br />
               
               tad eva tasyākhilam ahni yātur grahasya varge ca vilagnasaṃsthe//E38
                <span class="ref">BY_11.38</span></p>
            
            </div>
         
         <div id="d1e2781">
            
            
            <h3>chap.12 miśraka</h3>
            
            <p id="BY_12.1">
               vyasanaṃ prāpno(ti) mahad vyatipāte nirgato 'thavā mṛtyum/<br />
               
               vaidhṛtigamane 'py evaṃ tryahnaspṛśi samupadiśānty eva//
                <span class="ref">BY_12.1</span></p>
            
            
            <p id="BY_12.2">
               nāvamarātre yāyād doṣas tatrādhimāsake vyasanam/<br />
               
               ṛtvayanayugasyāptau na vijayakāṅkṣī nṛpaḥ pravaset//
                <span class="ref">BY_12.2</span></p>
            
            
            <p id="BY_12.3">
               svarkṣeśadaśādhipayor mitrodāsīnaśatrubhāṃśabhavāḥ/<br />
               
               tatpākabhujaś coktā vijigīṣor mitramadhyaripavaḥ//
                <span class="ref">BY_12.3</span></p>
            
            
            <p id="BY_12.4">
               riktāniṣṭadaśo 'rir niyamād vijigīṣuṇā samucchedyaḥ/<br />
               
               avarohidaśaḥ pīḍyaḥ karṣayitavyas tathārohī//
                <span class="ref">BY_12.4</span></p>
            
            
            <p id="BY_12.5">
               na sadṛśadaśo 'bhiyojyaḥ sandhānaṃ tena bhūpater vyāsam/<br />
               
               aśubhaiṣyāsannadaśaḥ śubhaiṣyapākena sandadhyāt//
                <span class="ref">BY_12.5</span></p>
            
            
            <p id="BY_12.6">
               śreyān viparyaye vigrahas tathārohiṇy aśubhaiṣyadaśaḥ/<br />
               āsīta yadā śatruḥ śubhaiṣyapāke vidūrasthaḥ//
                <span class="ref">BY_12.6</span></p>
            
            
            <p id="BY_12.7">
               ārohiśubhaiṣyadaśaḥ pākapatau balayute ca bhūpālaḥ/<br />
               
               yāyāt tadviparītaṃ dvaidhībhāvaṃ tu miśradaśaḥ//
                <span class="ref">BY_12.7</span></p>
            
            
            <p id="BY_12.8">
               riktopahatadaśāyāṃ janmodayanāthaśatrupāke ca/<br />
               
               svadaśeśakārakadaśaḥ saṃśrayaṇīyo narādhipatiḥ//
                <span class="ref">BY_12.8</span></p>
            
            
            <p id="BY_12.9">
               upacayakartur vrajed diśaṃ balavati kaṇṭakage ca dikpatau/<br />
               
               manasāpi na digbalānvite digadhipatau ca lalāṭasaṃsthite//
                <span class="ref">BY_12.9</span></p>
            
            
            <p id="BY_12.10">
               janmodayapau balānvitāv upacayakaṇṭakagau śubhapradau/<br />
               
               krūrāv api nityam eva tau saumyair eva samāv udāhṛtau//
                <span class="ref">BY_12.10</span></p>
            
            
            <p id="BY_12.11">
               svadaśādhipajanmalagnapāḥ sandhyārkopagatā na śobhanāḥ/<br />
               
               parihṛtya sitārkanandanau madhyās tigmakarād viniḥsṛtāḥ//
                <span class="ref">BY_12.11</span></p>
            
            
            <p id="BY_12.12">
               parasparaṃ saurikujau ravīndū trikoṇagau bhārgavalohitau ca/<br />
               
               phalaṃ yad uktaṃ tad aśeṣam eva vināśya paścāt svadiśaṃ nayantām//
                <span class="ref">BY_12.12</span></p>
            
            
            <p id="BY_12.13">
               ripudivaso yasya bhavet saumyo 'pi sa lagnago na śubhadātā/<br />
               
               pāpo 'pīṣṭaṃ janayati mitraṃ svadine vilagnasthaḥ//
                <span class="ref">BY_12.13</span></p>
            
            
            <p id="BY_12.14">
               balinaḥ kaṇṭakasaṃsthā varṣādhipamāsadivasahoreśāḥ/<br />
               
               dviguṇaśubhāśubhaphaladā parataḥ parato grahā yātuḥ//
                <span class="ref">BY_12.14</span></p>
            
            
            <p id="BY_12.15">
               yātrājasiṃhaturagopagate variṣṭhā madhyā śanaiścarabudhośanasāṃ gṛheṣu/<br />
               
               bhānau kulīrajhaṣavṛścikage 'tidīrghā śastas tu devalamate 'dhvani pṛṣṭhato 'rkaḥ//
                <span class="ref">BY_12.15</span></p>
            
            
            <p id="BY_12.16">
               sakalaphaladadaśāḍhyake pravarā madhyāṣṭavargasaṃśuddhau/<br />
               
               nyūnaphalā tātkālikavilagnatithidivasakaraṇādyaiḥ//
                <span class="ref">BY_12.16</span></p>
            
            
            <p id="BY_12.17">
               uttamaphalā yātrā trikoṇatuṅgopaca(ye)ṣu saumyeṣu/<br />
               
               madhyā svamitrabhavanopageṣu nīcāribheṣv adhamā//
                <span class="ref">BY_12.17</span></p>
            
            
            <p id="BY_12.18">
               madhyādhamādhamottamasamamadhyādhodhamottamotkṛṣṭā/<br />
               
               madhyottamā ca ṣaṣṭhā yātrā yātrāvidāmiṣṭā//
                <span class="ref">BY_12.18</span></p>
            
            
            <p id="BY_12.19">
               digvargavilomage hate sandhyākaropagate vidīdhitau/<br />
               
               śukre pravasan narer vaśaṃ yāti budhe ca vilomasaṃsthite//
                <span class="ref">BY_12.19</span></p>
            
            
            <p id="BY_12.20">
               anulo(ma)gate śaśāṅkaje śukre caivam api vyavasthite/<br />
               
               yāyād aviśaṅkito 'paraiḥ kathito 'pyāṅgiraso yathendujaḥ//
                <span class="ref">BY_12.20</span></p>
            
            
            <p id="BY_12.21">
               ākrandasārī dinamadhyago 'rkaḥ pauraḥ purastād aparatra yāyī/<br />
               
               ākranda indur gurumandasaumyāḥ paurāḥ smṛtā yāyina ity ato 'nye//
                <span class="ref">BY_12.21</span></p>
            
            
            <p id="BY_12.22">
               yāyigrahair vīryajayopapannaiḥ ke 'riprayāṇaṃ pravadanti dhanyam/<br />
               
               satyaṃ tathā kiṃ tu viśeṣam āhus te bhūpateḥ satphaladā jigīṣoḥ//
                <span class="ref">BY_12.22</span></p>
            
            
            <p id="BY_12.23">
               dṛṣṭe sāmnāṃ karmaniṣṭaṃ surārau vaitālīyaṃ pādadambhau ca hitvā/<br />
               
               śasto rāhus tryāyakarmopayāto yātavyaś cāsannatāgaś ca ketuḥ//
                <span class="ref">BY_12.23</span></p>
            
            
            <p id="BY_12.24">
               sāmnāṃ śukrabṛhaspatī dinakaro vakraś ca daṇḍeśvarau<br />
               
               bhedasyendujarāhuketuravijā dānasya naktamcaraḥ/<br />
               
               ārkādāṭavikaṃ yamā(d) bhṛtabalaṃ(syu)r bhārgav(āc chreṇikaṃ)<br />
               
               jñān mantraṃ ripudeśamaulabalapālak(ābhaume)nduvāgīśvarāḥ//
                <span class="ref">BY_12.24</span></p>
            
            
            <p id="BY_12.25">
               yato 'pa(pa)nnadivasakaroḍunāthayos tato vrajed ripunadhanāya pārthiva/<br />
               
               athāyanena yugapad ekasaṃsthayor dyunaktayo raviśaśinor vrajet tadā//E25
                <span class="ref">BY_12.25</span></p>
            
            </div>
         
         <div id="d1e3021">
            
            
            <h3>chap.13 dehaspandana</h3>
            
            <p id="BY_13.1">
               dakṣiṇapārśvaspandanam abhidhāsye tatphalakṣayo vāme/<br />
               
               pṛthivīlābhaḥ śirasi sthānavivṛddhir lalāṭe syāt/
                <span class="ref">BY_13.1</span></p>
            
            
            <p id="BY_13.2">
               bhrūnāsikāntare priyasamāgamo bhṛtyalabdhir akṣiṇos tu/<br />
               
               dṛkparyante 'rthāptiḥ pūrve jñeyātra cotkaṇṭhā//
                <span class="ref">BY_13.2</span></p>
            
            
            <p id="BY_13.3">
               yoṣitsaukhyaṃ gaṇḍe dṛkcaramādhaś ca saṅgare vijayaḥ/<br />
               
               śravaṇe ca hitaśravaṇaṃ nāsāyāṃ prītisaukhyaṃ ca//
                <span class="ref">BY_13.3</span></p>
            
            
            <p id="BY_13.4">
               adharottarauṣṭhayoḥ priyasamāgamavijayau gale ca bhogāptiḥ/<br />
               aṃse bhogavivṛddhir vāhāviṣṭena saṃyogaḥ//
                <span class="ref">BY_13.4</span></p>
            
            
            <p id="BY_13.5">
               haste 'rthāptiḥ pṛṣṭhe parājayo vakṣasi smṛto vijayaḥ/<br />
               
               prītyutpattiḥ pārśve stane tv apūrvā viṣayalabdhiḥ//
                <span class="ref">BY_13.5</span></p>
            
            
            <p id="BY_13.6">
               kaṭyāṃ balapramodaḥ sthānabhraṃśaḥ prakīrtito nābhau/<br />
               
               haste kośavivṛddhiḥ kleśo hṛdaye 'rthaparyantaḥ//
                <span class="ref">BY_13.6</span></p>
            
            
            <p id="BY_13.7">
               vāhanalābhaḥ sphigyāyurvṛṣaṇe yoṣidāgamaḥ śiśne/<br />
               
               muṣke tanayotpattir vastāv antaḥpurābhyudayaḥ//
                <span class="ref">BY_13.7</span></p>
            
            
            <p id="BY_13.8">
               pṛṣṭhata ūrvor doṣaḥ purataś calane tu śacivahitalabdhiḥ/<br />
               
               pracalati ca jānusandhāv arisandhānaṃ balavad uktam//
                <span class="ref">BY_13.8</span></p>
            
            
            <p id="BY_13.9">
               deśaikadeśanāśo jaṃghāyāṃ sthānalabdhiraṃdhry upari/<br />
               
               adhvāgamanam alābhaṃ caraṇatale spandamāne tu//
                <span class="ref">BY_13.9</span></p>
            
            
            <p id="BY_13.10">
               vraṇapiṭakatilakalāṃchanamaśakādāyas tv eva nirdiṣṭāḥ (syuḥ)/<br />
               
               kaṇḍūyanaṃ narapater dakṣiṇapāṇau jayāyaiti//E10
                <span class="ref">BY_13.10</span></p>
            
            </div>
         
         <div id="d1e3117">
            
            
            <h3>chap.14 cittaśuddhir</h3>
            
            <p id="BY_14.1">
               pṛṣṭavyo daivavidā viśrabdham upahvare narādhipatiḥ/<br />
               
               ripunidhanapraṇidhānaṃ prati bhavataḥ kiṃ manaḥ kurute//
                <span class="ref">BY_14.1</span></p>
            
            
            <p id="BY_14.2">
               brūyāt sa cen mama manaḥ protsahate harṣayet tataś caivam/<br />
               
               cittānukūlatā siddhilakṣaṇaṃ tatra ca ślokāḥ//
                <span class="ref">BY_14.2</span></p>
            
            
            <p id="BY_14.3">
               śubhāśubhāni sarvāṇi nimittāni syur ekataḥ/<br />
               
               ekataś ca manaśśuddhis tad dhi śuddhaṃ jayāvaham//
                <span class="ref">BY_14.3</span></p>
            
            
            <p id="BY_14.4">
               kiyac ciraṃ na labhyeta nimittaṃ gamanānugam/<br />
               
               na tv eva tu mano 'narthaṃ cireṇāpy anumanyate//
                <span class="ref">BY_14.4</span></p>
            
            
            <p id="BY_14.5">
               nimittānucaraṃ sūkṣmaṃ dehendriyamahattaram/<br />
               
               tejo hy etac charīrasthaṃ trikālaphaladaṃ nṛṇām//
                <span class="ref">BY_14.5</span></p>
            
            
            <p id="BY_14.6">
               prīyate na mano 'narthair nāsiddhāv abhinandati/<br />
               
               tasmāt sarvātmanā yātur anumeyaṃ sadā manaḥ//E6
                <span class="ref">BY_14.6</span></p>
            
            </div>
         
         <div id="d1e3177">
            
            
            <h3>chap.15 guhyakānuṣṭhāna</h3>
            
            <p id="BY_15.1">
               yātrārvāk saptāhād guhyakasāhāyakaṃ tryahaṃ pūrvam/<br />
               
               tryaham atha vijayasnānaṃ gṛhayajñaṃ saptame divase//
                <span class="ref">BY_15.1</span></p>
            
            
            <p id="BY_15.2">
               pakvāmamāṃsadadhiphalakusumāsavapāyasapratisarobhiḥ/<br />
               
               mūlakabhakṣair gandhair guggulumukhyais tathā dhūpaiḥ//
                <span class="ref">BY_15.2</span></p>
            
            
            <p id="BY_15.3">
               sāṃvatsarasacivapurohitāptapuruṣāyudhīyaparicāraḥ/<br />
               
               yāyān nagaracatuṣpatham abhuktavastrottarīyāṅgaḥ//
                <span class="ref">BY_15.3</span></p>
            
            
            <p id="BY_15.4">
               ardhaniśāyām udayati saumye vakre 'thavā tadaṃśe vā/<br />
               
               dadyād baliṃ daśasv apy āśāsu purohitaḥ kramaśaḥ//
                <span class="ref">BY_15.4</span></p>
            
            
            <p id="BY_15.5">
               āvartayet purodhāḥ kṛtāñjalis tatra rudrasāvitrīm/<br />
               
               kūṣmāṇḍamahārauhiṇakuberahṛdayāny ataḥ prapaṭhet//
                <span class="ref">BY_15.5</span></p>
            
            
            <p id="BY_15.6">
               dvāratrikacatuṣkādripuraniṣkuṭavāsinaḥ/<br />
               
               mahāpathanadītīraguhāgāhvaravasinaḥ//
                <span class="ref">BY_15.6</span></p>
            
            
            <p id="BY_15.7">
               viśvarūpā mahāsattvā mahātmano mahāvratāḥ/<br />
               
               prathamāḥ pratigṛhnīdhvam upahāraṃ namo 'stu vaḥ//
                <span class="ref">BY_15.7</span></p>
            
            
            <p id="BY_15.8">
               suputrāmātyabhṛtyo 'yaṃ sadāraś caiva pārthivaḥ/<br />
               
               rakṣṇīyo hite cāsya prayatadhvaṃ samāhitāḥ//
                <span class="ref">BY_15.8</span></p>
            
            
            <p id="BY_15.9">
               evam uktvā tatas tv arghyaṃ pramathebhyaḥ pradāpayet/<br />
               
               sāvitryāḥ sthaṇḍile tasmin sūtastūpahared balim//
                <span class="ref">BY_15.9</span></p>
            
            
            <p id="BY_15.10">
               yamendravaruṇārtheśaviṣṇupāvakaśūlinām/<br />
               
               yakṣarakṣaḥpiśācānām asurāṇāṃ tathāiva ca//
                <span class="ref">BY_15.10</span></p>
            
            
            <p id="BY_15.11">
               ye syur bhūtagaṇās tebhyo namo 'stv ity anuyāntu ca/<br />
               
               sannaddhāḥ svaiḥ praharaṇair arisenāvadhā ināḥ//
                <span class="ref">BY_15.11</span></p>
            
            
            <p id="BY_15.12">
               camūsametā anuyāntu pṛṣṭhato vicitramālyābharanā madotkaṭāḥ/<br />
               
               vicitravastrā jaṭilāḥ kirīṭinaḥ karālalambodarakubjavāmanāḥ//
                <span class="ref">BY_15.12</span></p>
            
            
            <p id="BY_15.13">
               nivṛttayātraḥ punar apy ahaṃ hi vo vijitya śatrūn bhavatāṃ prasādataḥ/<br />
               
               ato viśiṣṭaṃ bahuvittam uttamaṃ baliṃ kariṣye vidhinopapāditam//
                <span class="ref">BY_15.13</span></p>
            
            
            <p id="BY_15.14">
               anarcitā ye nṛpatiṃ savāhanaṃ vināśayanti kṣapayanti vā camūn/<br />
               
               supūjitāḥ siddhikarā bhavanti te pravādhakāḥ śatrugaṇasya cāhave//
                <span class="ref">BY_15.14</span></p>
            
            
            <p id="BY_15.15">
               kṣaṇaṣaṣṭhibhāgamātraṃ prayato nṛpatir visarjayet pramathān/<br />
               
               daivajñapurodhobhyām āveditamaṅgalo yāyāt//E15
                <span class="ref">BY_15.15</span></p>
            
            </div>
         
         <div id="d1e3319">
            
            
            <h3>chap.16 svapna</h3>
            
            <p id="BY_16.1">
               dukūlamuktāmaṇibhṛn narendraḥ samantridaivajñapurohito 'taḥ/<br />
               
               svadevatāgāram anupraviśya niveśayet tatra digīśvarārcām//
                <span class="ref">BY_16.1</span></p>
            
            
            <p id="BY_16.2">
               abhyarcya mantrais tu purohitas tān adhaś ca tasyāṃ bhuvi saṃskṛtāyām/<br />
               
               darbhais tu kṛtvāstaram akṣatais ca kiret samantāt sitasarṣapaiś ca//
                <span class="ref">BY_16.2</span></p>
            
            
            <p id="BY_16.3">
               brāhmīṃ sadūrvām atha nāgapuṣpīṃ kṛtvopadhānaṃ śirasi kṣitīśaḥ/<br />
               
               pūrṇān ghaṭān puṣpaphalābhidhānān āśāsu kuryāc caturaḥ krameṇa//
                <span class="ref">BY_16.3</span></p>
            
            
            <p id="BY_16.4">
               yaj jāgrato dūram upaiti daivam āvartya mantrāṃ kramaśas trir etam/<br />
               
               laghv ekabhug dakṣiṇapārśvaśāyī svapnaṃ parīkṣeta yathopadeśam//
                <span class="ref">BY_16.4</span></p>
            
            
            <p id="BY_16.5">
               namaḥ śambho trinetrāya rudrāya paramātmane/<br />
               
               vāmanāya virūpāya svapnādhipataye namaḥ//
                <span class="ref">BY_16.5</span></p>
            
            
            <p id="BY_16.6">
               bhagavan deva deveśa sūlabhṛd vṛṣavāhana/<br />
               
               iṣṭāniṣṭe mamācakṣva svapne suptasya śāśvatam//
                <span class="ref">BY_16.6</span></p>
            
            
            <p id="BY_16.7">
               ekavastre kuśāstīrṇe suptaḥ prayatamānasaḥ/<br />
               
               niśānte paśyati svapnaṃ śubhaṃ vā yadi vā 'śubham//
                <span class="ref">BY_16.7</span></p>
            
            
            <p id="BY_16.8">
               gataiṣyajātyantarasattvasaṅgaiḥ svapne 'py anūke gatije ca nityam/<br />
               
               yātuḥ prakopād anilātmakasya nagādrituṅgāmbaralaṅghanāni//
                <span class="ref">BY_16.8</span></p>
            
            
            <p id="BY_16.9">
               pittādhike kāñcanaratnamālyadivākarāgniprabhṛtīni paśyet/<br />
               
               śleṣmādhikaś cendubhaśubhrapuṣpasaritsarombhodhivilaṅghanāni//
                <span class="ref">BY_16.9</span></p>
            
            
            <p id="BY_16.10">
               jaghanyamadhyaprathame niśāṃśe prāvṛccharanmādhavasaṃjñate ca/<br />
               
               kāle marutpittakaphaprakopāt sādhāraṇaḥ syāt phalasannipātaḥ//
                <span class="ref">BY_16.10</span></p>
            
            
            <p id="BY_16.11">
               daśāsu coktaṃ grahapākajātaṃ cintā tu dṛṣā tu yathā tathaiva/<br />
               
               bībhatsasattvābhibhavo 'bhicāro vighnodbhavo guhyakajaḥ pradiṣṭaḥ//
                <span class="ref">BY_16.11</span></p>
            
            
            <p id="BY_16.12">
               anūkacintāgrahadoṣadṛṣṭāny atītakarṃāṇi ca niṣphalāni/<br />
               
               dyudṛṣṭapūrvāḥ kathitāś ca tadvad anyatra loke kathitā viśeṣāḥ//
                <span class="ref">BY_16.12</span></p>
            
            
            <p id="BY_16.13">
               pratyakṣavad bhavati yaḥ sphuratīva cāntaḥ<br />
               
               svapnasya tasya niyamāt sadasatphalāptiḥ/<br />
               
               svapnāḥ śubhāśubhakṛtāḥ phaladā narāṇām<br />
               
               uddeśamātram iha tān anuvarṇayāmi//
                <span class="ref">BY_16.13</span></p>
            
            
            <p id="BY_16.14">
               svāṅgaprajvalanaṃ paropagamanaṃ śakradhvajāliṅganaṃ<br />
               
               diksaṃvṛttanarendrakanyakatanor vikṣepaṇaṃ dikṣu ca//<br />
               
               bandho vā nigale grasec ca dahanaṃ nānāśirobāhutā<br />
               
               chatraṃ vā dvirado 'bhiṣicya bibhṛyād divyo 'thavā brāhmaṇaḥ//
                <span class="ref">BY_16.14</span></p>
            
            
            <p id="BY_16.15">
               uḍupadinakṛdgośṛṅgāgrasrutāmbvabhiṣecanaṃ<br />
               
               yadi ca mahiṣīsiṃhīvyāghrīgavāṃ sukhadohanaḥ/<br />
               
               jaṭharanisṛtaiś cāntrair grāmadrumādiniveṣṭanaṃ<br />
               
               viśati yadi vā suśliṣṭāṅgī tanuṃ pravarāṅganā//
                <span class="ref">BY_16.15</span></p>
            
            
            <p id="BY_16.16">
               manujahṛdayamūrdhnāṃ bhakṣaṇaṃ vā svadeha-<br />
               
               bhujagaturagasiṃhebhājamāṃsādanāni/<br />
               
               tṛṇatarukusumāmbhaḥprodgamo vā svanābhau<br />
               
               kṣititanuparivartonmūlane vādhirājyam//
                <span class="ref">BY_16.16</span></p>
            
            
            <p id="BY_16.17">
               dinakaraśaśitārābhakṣaṇasparśaṇāni<br />
               
               daraṇam api ca mūrdhnaḥ sapta pañca tridhā vā/<br />
               
               vṛṣabhagṛhanagendrāśvebhasiṃhādhiroho<br />
               
               grasanam udadhibhūmyoś cādhirājyapradāni//
                <span class="ref">BY_16.17</span></p>
            
            
            <p id="BY_16.18">
               vipularaṇavimardadyūtavādaiś ca jitvā<br />
               
               paśumṛgamanujānāṃ labdhir agryāsanaṃ vā/<br />
               
               viḍaśanaparilepo 'gamyanārīgamo vā<br />
               
               svamaraṇaśikhilābhaḥ sasyasandarśanaṃ ca//
                <span class="ref">BY_16.18</span></p>
            
            
            <p id="BY_16.19">
               sitasurabhimanojñālepamālyāmbarāṇāṃ<br />
               
               dvijasuragururājñāṃ darśanāny āsiṣaṃ ca/<br />
               
               maṇirajatasuvarṇāmbhojapātreṣu bhuṅkte<br />
               
               yadi dadhiparamānnaṃ śoṇite majjane vā//
                <span class="ref">BY_16.19</span></p>
            
            
            <p id="BY_16.20">
               sitaturagarathadhvajātapatravyajanasarojamaṇidvipendralābhāḥ/<br />
               
               abhaya jaya ca bhuṃkṣva ceti śabdāḥ pariṇatarājyaphalapradāḥ pradiṣṭāḥ//
                <span class="ref">BY_16.20</span></p>
            
            
            <p id="BY_16.21">
               pūrvajanmasu cābhyastā sattvarūpā gatis tadā/<br />
               
               (tada)nūkam iti proktam iha paścāt karoti yat//
                <span class="ref">BY_16.21</span></p>
            
            
            <p id="BY_16.22">
               mudrādiṣu yajñanīviṣu strīsaṃjñādiṣu cāṅganāptir uktā/<br />
               
               labdhe śayane 'tha darpaṇe bhṛṅārādiṣu codbhavaḥ (suta)sya//
                <span class="ref">BY_16.22</span></p>
            
            
            <p id="BY_16.23">
               kāminyāṃ dhanalabdhir ambutaraṇe śokasya nāśo bhaved<br />
               
               dharṣo roditaśocitādiṣu tathā dāhe vivṛddhir matā/<br />
               
               gośṛṅgidvijadevatāpitṛsuhṛdbhūpāś ca śaṃsanti yat<br />
               
               svapne tan niyamād bhavaty avitathaṃ neṣṭaṃ śubhaṃ vā phalam//
                <span class="ref">BY_16.23</span></p>
            
            
            <p id="BY_16.24">
               gobheranyatra gotre tṛṇatarukusumaprodbhavaḥ snehapānaṃ<br />
               
               krīḍāyānopabhogaḥ kharakapikarabhavyālarūpaiś ca sattvaiḥ/<br />
               
               kāyasyālepanaṃ vā kaluṣamalamaṣīgomayasnehapaṅkair<br />
               
               dṛgjihvādantabāhuprapatanam athavānarthaśokapradāni//
                <span class="ref">BY_16.24</span></p>
            
            
            <p id="BY_16.25">
               gītotkrīḍitabhūṣitaprahasitapr(āmoditā)khelitāni<br />
               
               arkendudhvajatārakānipatanaṃ strotovahāyā gamaḥ/<br />
               
               rajjucchedacitāprapātajananīgātrapraveśas tathā<br />
               
               svapne kāṃsyavicūrṇanaṃ ca śirasaḥ kleśāmayānarthadāḥ//
                <span class="ref">BY_16.25</span></p>
            
            
            <p id="BY_16.26">
               śmaśrukeśanakhadairghyakalpanā vānarīvikṛtanāryupāsanam/<br />
               
               raktavastramanujāṅgamardanaṃ rogamṛtyubhayaśokatāpadam//
                <span class="ref">BY_16.26</span></p>
            
            
            <p id="BY_16.27">
               sthalamṛgapaśukīṭānūpavaryandhajānāṃ<br />
               plavanamudakarāśau syād vivāhotsavo vā/<br />
               
               sarasijajatubhāṇḍakrīḍanaṃ nartanaṃ vā<br />
               
               malinavivasanatvaṃ cāśu rogapradāni//
                <span class="ref">BY_16.27</span></p>
            
            
            <p id="BY_16.28">
               svadravyanāśaḥ suhṛdāṃ viyogaśchedaś ca pāṇyoḥ kamalāpahāraḥ/<br />
               
               prāsādaveśmādriśirovatārāḥ svapneṣu neṣṭā iti saṃpradiṣṭāḥ//
                <span class="ref">BY_16.28</span></p>
            
            
            <p id="BY_16.29">
               mitrasyāptiḥ syādvikośāsilābhe vaśyaṃ gacched bhūpateḥ śāsanāptau/<br />
               
               sarpe karṇau nāsikāṃ vā praviṣṭe tacchedaḥ syād veṣṭane cāśu bandhaḥ//
                <span class="ref">BY_16.29</span></p>
            
            
            <p id="BY_16.30">
               ādye varṣād vatsarārdhād dvitīye yāme pāko varṣapādāt tṛtīye/<br />
               
               māsāt pākaḥ śarvarīpaścimāṃśe sadyaḥ pāko govisarge ca dṛṣṭe//
                <span class="ref">BY_16.30</span></p>
            
            
            <p id="BY_16.31">
               dṛṣṭvā svapnaṃ śobhanaṃ neha supyāt paścād dṛṣṭo yaḥ sa pākaṃ vidhatte/<br />
               
               śaṃsediṣṭaṃ tatra sādhudvijebhyas te tvāśibhiḥ pūjayeyur narendram//
                <span class="ref">BY_16.31</span></p>
            
            
            <p id="BY_16.32">
               bhūyaḥ prasvapanaṃ na cāsya kathanaṃ gaṅgābhiṣeko japaḥ<br />
               
               śāntiḥ svastyayanaṃ niṣevaṇam api prātargavāśvatthayoḥ/<br />
               
               viprebhyaś ca tilānnapānakusumaiḥ pūjā yathāśaktitaḥ<br />
               
               puṇyaṃ bhāratakīrtanaṃ ca kathitaṃ duḥsvapnavicchittaye//E32
                <span class="ref">BY_16.32</span></p>
            
            </div>
         
         <div id="d1e3690">
            
            
            <h3>chap.17 vijayasnāna</h3>
            
            <p id="BY_17.1">
               kṣīraikatarunagārṇavatūlanadīsaṅgamāḥ saraḥ śoṣyam/<br />
               
               gosthānapaṭusurālayarucirāḥ snānapradeśāḥ syuḥ//
                <span class="ref">BY_17.1</span></p>
            
            
            <p id="BY_17.2">
               samagambhīrānūṣaraśāḍvalabhūmau pradakṣiṇajalāyām/<br />
               
               kāṣṭhāraśmipramitaṃ vāstu likhet sarvato bhadram//
                <span class="ref">BY_17.2</span></p>
            
            
            <p id="BY_17.3">
               sarvair dhānyais tilamudgamāṣacaṇakātasīpariśliṣṭam/<br />
               
               acchinnāgrair darbhaiḥ kuśaiḥ sa(mastā)t paristīrṇam//
                <span class="ref">BY_17.3</span></p>
            
            
            <p id="BY_17.4">
               rajatamaṇihemagarbhaiḥ sakṣīrapravālasitasūtrai(ś ca)/<br />
               
               kalaśaiḥ kālamūlaiś ca śobhitadvāraṃ (tanmadhye)//
                <span class="ref">BY_17.4</span></p>
            
            
            <p id="BY_17.5">
               tanmadhye brāhmī brahmā sāma dūrvāgraśaṃkhapuṣpāḥ syuḥ/<br />
               
               diṅmukham aratnituṅgaṃ sthāpyaṃ pīnaṃ sapraveṣṭam//
                <span class="ref">BY_17.5</span></p>
            
            
            <p id="BY_17.6">
               tasya grahānulomaṃ kālaṃ kecij jagur niṣeveta/<br />
               
               purogha ....... ṣāṣṭikayavapāyasāhāram//
                <span class="ref">BY_17.6</span></p>
            
            
            <p id="BY_17.7">
               abhimatadevakṛtamanāḥ pūrvadvāreṇa pārthivaḥ praviśet/<br />
               
               bhadrāsanaṃ pradakṣiṇam adhyāsitvātha tasya vidhiḥ//
                <span class="ref">BY_17.7</span></p>
            
            
            <p id="BY_17.8">
               priyaṅgusiddharthakanāgadānagorocanākṣair ghṛtaiḥ sametaiḥ/<br />
               
               prāg ātmarakṣā praticakrapūtaiḥ snānonmukhasyāvanipasya kāryā//
                <span class="ref">BY_17.8</span></p>
            
            
            <p id="BY_17.9">
               śvetasya babhror athavā vṛṣasya carmāstare vyāghramṛgendrayor vā/<br />
               
               tatsthasya kuryān manujeśvarasya jayābhiṣekaṃ vidhivat purodhāḥ//
                <span class="ref">BY_17.9</span></p>
            
            
            <p id="BY_17.10">
               kramān mahīrūpyasuvarṇakumbhaiḥ kṣīrasya dadhno haviṣaś ca pūrṇaiḥ/<br />
               
               snāyāc ca toyaiḥ saha saptamṛdbhiḥ paścāc ca sarvauṣadhigandhatoyaiḥ//
                <span class="ref">BY_17.10</span></p>
            
            
            <p id="BY_17.11">
               parijapya mahārauhiṇakuṣmāṇḍakuverahṛdayarudragaṇaiḥ//<br />
               
               abhiṣecayen narendraṃ purohito 'smin samṛdhdyā ca//
                <span class="ref">BY_17.11</span></p>
            
            
            <p id="BY_17.12">
               dvātriṃśatiṃ ṣoḍaśa vāthavāṣṭau ghaṭapramāṇaṃ munibhiḥ pradiṣṭam/<br />
               
               snātas tv alaṅkāram apāsya pūrvaṃ navaṃ vidadhyād dvijamantrapūrtam//
                <span class="ref">BY_17.12</span></p>
            
            
            <p id="BY_17.13">
               māgaghabandisuhṛddvijasūtair abhimatavākkṛtamaṅgalakuśalaḥ/<br />
               
               carmasu copaviśed abhiṣiktaḥ pṛṣatagajendraviḍālavṛkāṇām//
                <span class="ref">BY_17.13</span></p>
            
            
            <p id="BY_17.14">
               gṛhītadhūpāmbaramālyagandhas trir bhrāmayitvopari cauṣadhīṃś ca/<br />
               
               vāme 'sya pārśve 'grata āsthito vā pratīpapātaṃ juhuyād dhutāśam//
                <span class="ref">BY_17.14</span></p>
            
            
            <p id="BY_17.15">
               gorocanāhemaphalāni sarpirbrāhmīṃ sadūrvāṃ sitasarṣapāṃś ca/<br />
               
               āsevya sarvāṇi yathopadeśaṃ bhaktyā dvijān svasti ca vācayitvā//
                <span class="ref">BY_17.15</span></p>
            
            
            <p id="BY_17.16">
               saumyena yāyāt phalapuṣpapāṇir dvāreṇa paśyen na ca pauruhūtam/<br />
               
               prāg uddhared dakṣiṇapādam evaṃ kurvan nṛpaḥ sarvaripūn praśāsti//E16
                <span class="ref">BY_17.16</span></p>
            
            </div>
         
         <div id="d1e3841">
            
            
            <h3>chap.18 grahayajña</h3>
            
            <p id="BY_18.1">
               grahayajñam ato vakṣye tatra nimittāni lakṣayed vedyām/[cited in bs 43.14]<br />
               
               bhaṅgo mānonāyāṃ digbhraṣṭāyām asiddhiś ca//
                <span class="ref">BY_18.1</span></p>
            
            
            <p id="BY_18.2">
               nagarapurohitadevīsenāpatipārthivakṣayaṃ kurute/[cited in bs 43.14]<br />
               
               prāgdakṣiṇāparottaramadhyamabhāgeṣu yā vikalā//
                <span class="ref">BY_18.2</span></p>
            
            
            <p id="BY_18.3">
               tatrārcā tāmramayī savituḥ pālāśikā susruksamidhaḥ/<br />
               
               ā kṛṣṇeti ca mantro raktā gandhāḥ sahāguraṇāḥ//
                <span class="ref">BY_18.3</span></p>
            
            
            <p id="BY_18.4">
               māṣātasītilāṃś cārkasamudgacaṇakān vihāya bhojyavidhiḥ/<br />
               
               vakulārkāgastyapalāśaśallakīkusumapūjā ca//
                <span class="ref">BY_18.4</span></p>
            
            
            <p id="BY_18.5">
               aṣṭaśatasaṃmitebhyo viprebhyo dakṣiṇāhitāgnibhyaḥ/<br />
               
               deyā vṛṣakanakamahī sahasrakiraṇaṃ (sa)muddiśya// (sūryaḥ)
                <span class="ref">BY_18.5</span></p>
            
            
            <p id="BY_18.6">
               nyagrodhāt sruksamidhaḥ sphaṭikād arcā ca śitagoḥ kāryā/<br />
               
               śaileyakanakhavarjyā gandhāḥ kusumāni ca sitāni//
                <span class="ref">BY_18.6</span></p>
            
            
            <p id="BY_18.7">
               godhūmaśāliyāvaravaṇḍagopayaḥ pūrvam aśanam atha mantraḥ/<br />
               
               āpyāyasveti bhavec cāturvedāya dadyāc ca//
                <span class="ref">BY_18.7</span></p>
            
            
            <p id="BY_18.8">
               maṇimuktākṣaumahiraṇyasaṃyutāṃ śvetatulyavatsāṅgām/<br />
               
               rajataśaphaviṣāṇāṃ kṣīriṇīṃ ca tu himāṃśum uddiśya//(candraḥ)
                <span class="ref">BY_18.8</span></p>
            
            
            <p id="BY_18.9">
               raktakaravīrasamidho raktā gandhāś ca candanāt pratimā/<br />
               
               mantraś cāgnir mūrdhety aśanaṃ guḍaṣaṣṭikaprāyam//
                <span class="ref">BY_18.9</span></p>
            
            
            <p id="BY_18.10">
               tāmrakanakapravālaurṇikāni deyāni dakṣiṇā cāsya/<br />
               
               uddiśya dharātanayaṃ chandogebhyo vratasthebhyaḥ//maṃ(galaḥ)
                <span class="ref">BY_18.10</span></p>
            
            
            <p id="BY_18.11">
               mantraś codbūdhyasvetyādi pratimā ca yuktilohamayī/<br />
               
               sruksamidhaś ca madhūkād atha vā cāndrer apāmārgāt//
                <span class="ref">BY_18.11</span></p>
            
            
            <p id="BY_18.12">
               yuktiprāyā gandhāḥ kālīyakakuṅkumapriyaṃgvādyāḥ/<br />
               
               kusumāni mālatīvakulatilakamadayantikādīni//
                <span class="ref">BY_18.12</span></p>
            
            
            <p id="BY_18.13">
               bhojyaṃ masuratilaśālimudgacaṇakādi dakṣiṇā svacchaś ca/<br />
               
               sarajatamaṇir vratibhyaś cāndrer ātharvaṇebhyaś ca//bu(dhaḥ)
                <span class="ref">BY_18.13</span></p>
            
            
            <p id="BY_18.14">
               aśvatthyarjunasamidhaḥ kanakārcā tv agnivarjitā gandhāḥ/<br />
               
               pītakusumāni ca guror bhojyaṃ tilamudgacaṇakāni//
                <span class="ref">BY_18.14</span></p>
            
            
            <p id="BY_18.15">
               bahvṛgbhya ekavarṇaṃ madhyamavayasaṃ turaṅgamaṃ dadyāt/<br />
               
               śṛṅgīsuvarṇayuktaṃ bṛhaspateś ceti guror mantraḥ//bṛ(haspatiḥ)
                <span class="ref">BY_18.15</span></p>
            
            
            <p id="BY_18.16">
               rajatārcā madanīyā gandhāḥ kusumāni citrasurabhīṇi/<br />
               
               panasodumbarasamidho bhojyaṃ vṛṣyaṃ ca bhṛgusūnoḥ//
                <span class="ref">BY_18.16</span></p>
            
            
            <p id="BY_18.17">
               annāt parisrutādyo mantraḥ strīkarkaśās tv alaṅkārāḥ/<br />
               
               adhvaryubhyo deyā dvātriṃśadbhyaḥ tadarhebhyaḥ//śu(kraḥ)
                <span class="ref">BY_18.17</span></p>
            
            
            <p id="BY_18.18">
               śālaśamīsruksamidhaḥ śanno devīti bhāskarer mantraḥ/<br />
               
               lohārcā śaileyakamustakaśuktyutkaṭā gandhāḥ//
                <span class="ref">BY_18.18</span></p>
            
            
            <p id="BY_18.19">
               girikarṇikātasīspandanāṃjanādīni kṛṣṇapuṣpāṇi/<br />
               
               aśanāni kṛṣṇatilamāṣacaṇakaniṣpāvamukhyāni//
                <span class="ref">BY_18.19</span></p>
            
            
            <p id="BY_18.20">
               preṣyām atītavayasāṃ trapvaṃjanasīsakṛṣṇalohayutām/<br />
               
               dadyād uddiśyārkiṃ vṛṣalīpativṛddhamūrkhebhyaḥ//śa(niḥ)
                <span class="ref">BY_18.20</span></p>
            
            
            <p id="BY_18.21">
               vaibhītasruksamidho rāhor home 'thavā bhaved dūrvā/<br />
               
               mantraś ca kayā naścitrapūrvako 'rcā ca nāgamayī//
                <span class="ref">BY_18.21</span></p>
            
            
            <p id="BY_18.22">
               uddiśya saiṃhikeyaṃ mahiṣaṃ pratipādayet suvṛddhebhyaḥ/<br />
               
               viprebhya iti yad anyat tat sarvaṃ sūryaputrasamam//(rāhuḥ)
                <span class="ref">BY_18.22</span></p>
            
            
            <p id="BY_18.23">
               ketoḥ kāṃsyapratimā ketuṃ kṛṇvann na ketave mantraḥ/<br />
               
               āraṇyakusumapūjā sruksamidhaḥ khadirakuśamayyaḥ//
                <span class="ref">BY_18.23</span></p>
            
            
            <p id="BY_18.24">
               māṃsaudanam ananaṃ 1brahmabandhuvargasya dakṣiṇā deyā/<br />
               
               praharaṇaphalgudravyāṇi caivaṃ ketuṃ samuddiśya//(ketuḥ)E24
                <span class="ref">BY_18.24</span></p>
            
            </div>
         
         <div id="d1e4066">
            
            
            <h3>chap.19 agnilakṣaṇa</h3>
            
            <p id="BY_19.1">
               kṛtvaivaṃ grahapūjām ṛcā tataś cāgniliṅgayā juhuyāt/<br />
               
               ślokāṃś cāsminn arthe kāśyapamunicoditān vakṣye//
                <span class="ref">BY_19.1</span></p>
            
            
            <p id="BY_19.2">
               tato 'pratirathaṃ kṛtsnaṃ yātrāliṅgaṃ ca yad bhavet/<br />
               
               āyuṣyam abhayaṃ caiva sarvaṃ caivāparājitam//
                <span class="ref">BY_19.2</span></p>
            
            
            <p id="BY_19.3">
               śarmavarmagaṇaṃ caiva tathā svastyayanaṃ gaṇam/<br />
               
               etān pañcagaṇān hutvā saṃsthāpyāgniṃ yathāvidhi//
                <span class="ref">BY_19.3</span></p>
            
            
            <p id="BY_19.4">
               bhūta bhūteti ca gaṇaṃ yatte candras tathaiva ca/<br />
               
               aindro gaṇas tathā cāndro mantrāśīḥsūktam eva ca//
                <span class="ref">BY_19.4</span></p>
            
            
            <p id="BY_19.5">
               bhūyo bhūyas tathā jvālāṃ saṃspṛśyātha purohitaḥ/<br />
               
               spṛśec ca nṛpatiṃ mantrair uccair brūyāt punaḥ punaḥ//
                <span class="ref">BY_19.5</span></p>
            
            
            <p id="BY_19.6">
               cakṣurdaḥ prāṇadaś cāpi varcodaś ca bhava prabho/<br />
               
               anādhṛṣyatamaś cāsi yathā tvaṃ havyavāhana//
                <span class="ref">BY_19.6</span></p>
            
            
            <p id="BY_19.7">
               śātravāṇāṃ tathā rājāpy anādhṛṣyo bhavaty ayam/<br />
               
               hūyamāne nimittāni vakṣyāmy aham ataḥ param//
                <span class="ref">BY_19.7</span></p>
            
            
            <p id="BY_19.8">
               kampotkāsavijṛmbhaṇapracalanasvedāśrupātakṣudho-<br />
               
               dgārādyaṃ ca purodhasaḥ smṛtivipac cāniṣṭam anyac chubham/<br />
               
               ājyaṃ keśapipīlikāmalayutaṃ sattvāvalīḍhaṃ ca yat<br />
               
               tan neṣṭaṃ śubham anyathopakaraṇaṃ dravyāṇy anūnāni ca//
                <span class="ref">BY_19.8</span></p>
            
            
            <p id="BY_19.9">
               utthāya svayam ujjvalārcir analaḥ svāhāvasāne havir<br />
               
               bhukte dehasukhaḥ pradakṣiṇagatiḥ snigdho mahān saṃhataḥ/<br />
               
               nirdhūmaḥ surabhiḥ sphuliṅgarahito yātrānulomo mṛdur<br />
               
               muktendīvarakāñcanadyutidharo yātur jayaṃ śaṃsati//
                <span class="ref">BY_19.9</span></p>
            
            
            <p id="BY_19.10">
               iṣṭadravyaghaṭātapatraturagaśrīvṛkṣaśailākṛtir<br />
               
               bheryabdodadhidundubhībhaśakaṭasnigdhasvanaḥ pūjitaḥ/<br />
               
               neṣṭaḥ proktaviparyayo hutavahaḥ snigdho 'nyathāpīṣṭadaḥ<br />
               
               savye 'ṅge nṛpatiṃ dahann atihitaḥ śeṣaṃ ca lokād vadet//E10
                <span class="ref">BY_19.10</span></p>
            
            </div>
         
         <div id="d1e4180">
            
            
            <h3>chap.20 prasthānika</h3>
            
            <p id="BY_20.1">
               vrajed digīśaṃ hṛdaye niveśya yathendra mainryām aparāś ca tadvat/<br />
               
               suśuklamālyāmbarabhṛn narendro visarjayed dakṣiṇapādam ādau//
                <span class="ref">BY_20.1</span></p>
            
            
            <p id="BY_20.2">
               sitātapatro maṇiratnaśobhaḥ pradhūyamānaiḥ sitacāmaraiś ca/<br />
               
               jayasvanāpūritarājamārgo dvijendramantrābhivivṛddhatejāḥ//
                <span class="ref">BY_20.2</span></p>
            
            
            <p id="BY_20.3">
               kanyāṇanāmasacivāptajanāyudhīyadaivajñaviprajanakaṃcukimadhyasaṃsthaḥ/<br />
               
               dvātriṃśataṃ samupagamya padāni bhūmau prāgādi nāgarathavājinraiḥ prayāyāt//E3
                <span class="ref">BY_20.3</span></p>
            
            </div>
         
         <div id="d1e4212">
            
            
            <h3>chap.21 gajalakṣaṇeṅgita</h3>
            
            <p id="BY_21.1">
               mā bhūt prasaṅgād ativistaro 'tra gajāśvapuṃlakṣaṇadarśaneṣu/<br />
               
               nimittamātraṃ kathayāmy ato 'haṃ prayāṇakālopayikaṃ nṛpāṇām//
                <span class="ref">BY_21.1</span></p>
            
            
            <p id="BY_21.2">
               tāmrauṣṭhatāluvadanāḥ kalaviṅkanetrāḥ snigdhonnatāgradaśanāḥ pṛthulāyatāsyāḥ/<br />
               
               cāponnatāyatanigūḍhanimagnavaṃśās tanvekaromacitakūrmasamānakumbhāḥ//
                <span class="ref">BY_21.2</span></p>
            
            
            <p id="BY_21.3">
               vistīrṇakarṇahanunābhilalāṭaguhyāḥ kūrmonnatair\footnote{Bṣ 66.7b kūrmonnata-} dvinavaviṃśatibhir
               nakhaiś ca/<br />
               
               rekhātrayopacitavṛttakarāḥ sajalāmbhodaninādavṛṃhiṇaḥ\footnote{Bṣ 66.7d dhanyāḥ sugandhimadapuṣkaramārutāś
               ca}/
                <span class="ref">BY_21.3</span></p>
            
            
            <p id="BY_21.4">
               dīrghāṅguliraktapuṣkarāḥ sajalāmbhodaninādavṛṃhiḥaḥ/<br />
               
               bṛhadāyatavṛttakaṃdharā dhanyā bhūmipater matāṅgajāḥ\footnote{Bṣ 66.8d mataṅgajāḥ}//
                <span class="ref">BY_21.4</span></p>
            
            
            <p id="BY_21.5">
               nirmadābhyadhikahīnanakhāṅgān kubjavāmanakameṣaviṣāṇām/<br />
               
               dṛśyakośaphalapuṣkarahīnān śyāvanīlaśavalasitatālūn//
                <span class="ref">BY_21.5</span></p>
            
            
            <p id="BY_21.6">
               svalpavaktraruhamatkuṇakhaṇḍān hastinīṃ ca gajalakṣaṇayuktām/<br />
               
               garbhiṇīṃ ca nṛpatiḥ paradeśaṃ prāpayed ativirūpaphalās te//
                <span class="ref">BY_21.6</span></p>
            
            
            <p id="BY_21.7">
               dantamūlapariṇāhadīrghatāṃ dviḥ pramucya parato 'sya kalpayet/<br />
               
               śyāvāpūtimalaraktadarśanaṃ pāpasattvasadṛśaṃ ca pāpadam//
                <span class="ref">BY_21.7</span></p>
            
            
            <p id="BY_21.8">
               pārthivopakaraṇākṛtiṃ yadā cihnam udvahati kalpite rade/<br />
               
               śrījayārthabalavṛddhayas tadā snigdhaśuklarucirāś ca śobhanāḥ//
                <span class="ref">BY_21.8</span></p>
            
            
            <p id="BY_21.9">
               dakṣiṇe śubham atīva śobhanaṃ pāpam apy ativirūpam anyataḥ/<br />
               
               yāpyatā bhavati tadviparyaye vistaro 'nyamunibhiḥ prakīrtitaḥ//
                <span class="ref">BY_21.9</span></p>
            
            
            <p id="BY_21.10">
               mūlamadhyadaśanāgrasaṃsthitā devadaityamanujāḥ kramāt tataḥ/<br />
               
               sphītamadhyaparipelavaṃ phalaṃ śīghramadhyacirakālasambhavam//
                <span class="ref">BY_21.10</span></p>
            
            
            <p id="BY_21.11">
               dantabhaṅgaphalam atra dakṣiṇe bhūpadeśabalavidravapradam/<br />
               
               vāmataḥ sutapurohitebhayān hanti sāṭavikadāranāyakān//
                <span class="ref">BY_21.11</span></p>
            
            
            <p id="BY_21.12">
               ādiśed ubhayabhaṅgadarśanāt pārthivasya sakalaṃ kulakṣayam/<br />
               
               saumyalagnatithibhādibhiḥ śubhaṃ vardhate 'śubham ato 'nyathā bhavet//
                <span class="ref">BY_21.12</span></p>
            
            
            <p id="BY_21.13">
               kṣīravṛkṣaphalapuṣpapādapeṣv āpagātaṭavighaṭṭanena\footnote{Bṣ 93.11béġvighaṭṭitena}
               vā/<br />
               
               vāmamadhyaradabhaṅgakhaṇḍane śatrunāśakṛd ato 'nyathāparam//
                <span class="ref">BY_21.13</span></p>
            
            
            <p id="BY_21.14">
               skhalitagatir akasmāt trastakarṇo 'tidīnaḥ śvasiti mṛdu sudīrghaṃ nyastahastaḥ pṛthivyām/<br />
               
               drutamukulitadṛṣṭiḥ svapnaśīlo vilomo bhayakṛd ahitabhakṣī naikaśo 'sṛcchakṛtkṛt//
                <span class="ref">BY_21.14</span></p>
            
            
            <p id="BY_21.15">
               valmīkasthāṇugulmakṣupatarumathanaḥ svecchayā dṛṣṭadṛṣṭir<br />
               
               yāyād yātrānulomaṃ tvaritapadagatir vaktram unnāmya coccaiḥ/<br />
               
               kakṣāsannāhakāle janayati ca muhuḥ śīkaraṃ vṛṃhitaṃ vā<br />
               
               tatkālaṃ vā madāptir jayakṛd atha radaṃ veṣṭayan dakṣiṇaṃ ca//E15
                <span class="ref">BY_21.15</span></p>
            
            </div>
         
         <div id="d1e4360">
            
            
            <h3>chap.22 vājilakṣaṇeṅgita</h3>
            
            <p id="BY_22.1">
               āvartasattvadyutivarṇajātiyānasvarāṅgādiguṇopapannāḥ/<br />
               
               saṃkṣepato 'śvā vijayāya rājñām āvartaleśopanayo yato 'yam//
                <span class="ref">BY_22.1</span></p>
            
            
            <p id="BY_22.2">
               aśrupātahanugaṇḍahṛdgalaprothaśaṅkhakaṭivastijānuṣu/<br />
               
               muṣkanābhikakude tathā gude savyakukṣicaraneṣu cāśubhāḥ//
                <span class="ref">BY_22.2</span></p>
            
            
            <p id="BY_22.3">
               ye prapānagalakarṇasaṃsthitāḥ pṛṣṭhamadhyanayanoparisthitāḥ/<br />
               
               oṣṭhavaṅkri\footnote{Bṣ 65.céġsakthi}bhujakukṣipārśvagās te lalāṭasahitāḥ suśobhanāḥ//
                <span class="ref">BY_22.3</span></p>
            
            
            <p id="BY_22.4">
               vālāvakiraṇaheṣitadhūmajvālādi codyame lakṣyam/<br />
               
               turagāṇām atrāryāḥ prakīrtitā viṣṇuguptakṛtāḥ//
                <span class="ref">BY_22.4</span></p>
            
            
            <p id="BY_22.5">
               tatrotsargeṇāsanapaścimabhāgāśraye jvalanam eṣām/<br />
               
               neṣṭam itaratra śastam vāmetarapārśvayos tadvat//
                <span class="ref">BY_22.5</span></p>
            
            
            <p id="BY_22.6">
               samam anyat padakesarapuccheṣu jvalanadahanakaṇadhūmāḥ/<br />
               
               rāṣṭrabhayarogasambhramasapatnacakrāpamardakarāḥ//
                <span class="ref">BY_22.6</span></p>
            
            
            <p id="BY_22.7">
               prākphalatulyaṃ pṛṣṭhe jaghane vāleṣu caiva nirdiṣṭam/<br />
               antaḥpuraprakopo meḍhrajvalane sadhūme vā//
                <span class="ref">BY_22.7</span></p>
            
            
            <p id="BY_22.8">
               nityaṃ ca bālakiraṇe dāhajvālāsphuliṅgakaṇadhūmāḥ/<br />
               
               skandhāsanāṃsadeśe vadhāya bandhāya ca raṇeṣu//
                <span class="ref">BY_22.8</span></p>
            
            
            <p id="BY_22.9">
               vakṣokṣilalāṭabhujeṣv aśvānāṃ heṣatāṃ ca vadanebhyaḥ/<br />
               
               jvālotpattir jayadā dhūmotpattiḥ svāmino 'bhāvāya//
                <span class="ref">BY_22.9</span></p>
            
            
            <p id="BY_22.10">
               nāsāpuṭāśrupātaprothaśirolocaneṣu rajanīṣu/<br />
               
               vijayāya prajvalanaṃ tāmrāsitaharitaśavalānām//
                <span class="ref">BY_22.10</span></p>
            
            
            <p id="BY_22.11">
               vijayāya sarvaidaiva hi suśuklaśukavarṇayor jvalanam eṣu/<br />
               
               evaṃ ca yathāsambhavam anyeṣv api vāhaneṣu phalam//
                <span class="ref">BY_22.11</span></p>
            
            
            <p id="BY_22.12">
               iṣṭāniṣṭavyaṃjakam ataḥ paraṃ heṣitaṃ samavadhāryam/<br />
               
               tac ca prasāritācalaśirodharodbhūtam iṣṭaphalam//
                <span class="ref">BY_22.12</span></p>
            
            
            <p id="BY_22.13">
               grāsāntarvaktrāṇām uccaiḥ snigdhānunādi gambhīram/<br />
               
               dvijapūrṇabhājaneṣṭadravyasraggandhasuramūlaiḥ//
                <span class="ref">BY_22.13</span></p>
            
            
            <p id="BY_22.14">
               khalinānnapānavarmasvāmyupakaraṇābhinanditā caiṣām/<br />
               
               sarvārthasiddhaye syād dakṣiṇapārśvaṃ vilokayatām//
                <span class="ref">BY_22.14</span></p>
            
            
            <p id="BY_22.15">
               sandhyāsu dīptadiṅmukhasambhramagāḍhapranaṣṭanidrāś ca/<br />
               
               heṣanto bhayajananā vadhabandhaparājayakarāś ca//
                <span class="ref">BY_22.15</span></p>
            
            
            <p id="BY_22.16">
               vakrīkṛtavāladhayo dakṣiṇapārśvānuśāyino neṣṭāḥ/<br />
               
               vāmacaraṇaiḥ kṣititalaṃ ghnanto jñeyāḥ pravāsāya//
                <span class="ref">BY_22.16</span></p>
            
            
            <p id="BY_22.17">
               sajṛmbhaṇaṃ pṛṣṭhavidhūnanaṃ ca vālaprakāras tv asakṛl lilikṣoḥ/<br />
               
               pādena pādākalanaṃ prasaṅgaḥ senāsamudyogadṛśāṃ hayānām//
                <span class="ref">BY_22.17</span></p>
            
            
            <p id="BY_22.18">
               nidrānirodhālasanīlanetrāḥ pradhyānaśūnyasmṛtayo dineṣu/<br />
               
               niśāsu cānyonyavirodhanaṣṭanidrās turaṅgā na śivāya bhartuḥ//
                <span class="ref">BY_22.18</span></p>
            
            
            <p id="BY_22.19">
               jaṃghe liṃhannavraṇaromapaṅke pādau ca saṃhṛṣṭatanur jayāya/<br />
               
               viparyayaḥ paścimayoḥ prayatnāt svayaṃ tu yātrābhimukho niyamya//
                <span class="ref">BY_22.19</span></p>
            
            
            <p id="BY_22.20">
               muhurmuhur mūtraśakṛt karoti na tāḍyāmāno 'py anulomayāyī/<br />
               
               akāryabhīto 'śruvilocanaś ca śivaṃ na bhartus turago vidhatte//
                <span class="ref">BY_22.20</span></p>
            
            
            <p id="BY_22.21">
               ārohati kṣitipatau vinayopapanno yātrānugo 'nyaturagaṃ pratiheṣitaś ca/<br />
               
               vaktreṇa vā spṛśati dakṣiṇam ātmapārśvaṃ yo 'śvaḥ sa bhartur acirāt pratanoti lakṣmīm//E21
                <span class="ref">BY_22.21</span></p>
            
            </div>
         
         <div id="d1e4558">
            
            
            <h3>chap.23 śakunaśubhāśubha</h3>
            
            <p id="BY_23.1">
               anyajanmāntarakṛtaṃ puṃsāṃ karma\footnote{Bṣ 85.5b karma puṃsāṃ} śubhāśubham/<br />
               yat tasya śukunaḥ pākaṃ nivedayati gacchatām//
                <span class="ref">BY_23.1</span></p>
            
            
            <p id="BY_23.2">
               grāmyāraṇyāmbubhūvyomadyuniśobhayacāriṇaḥ/<br />
               
               rutayātekṣitokteṣu grāhyaḥ puṃstrīnapuṃsakāḥ/
                <span class="ref">BY_23.2</span></p>
            
            
            <p id="BY_23.3">
               pṛthagjāty anavasthānād eṣāṃ vyaktir na labhyate\footnote{Bṣ 85.7d lakṣyate}/<br />
               
               sāmānyalakṣaṇoddśe ślokāv ṛṣikṛtāv imau//
                <span class="ref">BY_23.3</span></p>
            
            
            <p id="BY_23.4">
               pīnonnatavikṛṣṭāṅgāḥ\footnote{Bṣ 85.8a -aṅgāḥ} pṛthugrīvāḥ savakṣasaḥ\footnote{Bṣ
               85.8b sthiravikramāḥ}/<br />
               
               svalpagambhīravirutāḥ pumāṃsaḥ sthiravikramāḥ//
                <span class="ref">BY_23.4</span></p>
            
            
            <p id="BY_23.5">
               tanugrīvaśironāsāḥ\footnote{Bṣ 85.9a tanūraskaśirogrīvāḥ} sūkṣmāsyapadavikramāḥ/<br />
               
               prasanna\footnote{Bṣ 85.9c prasakta-}mṛdubhāṣiṇyaḥ striyo 'to 'nyaṃ napuṃsakam//
                <span class="ref">BY_23.5</span></p>
            
            
            <p id="BY_23.6">
               grāmyāraṇyapracārādyaṃ lokād evopalakṣayet/<br />
               
               saṃvikṣipsur ahaṃ vacmi yātrāmātraprayojanam//
                <span class="ref">BY_23.6</span></p>
            
            
            <p id="BY_23.7">
               pathyātmānaṃ nṛpaṃ sainye pure coddiśya devatām/<br />
               
               sārthe prdhānaṃ sāmye tu\footnote{Bṣ 85.11d syāj} jātividyāvayodhikam//
                <span class="ref">BY_23.7</span></p>
            
            
            <p id="BY_23.8">
               muktaprāptaiṣyasūryāsu\footnote{Bṣ 85.12a -arkāsu} phalaṃ dikṣu tathāvidham/<br />
               
               aṅgāradīptadhūminyas tāś ca śāntās tato 'parāḥ//
                <span class="ref">BY_23.8</span></p>
            
            
            <p id="BY_23.9">
               tatpañcamadiśāṃ tulyaṃ phalaṃ\footnote{Bṣ 85.13b śubhaṃ} traikālyam ādiśet/<br />
               
               pariśeṣadiśor vācyaṃ yathāsannaṃ śubhāśubham//
                <span class="ref">BY_23.9</span></p>
            
            
            <p id="BY_23.10">
               śīghram āsannanimnasthaiś cirād unnatadūragaiḥ/<br />
               
               sthānavṛdhyupaghātāś ca tadvad brūyāt phalaṃ budhaḥ\footnote{Bṣ 85.14d punaḥ}//
                <span class="ref">BY_23.10</span></p>
            
            
            <p id="BY_23.11">
               kṣaṇatithyuḍuvātārkair daivadīpto yathottaram/<br />
               
               kriyādīpto gatisthānabhāvasvaraviceṣṭitaiḥ//
                <span class="ref">BY_23.11</span></p>
            
            
            <p id="BY_23.12">
               daśadhaivaṃ praśānto 'pi saumyas tṛṇaphalāśanaḥ/<br />
               
               māṃsāmedhyāśano raudro vimiśro 'nnāśanaḥ smṛtaḥ//
                <span class="ref">BY_23.12</span></p>
            
            
            <p id="BY_23.13">
               harmyaprāsādamāṅgalya\footnote{Bṣ 85.17a -maṅgalya-}manojñasthānasaṃsthitāḥ/<br />
               
               śreṣṭhā madhurasakṣīraphalapuṣpadrumeṣu ca//
                <span class="ref">BY_23.13</span></p>
            
            
            <p id="BY_23.14">
               svakāle giritoyasthā balino dyuniśācarāḥ/<br />
               
               klīvastrīpuruṣāś caiva balinaḥ syur yathottaram//
                <span class="ref">BY_23.14</span></p>
            
            
            <p id="BY_23.15">
               javajātibalasthānaharṣasattvair balānvitāḥ\footnote{Bṣ 85.19b svarānvitāḥ}/<br />
               
               svabhūmāv anulomāś ca tadūnāḥ syur vivarjitāḥ//
                <span class="ref">BY_23.15</span></p>
            
            
            <p id="BY_23.16">
               ka(ms.ku)kkuṭebhacirillyaś\footnote{Bṣ -pirilyaś} ca śikhivañjulacchikkarāḥ/<br />
               
               balinaḥ siṃhanādāś ca kūṭapūrī ca pūrvataḥ//
                <span class="ref">BY_23.16</span></p>
            
            
            <p id="BY_23.17">
               kroṣṭukolūkahārītakākakokarkṣapiṅgalāḥ/<br />
               
               kapotaruditākrandra(ms.ākranda)krūraśabdāś ca yāmyataḥ//
                <span class="ref">BY_23.17</span></p>
            
            
            <p id="BY_23.18">
               gośaśakrauñcalomāśahaṃsotkrośakapiñjalāḥ/<br />
               
               viḍālotsavavāditragītahāsāś ca vāruṇāḥ//
                <span class="ref">BY_23.18</span></p>
            
            
            <p id="BY_23.19">
               śatapatrakuraṅgākhumṛgaikaśaphakokilāḥ/<br />
               
               cāṣaśalyakapuṇyāhaghaṇṭāśaṃkharavā udak//
                <span class="ref">BY_23.19</span></p>
            
            
            <p id="BY_23.20">
               na grāmyo 'raṇyago grāhyo nāraṇyo grāmasaṃsthitaḥ/<br />
               
               divācaro na śarvaryāṃ na ca naktaṃcaro divā//
                <span class="ref">BY_23.20</span></p>
            
            
            <p id="BY_23.21">
               dvandvarogārditatrastakalahāmiṣakāṃkṣiṇaḥ/<br />
               
               āpagāntaritā mattā na grāhyāḥ śakunāḥ kvacit//
                <span class="ref">BY_23.21</span></p>
            
            
            <p id="BY_23.22">
               rohitāśvājavāleyakuraṅgoṣṭramṛgāḥ śaśāḥ/<br />
               
               niṣphalāḥ śiśire jñeyā vasnate kākakokilau//
                <span class="ref">BY_23.22</span></p>
            
            
            <p id="BY_23.23">
               na tu bhrādrapade grāhyāḥ sūkarāś ca\footnote{Bṣ 85.27b sva} vṛkādaya/<br />
               
               śarady abjādagokrauñcāḥ śrāvaṇe hasticātakau//
                <span class="ref">BY_23.23</span></p>
            
            
            <p id="BY_23.24">
               vyāghrarkṣavānaradvīpimahiṣāḥ savileśayāḥ/<br />
               
               hemante niṣphalā jñeyā bālāḥ sarve vimānuṣāḥ//
                <span class="ref">BY_23.24</span></p>
            
            
            <p id="BY_23.25">
               aindrānaladiśor madhye tribhāgeṣu vyavasthitāḥ/<br />
               
               kośādhyakṣānalājīvitapoyuktāḥ pradakṣiṇam//
                <span class="ref">BY_23.25</span></p>
            
            
            <p id="BY_23.26">
               śilpī bhikṣur vivastrā strī yāmyānaladigantare/<br />
               
               parataś cāpi mātaṅgagopadharmasamāśrayāḥ//
                <span class="ref">BY_23.26</span></p>
            
            
            <p id="BY_23.27">
               nairṛtīvāruṇīmadhye pramadāḥ sūtitaskarāḥ/<br />
               
               śāktikaḥ\footnote{Bṣ 85.31c śauṇḍikaḥ} śākunir hiṃsro vāyavīpaścimāntare//
                <span class="ref">BY_23.27</span></p>
            
            
            <p id="BY_23.28">
               viṣaghātakagosvāmikuhakajñās tataḥ param/<br />
               
               dhanavānīkṣaṇīkaś ca mālākāras tataḥ param\footnote{Bṣ 85.23d paraṃ tataḥ}//
                <span class="ref">BY_23.28</span></p>
            
            
            <p id="BY_23.29">
               vaiṣṇavaś carakaś caiva vājinām rakṣaṇe rataḥ/<br />
               
               evaṃ dvātriṃśato bhedāḥ pūrvadigbhiḥ sahoditāḥ//
                <span class="ref">BY_23.29</span></p>
            
            
            <p id="BY_23.30">
               rājā kumāro netā ca dūtaḥ śreṣṭhī caro dvijaḥ/<br />
               
               gajādhyakṣaś ca pūrvādyāḥ kṣatriyādyāś caturdiśaḥ//
                <span class="ref">BY_23.30</span></p>
            
            
            <p id="BY_23.31">
               gacchatas tiṣṭhato vāpi diśi yasyāṃ vyavasthitaḥ/<br />
               
               virauti śakuno vācyas taddigjena samāgamaḥ//
                <span class="ref">BY_23.31</span></p>
            
            
            <p id="BY_23.32">
               bhinnabhairavadīnārtaparuṣākṣamajarjarāḥ/<br />
               
               svarā neṣṭāḥ śubhāḥ śāntā hṛṣṭaprakṛtipūritāḥ//
                <span class="ref">BY_23.32</span></p>
            
            
            <p id="BY_23.33">
               śivāśyāmāralāchucchupiṅgalāgṛhagodhikāḥ/<br />
               
               sūkarī parapuṣṭā ca punnāmānaś vāmatah//
                <span class="ref">BY_23.33</span></p>
            
            
            <p id="BY_23.34">
               strīsaṃjñā bhāsabhaṣakakapiśrīkarṇacchitkarāḥ/<br />
               
               śikhiśrīkaṇṭhapippīkāruruśyenāś ca dakṣiṇā//
                <span class="ref">BY_23.34</span></p>
            
            
            <p id="BY_23.35">
               kṣveḍāsphoṭitapuṇyāhagītaśaṃkhāmbuniḥsvanāḥ/<br />
               
               satūryādhvayanāḥ puṃvat strīvad anyā giraḥ śubhāḥ//
                <span class="ref">BY_23.35</span></p>
            
            
            <p id="BY_23.36">
               grāmyau madhyamaṣaḍjau tu gāndhāraś ceti śobhanāḥ/<br />
               
               ṣaḍjaumadhyamagāndhārā ṛṣabhaś ca svarā hitāḥ//
                <span class="ref">BY_23.36</span></p>
            
            
            <p id="BY_23.37">
               rutakīrtanadṛṣṭeṣu bhāradvājājabarhiṇaḥ/<br />
               
               dhanyau nakulacāṣau ca saraṭaḥ pāpado 'grataḥ//
                <span class="ref">BY_23.37</span></p>
            
            
            <p id="BY_23.38">
               jāhakāhiśaśakroḍagodhānāṃ kīrtanaṃ śubham/<br />
               
               rutasaṃdarśanaṃ neṣṭaṃ pratīpaṃ vānararkṣayoḥ//
                <span class="ref">BY_23.38</span></p>
            
            
            <p id="BY_23.39">
               ojāḥ pradakṣiṇaṃ śastā mṛgāḥ sanakulāṇḍajāḥ/<br />
               
               cāṣaṃ sanakulaṃ vāmaṃ bhṛgur āhāparāhnataḥ//
                <span class="ref">BY_23.39</span></p>
            
            
            <p id="BY_23.40">
               chitkaraḥ\footnote{Bṣ 85.44a chikkaraḥ} kūṭapūrī ca pirilī(?) cāhni dakṣiṇāḥ/<br />
               
               apasavyaṃ sadā śastā daṃṣṭriṇaḥ savileśayāḥ//
                <span class="ref">BY_23.40</span></p>
            
            
            <p id="BY_23.41">
               śreṣṭhe hayasite prācyāṃ śavamāṃse ca dakṣiṇe/<br />
               
               kandakādadhinī paścād udag gā viprasādhavaḥ//
                <span class="ref">BY_23.41</span></p>
            
            
            <p id="BY_23.42">
               jālaśvacaraṇau neṣṭau prāg yāmye śastraghātakau/<br />
               
               paścād āsavaṣaṇḍau ca khalāsanahalāny udak//
                <span class="ref">BY_23.42</span></p>
            
            
            <p id="BY_23.43">
               karmasaṅgamayuddheṣu praveśe naṣṭamārgane/<br />
               
               yānavyatyastagā grāhyā viśeṣaś cātra kathyate\footnote{Bṣ 85.47d vakṣyate}//
                <span class="ref">BY_23.43</span></p>
            
            
            <p id="BY_23.44">
               divā prasthānavad grāhyāḥ kuraṅgaruruvānarāḥ/<br />
               
               ahnas tu prathame bhāge cāṣavañjulakukkuṭāh//
                <span class="ref">BY_23.44</span></p>
            
            
            <p id="BY_23.45">
               paścime śarvarībhāge naptṛkokūkapiṅgalāh/<br />
               
               sarva eva viparyasthā grāhyāḥ sārtheṣu yoṣitām//
                <span class="ref">BY_23.45</span></p>
            
            
            <p id="BY_23.46">
               nṛpasandarśane grāhyāḥ praveśe 'pi prayāṇavat/<br />
               
               giryaraṇyapraveśeṣu nadīnāṃ cāvagāhane//
                <span class="ref">BY_23.46</span></p>
            
            
            <p id="BY_23.47">
               vāmadakṣiṇagau śastau yau tu tāv agrapṛṣṭhagau/<br />
               
               krīyādīptau vināśāya yātuḥ praighasaṃjñitau//
                <span class="ref">BY_23.47</span></p>
            
            
            <p id="BY_23.48">
               tāv eva tu yathābhāgaṃ praśāntarutaceṣṭitau/<br />
               
               śakunau śakunadvārasaṃjñitāv arthasiddhaye//
                <span class="ref">BY_23.48</span></p>
            
            
            <p id="BY_23.49">
               kecit tu śakunadvāram icchanty ubhayataḥ sthitaiḥ/<br />
               
               śakunair ekajātīyaiḥ śāntaceṣṭāvirāvibhiḥ//
                <span class="ref">BY_23.49</span></p>
            
            
            <p id="BY_23.50">
               visarjayati yady eka ekaś ca pratiṣedhati/<br />
               
               sa virodho 'śubho yātur grāhyo vā balavattaraḥ//
                <span class="ref">BY_23.50</span></p>
            
            
            <p id="BY_23.51">
               pūrvaṃ prāveśiko bhūtvā punaḥ prāsthāniko bhavet/<br />
               
               sukhena siddhim ācaṣṭe praveśe tadviparyayāt//
                <span class="ref">BY_23.51</span></p>
            
            
            <p id="BY_23.52">
               visṛjya śakunaḥ pūrvaṃ sa eva niruṇaddhi cet/<br />
               
               prāha yātur arer mṛtyuṃ samaraṃ\footnote{Bṣ 85.56d ḍamaraṃ} rogam eva ca//
                <span class="ref">BY_23.52</span></p>
            
            
            <p id="BY_23.53">
               apasavyās tu śakunā dīptā bhayanivedinaḥ/<br />
               
               ārambhe śakuno dīpto vṛṣānte\footnote{Bṣ 85.57d varṣāntas} tadbhayaṃkaraḥ//
                <span class="ref">BY_23.53</span></p>
            
            
            <p id="BY_23.54">
               tithivāyuarkabhasthānaceṣṭādīptā yathākramam/<br />
               
               dhanasainyabalāṅgeṣṭakarmaṇāṃ syur bhayaṃkarāḥ//
                <span class="ref">BY_23.54</span></p>
            
            
            <p id="BY_23.55">
               jīmūtadhvanidīpteṣu bhayaṃ bhavati mārutāt/<br />
               
               ubhayoḥ sandhyayor dīptāḥ śastrodbhavabhayaṃkarāḥ//
                <span class="ref">BY_23.55</span></p>
            
            
            <p id="BY_23.56">
               citākeśakapāleṣu mṛtyubandhavadhapradāḥ/<br />
               
               kaṇṭakīkāṣṭhabhasmasthāḥ kalahāyāsaduḥkhadāḥ//
                <span class="ref">BY_23.56</span></p>
            
            
            <p id="BY_23.57">
               aprasiddhiṃ bhayaṃ vāpi niḥsārāśmavyavasthitāh/<br />
               
               kurvanti śakunā dīptāḥ śāntā yāpyaphalās tu te//
                <span class="ref">BY_23.57</span></p>
            
            
            <p id="BY_23.58">
               āsiddhisiddhidau\footnote{Bṣ 85.62a asiddhisiddhidau, āsiddhisiddhidauéīéġôṅé“éK‍h̲éóéṝéīüCBṣéḵÅ]éŚéŌôṅé—üB}
               jñeyau nirhārāhārakāriṇau/<br />
               
               sthānāt krośan\footnote{Bṣ 85.62c ruvan} vrajed yātrāṃ śaṃsate tv anyathāgamam//
                <span class="ref">BY_23.58</span></p>
            
            
            <p id="BY_23.59">
               kalahaḥ svaradīpteṣu sthānadīpteṣu vigrahaḥ/<br />
               
               uccam ādau dhvaniṃ\footnote{Bṣ 85.63c svaraṃ} kṛtvā nīcaṃ paścāc ca doṣakṛt//
                <span class="ref">BY_23.59</span></p>
            
            
            <p id="BY_23.60">
               ekasthāne ruvan dīptaḥ saptāhād grāmanāśakṛt\footnote{Bṣ grāmaghātakaḥ}/<br />
               
               puradeśanṛpāṇāṃ ca ṛtvardhāyanavatsarāt//
                <span class="ref">BY_23.60</span></p>
            
            
            <p id="BY_23.61">
               sarve durbhikṣakartāraḥ svajātipiśitāśanāḥ/<br />
               
               sarpamūṣikamārjārapṛthuromavivarjitāḥ//
                <span class="ref">BY_23.61</span></p>
            
            
            <p id="BY_23.62">
               parayoniṣu gacchanto maithunam deśanāśanāḥ/<br />
               
               anyatra veśarotpatter nṛṇāṃ vājātimaithunāt//
                <span class="ref">BY_23.62</span></p>
            
            
            <p id="BY_23.63">
               bandhaghātavadhāni\footnote{Bṣ 85.67a -bhayāni} syuḥ pādorumastakābhigaiḥ\footnote{Bṣ
               85.67b pādorūmastakāntigaiḥ}/<br />
               
               apsasyapiśitānnaādair vargamoṣakṣatagrahāḥ//
                <span class="ref">BY_23.63</span></p>
            
            
            <p id="BY_23.64">
               iṣṭaṃ vā gorasānnaṃ vā bhāradvājasya darśane/<br />
               
               cāṣasya pūrṇavaktrasya mahān lābhaḥ pradakṣiṇe//
                <span class="ref">BY_23.64</span></p>
            
            
            <p id="BY_23.65">
               vāmadakṣiṇagaḥ śreṣṭhaḥ purastāc ca kapiṃjalaḥ/<br />
               
               tittiriḥ pṛṣṭhataḥ śreṣṭhaḥ sarvatrānyatra garhitaḥ//
                <span class="ref">BY_23.65</span></p>
            
            
            <p id="BY_23.66">
               anulomo vṛṣo nardan dhanyo gaur mahiṣas tathā/<br />
               
               gamanapratiṣedhāya kharaḥ pratyurasi sthitaḥ//
                <span class="ref">BY_23.66</span></p>
            
            
            <p id="BY_23.67">
               ulūkī vāmataḥ kṣemyā dakṣiṇena ca kokilā/<br />
               
               śarkariś ca (?) mayūraś ca śasyate dakṣiṇe sadā//
                <span class="ref">BY_23.67</span></p>
            
            
            <p id="BY_23.68">
               vṛkāḥ śṛgālāḥ śārdūlā viḍālā gardabhāḥ śunaḥ/<br />
               
               vāmato 'rthakarā jjeyāḥ kuraṅgā dakṣiṇena ca//
                <span class="ref">BY_23.68</span></p>
            
            
            <p id="BY_23.69">
               riktakumbo 'nukūlaś ca śasto 'mbhorthī yiyāsataḥ/<br />
               
               cauryavidyāvaṇigvittam udyatānāṃ viśeṣataḥ//E69
                <span class="ref">BY_23.69</span></p>
            
            </div>
         
         <div id="d1e5195">
            
            
            <h3>chap.24 śivāruta</h3>
            
            <p id="BY_24.1">
               pṛṣṭhataḥ pūjitā śāntā śivā māṃsāsthivarjitā/<br />
               
               krūraśabdātidīptā ca krūrakarmaṇi pūjitā//
                <span class="ref">BY_24.1</span></p>
            
            
            <p id="BY_24.2">
               pūrvodīcyoḥ śivā śastā śāntā sarvatra pūjitā/<br />
               
               dhūmitābhimukhī hanti svaradīptā digīśvarān//
                <span class="ref">BY_24.2</span></p>
            
            
            <p id="BY_24.3">
               [rājā kumāro netā ca dūtaḥ śreṣṭhī caro dvijaḥ/<br />
               
               gajādhyakṣaś ca pūrvādyāḥ kṣatriyādyāś caturdiśam//]
                <span class="ref">BY_24.3</span></p>
            
            
            <p id="BY_24.4">
               sarvadikṣv aśubhā dīptā viśeṣeṇāhnyaśobhanā/<br />
               
               pure sainye 'pasavyā ca kaṣṭā pūrvonmukhā śivā//
                <span class="ref">BY_24.4</span></p>
            
            
            <p id="BY_24.5">
               yāhīty agnibhayaṃ śāsti ṭāṭeti mṛticoditā\footnote{Bṣ 89.6b mṛtavedikā}/<br />
               
               dhigdhik duṣkṛtam ācaKṣe sajvālā deśanāśinī//
                <span class="ref">BY_24.5</span></p>
            
            
            <p id="BY_24.6">
               naiva dāruṇatām eke svajvālāyāḥ\footnote{Bṣ 89.7b sajvālāyāḥ} pracakṣate/<br />
               
               arkādyanalavat tasyā vaktrāj jvālā svabhāvataḥ\footnote{Bṣ 89.7d vaktraṃ lālāsvabhāvataḥ}//
                <span class="ref">BY_24.6</span></p>
            
            
            <p id="BY_24.7">
               anyapratirutā yāmyā sā bandahavadhaśaṃsinī/\footnote{Bṣ 89.8b sodbandhamṛtaśaṃsinī}<br />
               vāruṇyābhirutā\footnote{Bṣ 89.8c anurutā} saiva saṃsate salile mṛtim//
                <span class="ref">BY_24.7</span></p>
            
            
            <p id="BY_24.8">
               akṣobhyaśravaṇaṃ ceṣṭaṃ dhanaprāptiḥ priyāgamaḥ/<br />
               
               kṣobhāt pradhānabhedaś ca vāhanānām asampadaḥ\footnote{Bṣ 89.9d ca sampadaḥ}/
                <span class="ref">BY_24.8</span></p>
            
            
            <p id="BY_24.9">
               phalam ā saptamād etad agrāhyaṃ parato rute/<br />
               
               yāmyāyāṃ tadviparyastaṃ phalaṃ ṣaṭpañcamād rute\footnote{Bṣ 89.10d ṛte}//
                <span class="ref">BY_24.9</span></p>
            
            
            <p id="BY_24.10">
               yā romāṃcaṃ manuṣyāṇāṃ śakṛnmūtraṃ ca vājinām/<br />
               
               rāvāt trāsaṃ ca janayet sā śivā na śivapradā//
                <span class="ref">BY_24.10</span></p>
            
            
            <p id="BY_24.11">
               maunaṃ gatā pratirute naradviradavājibhiḥ/<br />
               
               yā śivā sā śivaṃ sainye pure vā saṃprayacchati//E11
                <span class="ref">BY_24.11</span></p>
            
            </div>
         
         <div id="d1e5301">
            
            
            <h3>chap.25 vāyaseṅgita</h3>
            
            <p id="BY_25.1">
               śasto nīḍas tu vaiśākhe padape nirupadrave/<br />
               
               deśotthānaṃ tu valmīkacaityadhānyagṛhādiṣu//
                <span class="ref">BY_25.1</span></p>
            
            
            <p id="BY_25.2">
               kākānāṃ śrāvaṇe dvitricatuḥśāvāḥ śubhāvahāḥ/<br />
               
               gairikaśvetacitrāś ca varṇāś caurāgnimṛtyudāḥ//
                <span class="ref">BY_25.2</span></p>
            
            
            <p id="BY_25.3">
               aṇḍāvakiraṇe dhvāṃkṣā durbhikṣamarakāv ubhau/<br />
               
               śāvānāṃ vikalatve vā niḥśāvatve kṛtāthavā//
                <span class="ref">BY_25.3</span></p>
            
            
            <p id="BY_25.4">
               hared upanayed vāpi yad dravyaṃ vāyaso 'grataḥ/<br />
               
               tan nāśalabdhau vijñeyau hemapīte vinirdiśet//
                <span class="ref">BY_25.4</span></p>
            
            
            <p id="BY_25.5">
               raktadravyaṃ pradagdhaṃ vā nyasan gehe 'gnidaḥ smṛtaḥ/<br />
               
               tṛṇabhasmāsthikeśāṃś ca śayane svāmimṛtyudaḥ//
                <span class="ref">BY_25.5</span></p>
            
            
            <p id="BY_25.6">
               purasainyopari vyomni vyākulair anilād bhayam/<br />
               
               savyamaṇḍalagaiḥ svārtham apasavyaiḥ parodbhavam//
                <span class="ref">BY_25.6</span></p>
            
            
            <p id="BY_25.7">
               akāryasahitair bhedo rodhaś cakrākṛtisthitaiḥ/<br />
               
               vargataś cābhighātaḥ syād ripuvṛddhiś ca nirbhayaiḥ//
                <span class="ref">BY_25.7</span></p>
            
            
            <p id="BY_25.8">
               upānacchatrayānāṅgaśastracchāyāvakuṭṭane/<br />
               
               mṛtyuṃ tatsvāmino brūyāt pūjā syāt tatprapūjane//
                <span class="ref">BY_25.8</span></p>
            
            
            <p id="BY_25.9">
               kāṣṭharajjvasthiniḥsārakeśakaṇṭakabhṛd ruvan/<br />
               
               vyālāhivyādhiśastrāgnitaskarebhyo bhayaṅkaraḥ//
                <span class="ref">BY_25.9</span></p>
            
            
            <p id="BY_25.10">
               yuddhaṃ senāṅgasaṃstheṣu moṣakṛt svāvalekhane/<br />
               
               caran niśi vināśāya durbhikṣaṃ dhānyamoṣakṛt//
                <span class="ref">BY_25.10</span></p>
            
            
            <p id="BY_25.11">
               vāmapārśvasthitaḥ śreṣṭho dakṣiṇād vāpi vāmagaḥ/<br />
               
               dhvāṃkṣaḥ pārśvadvayenāpi śasto yātrānulomagaḥ//
                <span class="ref">BY_25.11</span></p>
            
            
            <p id="BY_25.12">
               yātuḥ karṇasamo dhvāṃkṣaḥ kṣemyo nārthaprasādakaḥ/<br />
               
               vāmādakṣiṇago neṣṭo vā samānaḥ pratīpagaḥ//
                <span class="ref">BY_25.12</span></p>
            
            
            <p id="BY_25.13">
               viruvan cāgrataḥ pakṣe dhūnvan dhvāṃkṣo bhayapradaḥ/<br />
               
               pratyurasy upasarpan ca saṃsparśan ca tathā bhavet//
                <span class="ref">BY_25.13</span></p>
            
            
            <p id="BY_25.14">
               ekapādo calatpakṣaḥ kāko 'vaskandakheṭakaḥ/<br />
               
               vadhabandhakaro vāśan kharasūkarapṛṣṭhagaḥ//
                <span class="ref">BY_25.14</span></p>
            
            
            <p id="BY_25.15">
               paṅkadigdhaśarīrasya varāhasyoparisthitaḥ/<br />
               
               vāyasaḥ śasyate yātus tūṣṇībhūto ruvann api//
                <span class="ref">BY_25.15</span></p>
            
            
            <p id="BY_25.16">
               kṣīravṛkṣājamahiṣīgosthito gorasapradaḥ/<br />
               
               annadaḥ parṇavicchedī pānado jalakuṭṭanāt//E16
                <span class="ref">BY_25.16</span></p>
            
            </div>
         
         <div id="d1e5452">
            
            
            <h3>chap.26 śveṅgita</h3>
            
            <p id="BY_26.1">
               nṛhayātapavāraṇebhaśastradhvajadehān avamūtrayan jayāya/<br />
               
               sabhayo vicaran vinā nimittaṃ na śubhaś cābhimukho bhaṣan likhan gām//
                <span class="ref">BY_26.1</span></p>
            
            
            <p id="BY_26.2">
               uccair bhaṣaṇaṃ samāgatānāṃ dīnaṃ vābhirutaṃ raviṃ nirīkṣya/<br />
               
               saṃgharadanajṛmbhaṇe ca neṣṭe prasthāneṣu tathā vidhūnanaṃ ca//
                <span class="ref">BY_26.2</span></p>
            
            
            <p id="BY_26.3">
               pūrṇāsyatvaṃ ghrāyakatvaṃ ca yātuḥ prādakṣiṇyaṃ maithunaṃ cānulomam/<br />
               
               yātrākāle sārameyasya śastaṃ padbhyāṃ mūrdhanaḥ svasya kaṇḍūyanaṃ ca//E3
                <span class="ref">BY_26.3</span></p>
            
            </div>
         
         <div id="d1e5484">
            
            
            <h3>chap.27 maṅgalāmaṅgala</h3>
            
            <p id="BY_27.1">
               siddhārthakādarśapayoṃjanāni baddhaikapaścāmiṣapūrṇakumbhāḥ/<br />
               
               uṣṇīṣabhṛṅgāranṛvarddhamānapuṃyānavīṇātapavāraṇāni/
                <span class="ref">BY_27.1</span></p>
            
            
            <p id="BY_27.2">
               dadhimadhughṛtarocanākumāryo dhvajakanakāmbujabhadrapīṭhaśaṃkhāḥ/<br />
               
               sitavṛṣakusumāmbarāṇi mīnā dvijagaṇakāptajanāś ca cāruveṣāḥ//
                <span class="ref">BY_27.2</span></p>
            
            
            <p id="BY_27.3">
               jvalitaśikhiphalākṣatekṣubhakṣyā dviradamṛdaṅkuśacāmarāyudhāni/<br />
               
               marakatakuruvindapadmarāgasphaṭikamaṇipramukhāś ca ratnabhedāḥ//
                <span class="ref">BY_27.3</span></p>
            
            
            <p id="BY_27.4">
               svayam atha racitāny ayatnato vā yadi kathitāni bhavanti maṅgalāni/<br />
               
               sa jayati sakalāṃ tato dharitrīṃ grahaṇadṛgālabhanaśrutair upāsya//
                <span class="ref">BY_27.4</span></p>
            
            
            <p id="BY_27.5">
               kārpāsauṣadhakṛṣṇadhānyalavaṇaklīvāsthitailāvasāḥ<br />
               
               paṅkāṅgāraguḍāhicarmaśakṛtaḥ kleśāya savyādhitāḥ/<br />
               
               vātonmattajaḍendhanaṃ tṛṇatuṣakṣutkṣāmatakrārayo<br />
               
               muṇḍābhyaktavimuktakeśapatitāḥ kāṣāyinaś cāśubhāḥ//
                <span class="ref">BY_27.5</span></p>
            
            
            <p id="BY_27.6">
               paṭupaṭahamṛdaṅgaśaṃkhabherīpaṇavaravaṃ sapatākatoraṇāgram/<br />
               
               pracurakusumatoyaśāntareṇuṃ surabhisuveṣajanaṃ vrajec ca mārgam//E6
                <span class="ref">BY_27.6</span></p>
            
            </div>
         
         <div id="d1e5550">
            
            
            <h3>chap.28 dhvajātapatrādiśakuna</h3>
            
            <p id="BY_28.1">
               dhvajātapatrāyudhasannipātaḥ kṣitau prayāṇe yadi mānavānām/<br />
               
               uttiṣṭhato vāmbaram eti saṅgaṃ patec ca vā tannṛpateḥ kṣayāya/
                <span class="ref">BY_28.1</span></p>
            
            
            <p id="BY_28.2">
               dadrupratiśyāmavicarcikāḥ syuḥ karṇākṣirogā piṭakodbhavo vā/<br />
               
               prāyo bale netari vā nṛpe vā jānīta rājño bhayakāraṇaṃ tat//
                <span class="ref">BY_28.2</span></p>
            
            
            <p id="BY_28.3">
               uttānaśayyāsanavātasarganiṣṭhyūtadurdarśanakāsitāni/<br />
               
               neṣṭāni śabdāś ca tathaiva yātur āgacchatiṣṭhapraviśasthirādyāḥ//
                <span class="ref">BY_28.3</span></p>
            
            
            <p id="BY_28.4">
               kāryam tu mūlaśakune 'nyataraje tadahni vidyāt phalaṃ niyatam evam ime vicintyāḥ/<br />
               
               prārambhayānasamaye tu tathā praveśe grāhyaṃ kṣutam na śubhadaṃ kvacid apy uśanti//
                <span class="ref">BY_28.4</span></p>
            
            
            <p id="BY_28.5">
               krośād ūrdhvaṃ śakunavirutaṃ niṣphalaṃ prāhur eke<br />
               
               tatrāniṣṭe prathamaśukune mānayet paṃca ṣaḍ vā/<br />
               
               prāṇāyāmān nṛpatir aśubhe ṣoḍaśaivaṃ dvitīye<br />
               
               pratyāgacchet svabhavanam ato yady aniṣṭas tṛtīyaḥ//
                <span class="ref">BY_28.5</span></p>
            
            <p id="BY_28.6">
               cakre varāhamihiraḥ śakunopadeśam uddeśato munimatāny avalokya samyak/<br />
               
               yad granthavistarabhayād avijānato vā noktaṃ tad anyakathitād api cintanīyam//E6
                <span class="ref">BY_28.6</span></p>
            
            </div>
         
         <div id="d1e5617">
            
            
            <h3>chap.29 niveśa</h3>
            
            <p id="BY_29.1">
               snigdhā sthirā surabhigulmalatā sugandhā śastā pradakṣiṇajalā ca nivāsabhūmiḥ/<br />
               
               neṣṭā viparyayaguṇā kacaśarkarāsthivalmīkakaṇṭakavibhītakasaṅkulā ca//
                <span class="ref">BY_29.1</span></p>
            
            
            <p id="BY_29.2">
               gatvālayaṃ suragurudvijasādhumitratīrthetihāsajayapuṇyakathāsu tiṣṭhet/<br />
               
               hatvā paśuṃ ripugṛhākṛtam udyame ca prāsyātha vānnamayam asya vidhāya rūpam//
                <span class="ref">BY_29.2</span></p>
            
            
            <p id="BY_29.3">
               ekatrādhyuṣitasyātrigautamacyavanā jaguḥ/<br />
               
               yātrāṃ tripañcasaptāhāt punarbhadreṇa yojayet//
                <span class="ref">BY_29.3</span></p>
            
            
            <p id="BY_29.4">
               tac cāyuktam iti prāhur horāśāstravido janāḥ/<br />
               
               vāṃchitārthaphalāvāptau yātrā parisamāpyate//E4
                <span class="ref">BY_29.4</span></p>
            
            </div>
         
         <div id="d1e5658">
            
            
            <h3>chap.30 abhiyojya</h3>
            
            <p id="BY_30.1">
               akṣepaśīlaḥ paruṣābhidhāyī viraktabhṛtyaḥ paradāragāmī/<br />
               
               lubdho 'sahāyo vyasanī kṛtaghnaḥ sthitiprabhettā karaśīrṇarāṣṭraḥ//
                <span class="ref">BY_30.1</span></p>
            
            
            <p id="BY_30.2">
               visrambhahā krodhavaśo nṛśaṃsaḥ kṣudraḥ pramādī na bahuśrutaś ca/<br />
               
               divyāntarikṣakṣitijair vikārair nipīḍito yaḥ sa tu daivahīnaḥ//
                <span class="ref">BY_30.2</span></p>
            
            
            <p id="BY_30.3">
               ato viparyastaguṇena rājñā tādṛgvidho 'ristv abhiyuktamātraḥ/<br />
               
               tarur ghunair jagdha ivāttavīryo mahān api kṣipram upaiti bhaṅgam//E3
                <span class="ref">BY_30.3</span></p>
            
            </div>
         
         <div id="d1e5690">
            
            
            <h3>chap.31 senāvātavṛṣṭyulkābhūgarjitasandhyā</h3>
            
            <p id="BY_31.1">
               vidviṣṭapravaranarapratāpahīnā niḥśaucā mṛtavaravāraṇāś ca yodhāḥ/<br />
               
               sotpātaprakṛtiviparyayānuyātā śokārtā ripuvaśam āśu yāti senā//
                <span class="ref">BY_31.1</span></p>
            
            
            <p id="BY_31.2">
               saṃgrāme vayam amaradvijaprasādāj jyoṣyāmo ripubalam āśv asaṃśayena/<br />
               
               yasyaivaṃ bhavati bale janapravādaḥ so 'lpo 'pi pracurabalaṃ ripuṃ nihanti//
                <span class="ref">BY_31.2</span></p>
            
            
            <p id="BY_31.3">
               protkṣiptakṣupapāṃśupatravihagacchatradhvajāgrāntakṛd<br />
               
               durgandhiḥ karidānaśeṣajanakaḥ sāvarttaloṣṭotkaraḥ/<br />
               
               yātur vāyur aniṣṭadaḥ śubhakaro yātrānulomodyamaḥ<br />
               
               prahlādī surabhipradakṣiṇagatiḥ svāduś ca siddhipradaḥ//
                <span class="ref">BY_31.3</span></p>
            
            
            <p id="BY_31.4">
               pṛthughanam anulomaṃ snigdham ambhodavṛndaṃ tarunaganagareṣṭadravyasatvānukāri/<br />
               
               jayadam ubhayapārśvādhiṣṭhitaṃ pṛṣṭhato vā na śubhakaram ato 'nyad yānakāle nṛbhartuḥ//
                <span class="ref">BY_31.4</span></p>
            
            
            <p id="BY_31.5">
               ninditasattvapiśācavicitrāḥ piśitamṛgākṛtayaḥ paruṣāś ca/<br />
               
               vajramucaḥ kṣatajāśmamuco vā balabhayam āśu janāḥ kathayanti//
                <span class="ref">BY_31.5</span></p>
            
            
            <p id="BY_31.6">
               bhṛśaṃ kṣaranto rudhirāruṇā vā saśakracāpā khararūkṣanādāḥ/<br />
               
               raṇopayojyākṛticitrarūpā raṇāya dṛṣṭā gagane 'mbuvāhāḥ//
                <span class="ref">BY_31.6</span></p>
            
            
            <p id="BY_31.7">
               saptāhāntarbalabhayakarī vṛṣṭir anyartujātā<br />
               
               kecid yātrām asitajaladaiḥ protthitāṃ pūjayanti/<br />
               
               citrābhrāyāṃ balapativadho ruk ca pītāmbudāyāṃ<br />
               
               kṣc coṣṇāyāṃ bhavati na cirād ambudāyāṃ vināśaḥ//
                <span class="ref">BY_31.7</span></p>
            
            
            <p id="BY_31.8">
               vāhanāni savyago hanti yoṣito 'nyathā/<br />
               
               paṃjarākṛtisthitaḥ sarvato baleśvaram//
                <span class="ref">BY_31.8</span></p>
            
            
            <p id="BY_31.9">
               cāpam aindram anulomam akhaṇḍaṃ projjvalaṃ bahulam āyatam iṣṭam/<br />
               
               sphūrjanaṃ salilakumbhaniṣekaṃ kṣobhitārṇavasamaṃ vijayāya//
                <span class="ref">BY_31.9</span></p>
            
            
            <p id="BY_31.10">
               tanvī pralambā vijayāya dīrghā taḍid ghanasphūrjathuvarjitā ca/<br />
               
               śastāśaniś cāpy asamīpajātaḥ pradakṣiṇenāpsyati pātaśabdaḥ//
                <span class="ref">BY_31.10</span></p>
            
            
            <p id="BY_31.11">
               lagne 'rkendū nighnatī śasti paurān ulkā hanyād yātupaurān grahāś ca/<br />
               
               yātuḥ śastā sambhṛtā vā dhruvarkṣe neṣṭāto 'nyā dhūminī śyāvaraktā//
                <span class="ref">BY_31.11</span></p>
            
            
            <p id="BY_31.12">
               hanyān nṛpapaurarāṣṭrikān bhṛtyāmbhoruhataskarān dvijāṃś ca/<br />
               
               velā kramaśo dināditaḥ kāṣṭhāyāṃ ca sa yatra bhūsvanaś ca//
                <span class="ref">BY_31.12</span></p>
            
            
            <p id="BY_31.13">
               śastā śāntadvijamṛgaghuṣṭā sandhyā snigdhā mṛduṣavanā ca/<br />
               
               pāṃśudhvastā janapadanāśaṃ dhatte rūkṣā rudhiranibhā vā//E13
                <span class="ref">BY_31.13</span></p>
            
            </div>
         
         <div id="d1e5826">
            
            
            <h3>chap.32 utpāta</h3>
            
            <p id="BY_32.1">
               pariveṣo 'rkaśaśinoḥ śatrupakṣagrahaiḥ saha/<br />
               
               snigdho 'khaṇḍaś ca jayadaḥ pāpado bahumaṇḍalaḥ//
                <span class="ref">BY_32.1</span></p>
            
            
            <p id="BY_32.2">
               pratilomo 'tibahulo neṣṭa iṣṭaḥ pradakṣiṇaḥ/<br />
               
               nīhāraḥ pāṃśupātaś ca hitaḥ snigdhaḥ pradakṣiṇaḥ//
                <span class="ref">BY_32.2</span></p>
            
            
            <p id="BY_32.3">
               gandharvanagaraṃ hanti prākprabhṛty avanīśvaram/<br />
               
               baleśaṃ yuvarājaṃ ca purohitam iti kramāt//
                <span class="ref">BY_32.3</span></p>
            
            
            <p id="BY_32.4">
               sitādyaṃ brāhmaṇādīṃś ca vidikṣu varṇasaṅkarān/<br />
               
               pradakṣiṇaṃ tu yātrāyāṃ jayadaṃ neṣṭam anyathā//
                <span class="ref">BY_32.4</span></p>
            
            
            <p id="BY_32.5">
               diśāṃ dāho 'tha jayadaḥ pradakṣiṇa upāgataḥ/<br />
               
               śvabhronnate vadho rājño jayāya vyatyayena ca//
                <span class="ref">BY_32.5</span></p>
            
            
            <p id="BY_32.6">
               ghṛtāmbupayasāṃ srāve cyute vṛkṣāc ca tatkṣayaḥ/<br />
               
               taile ca nāśo mukhyānāṃ rakte śastrakṛtaṃ bhayam//
                <span class="ref">BY_32.6</span></p>
            
            
            <p id="BY_32.7">
               madyena tu mitho bhedo rugbhayaṃ dadhinisrave/<br />
               
               kusumāt kusumotpattau paracakrāgamaṃ vadet//
                <span class="ref">BY_32.7</span></p>
            
            
            <p id="BY_32.8">
               bahutoye 'tisaṃśoṣaḥ kūpe 'sṛkpūrtivisravaḥ/<br />
               
               rājño 'bdārdhād vadhaṃ kuryuḥ sroto 'lpatve parāgamaḥ//
                <span class="ref">BY_32.8</span></p>
            
            
            <p id="BY_32.9">
               vṛṣṭividyutsvanair vyabhre carasthiraviparyaye/<br />
               
               dinolkāyāṃ ca pīḍyante janā bhūpatibhiḥ saha//
                <span class="ref">BY_32.9</span></p>
            
            
            <p id="BY_32.10">
               saptāhaṃ santatāny ato vṛṣṭir hanyān narādhipam/<br />
               
               anagnijvalane puṃsāṃ vyādhir āśv eva jāyate//
                <span class="ref">BY_32.10</span></p>
            
            
            <p id="BY_32.11">
               pīḍā rāṣṭrasya ṣaṇmāsād uṣṇaśītaviparyaye/<br />
               
               māse 'ṣṭame nṛpasyānto nināde paśupakṣiṇām//
                <span class="ref">BY_32.11</span></p>
            
            
            <p id="BY_32.12">
               nagarāraṇyasattvānām araṇyapurasevane/<br />
               
               rāṣṭrapīḍādhike varṣe mukhyalokasya ca kṣayaḥ//
                <span class="ref">BY_32.12</span></p>
            
            
            <p id="BY_32.13">
               stambhopalakusūlārcāpīṭhaśayyāpasarpaṇe/<br />
               
               gadane cāpi deśasya nāśaṃ māsatrayād vadet//
                <span class="ref">BY_32.13</span></p>
            
            
            <p id="BY_32.14">
               gonāgāśvavadho 'bdārdhe vyatyayo vā nṛpāntakṛt/<br />
               
               deśanāśas tathā strīṇāṃ khagāhipaśusambhave//
                <span class="ref">BY_32.14</span></p>
            
            
            <p id="BY_32.15">
               dhānyarasamadyabhojanaphalapuṣpasnehamāṃsavastrāṇām/<br />
               
               sikatārajorasātmakasaśarkarāṅgāravarṣeṣu//
                <span class="ref">BY_32.15</span></p>
            
            
            <p id="BY_32.16">
               sutapatnī kṣudrājñā nṛpadeśacamūpamaraṇasaṃkleśāḥ/<br />
               
               bhedo 'pado 'tha mantrivyādhivināśabhūpakrodhāḥ//
                <span class="ref">BY_32.16</span></p>
            
            
            <p id="BY_32.17">
               niśi suracāpaṃ sitavarṇādyaṃ janayati pīḍāṃ dvijapūrvāṇām/<br />
               
               bhavati ca yasyāṃ diśi taddiśyaṃ narapatimukhyaṃ na cirād dhanyāt//
                <span class="ref">BY_32.17</span></p>
            
            
            <p id="BY_32.18">
               mṛgapaśurāsabhavājigajānāṃ viyataravo na cirād bhayadātā/<br />
               
               vibudhapatidhvajatoraṇapātaḥ phalam idam eva karoti nṛpāṇām//E18
                <span class="ref">BY_32.18</span></p>
            
            </div>
         
         <div id="d1e5996">
            
            
            <h3>chap.33 puradurgālabdho</h3>
            
            <p id="BY_33.1">
               śuddhair dvādaśakendranaidhanagataiḥ pāpais triṣaṣṭhāyagair<br />
               
               lagne kendragate 'thavā suragurau daiteyapūjye 'thavā/<br />
               
               sarvārambhaphalaprasiddhir udaye rāśau ca kartuḥ śubhe<br />
               
               svagrāmyasthirabhodaye subhavanaṃ kāryaṃ praveśo 'pi vā//
                <span class="ref">BY_33.1</span></p>
            
            
            <p id="BY_33.2">
               krūrodaye tadahani vyatipātayoge rikte tithāv ṛtusamāptiṣu vaidhṛte vā/<br />
               
               tīkṣṇograbheṣu ca hutāśaviṣābhighātaraudrāṇi siddhim upayāny asite ca pakṣe//
                <span class="ref">BY_33.2</span></p>
            
            
            <p id="BY_33.3">
               ketūlkārkajarāhukīlakakujā bimbapraviṣṭā yataḥ<br />
               
               sūryendvoḥ pariveṣakhaṇḍam athavā dṛśyeta yasyāṃ diśi/
                <span class="ref">BY_33.3</span></p>
            
            
            <p id="BY_33.4">
               kroṣṭuśvāhipipīlikāśaśamṛgādhvāṃkṣādayo vā pure<br />
               
               sainye vāpi yato viśanti hi tataḥ śastroḥ puraṃ ghātayet//
                <span class="ref">BY_33.4</span></p>
            
            
            <p id="BY_33.5">
               pātālarkṣe rāhuketvoḥ pure 'res toyocchittiḥ sālapātaś ca kāryaḥ/<br />
               jāmitrasthe bhūmije 'syāṃśake vā putreṇendor vīkṣite 'gniḥ pradeyaḥ//E5
                <span class="ref">BY_33.5</span></p>
            
            </div>
         
         <div id="d1e6053">
            
            
            <h3>chap.34 jayottara</h3>
            
            <p id="BY_34.1">
               digdāhakṣatajarajośmavṛṣṭipātair nirghātakṣiticalanād ivaikṛtaiś ca/<br />
               
               yuddhānte mṛgaśakunaiś ca dīptanādair no bhadraṃ bhavati jaye 'pi pārthivasya//
                <span class="ref">BY_34.1</span></p>
            
            
            <p id="BY_34.2">
               śubhā mṛgapatatriṇo mṛdusamīraṇo hlādakṛt<br />
               
               grahāḥ sphuṭamarīcayo vigatareṇudiṅmaṇḍalam/
                <span class="ref">BY_34.2</span></p>
            
            
            <p id="BY_34.3">
               yadānyad api vaikṛtaṃ na vijayāvasāne bhavet<br />
               
               tadā sukham akaṇṭakaṃ nṛpatir atti deśaṃ ripoḥ/<br />
               
               udvāham akālotsavam abhiṣekaṃ cātmajasya yaḥ kṛtvā/<br />
               
               prasthānāvihataḥ so 'bhyeti tataś cotsavadineṣu//
                <span class="ref">BY_34.3</span></p>
            
            
            <p id="BY_34.4">
               paraviṣayapurāptau sādhudevadvijasvaṃ<br />
               
               kulajanavanitāś ca kṣmādhipo noparundhyāt/<br />
               
               vigajaturagaśastrānnārtibhītāṃś ca hanyāc<br />
               chubhatithidivasarkṣe hṛṣṭasainyo vaśec ca//
                <span class="ref">BY_34.4</span></p>
            
            
            <p id="BY_34.5">
               svaviṣayam upagamya mānavendro 'valim upayācitakāni cādhikāni/<br />
               
               nigaditavidhinaiva saṃpradadyāt prathamagaṇāsurabhūtadaivatebhyaḥ//
                <span class="ref">BY_34.5</span></p>
            
            
            <p id="BY_34.6">
               iti manujapatir yathopadeśaṃ bhagaṇavidāṃ prakaroti yo vacāṃsi/<br />
               
               sa sakalanṛpamaṇḍalādhipatyaṃ vrajati diviva purandaro 'cireṇa//E6
                <span class="ref">BY_34.6</span></p>
            </div>
         
         <span class="note">End of Bṛhadyātrā</span>
         
         </div>
   </body>
</html>